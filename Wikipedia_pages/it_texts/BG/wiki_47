{"id": "8098226", "revid": "15756", "url": "https://it.wikipedia.org/wiki?curid=8098226", "title": "Storia di Siracusa in et\u00e0 borbonica (1735-1815)", "text": "La storia di Siracusa durante let\u00e0 borbonica che va dal 1735 (anno della conquista da parte di Carlo I di Borbone) al 1815 (quando la Francia di Napoleone Bonaparte si arrese definitivamente agli alleati) fu segnata da eventi importanti come la scoperta del papiro, la separazione dai cavalieri di Malta e l'occupazione della citt\u00e0 da parte degli inglesi nel corso delle guerre napoleoniche. La situazione siracusana torn\u00f2 a \"normalizzarsi\" (relativamente, se si considera che dopo il 1815 si aprir\u00e0 per la Sicilia il lungo periodo rivoluzionario) con la fine del conflitto bellico europeo e la nascita del nuovo Regno delle Due Sicilie.\nPrimo periodo borbonico (1735-1798).\nNuove tensioni con l'Ordine dei cavalieri di Malta.\nIl vescovo di Siracusa e l'intervento del re di Francia.\nTra le autorit\u00e0 di Siracusa e l'Ordine dei cavalieri di Malta vi era sempre stato un rapporto di amore e odio; fin dai primordi: molte le volte che si giunse ai ferri corti tra i cavalieri maltesi e i politici, ecclesiastici e militari aretusei. Si rammentano, ad esempio, la crisi del 1531, accaduta per il , la crisi del 1637, scoppiata per il , la crisi del 1687, verificatasi per il . Ciononostante, i cavalieri e Siracusa avevano instaurato un forte legame d'amicizia: come le liti, numerosi furono anche gli atti di fedelt\u00e0 e solidariet\u00e0 dimostrati da entrambe le parti: i cavalieri, la cui storia maltese ebbe origine proprio in questa citt\u00e0 (qui difatti si conclusero le trattative tra gli allora cavalieri di Rodi, gli abitanti dell'isola di Malta e l'imperatore Carlo V d'Asburgo), difesero a spada tratta le coste della Sicilia orientale; ne sfamarono in pi\u00f9 occasioni la popolazione (cos\u00ec come i siracusani, il cui porto era l'approdo principale dei maltesi, sfamarono a loro volta i cavalieri).\nData l'origine soprattutto francese dei cavalieri ospitalieri (il cui Ordine vide la luce nella Gerusalemme medievale), quando capitavano tensioni tra la Sacra Milizia e gli abitanti della Sicilia (a quel tempo sotto l'influenza della corona di Spagna), non era raro veder intervenire il re di Francia (Sua Maest\u00e0 Cristianissima) in quanto principale protettore del suddetto Ordine.\nNel 1754 scoppi\u00f2 una nuova crisi, stavolta per motivi politico-ecclesiastici: Il vescovo di Siracusa, Francesco Testa (nominato alla guida della Chiesa siracusana fin dal 1748), ricevette dalla corte napoletana, sede novella del re Carlo di Borbone, l'ordine di recarsi a Malta, dai cavalieri, in qualit\u00e0 di unico rappresentante reale, e di far valere in nome della nuova corona borbonica l'antica autorit\u00e0 che era appartenuta ai re di Sicilia, quindi re di Spagna, i quali avevano sempre ottenuto obbedienza dalla Sacra Milizia. \nTuttavia, data l'insolita richiesta del re, il prelato aretuseo stim\u00f2 opportuno inviare un messo; un \u00abMaestro Notajo\u00bb, che lo annunciasse al Gran Maestro dell'Ordine, il portoghese Manuel Pinto de Fonseca. Il messo fu accolto con molta ostilit\u00e0; si sdegnarono i cavalieri, asserendo che in 200 anni della loro storia maltese mai qualcuno aveva avuto l'ardire di andare nella loro isola a imporgli obbedienza. Il delegato siracusano del vescovo venne quindi costretto a ritornare in Sicilia, con mare tempestoso. Carlo di Borbone prese atto di ci\u00f2 e come conseguenza viet\u00f2 ai siciliani qualsiasi rapporto con i maltesi. Tutti i porti del suo Regno vennero chiusi e, inoltre, vennero sequestrati tutti i beni posseduti dai cavalieri sul territorio. La Sacra Milizia si rivolse allora all'intercessione di papa Benedetto XIV, ma il problema consisteva nel fatto che il re italico non temeva l'autorit\u00e0 papale, cos\u00ec come i cavalieri non temevano l'autorit\u00e0 borbonica. Lo stallo dur\u00f2 a lungo, fino a quando il Gran Maestro chiam\u00f2 in causa il re di Francia Luigi XV, il quale riusc\u00ec ad ottenere la revoca dei severi decreti napoletani contro l'Ordine.\nI rapporti tra i cavalieri e i siciliani ripresero normalmente, e Siracusa continu\u00f2 a rimanere terreno di incontro e di scontro, testimone delle vicissitudini della Religione; a tal proposito va segnalato un fatto che qualche decennio dopo le tensioni del '54 entr\u00f2 nelle cronache dell'anno 1780: al molo del porto aretuseo si affrontarono in duello due cavalieri di Malta: uno piemontese e l'altro francese. Il motivo che spinse i due membri della Sacra Milizia alla lite non venne specificato, ma il cavaliere francese ebbe la peggio e mor\u00ec a seguito del duello. Poich\u00e9 Damas era nipote di Fran\u00e7ois-Joachim de Pierre de Bernis, cardinale e politico di Sua Maest\u00e0 Cristianissima Luigi XV e del suo successore Luigi XVI, l'evento suscit\u00f2 stupore. Giunto il generale delle galee per arrestare il cavaliere piemontese, quest'ultimo si difese dicendo che era stato sfidato dal francese e che era rimasto ferito. Severi furono i provvedimenti adottati dalle cariche pubbliche siracusane: il vescovo, che all'epoca era divenuto Giovanni Battista Alagona, si rifiut\u00f2 di concedere al cavaliere defunto una sacra sepoltura e il governatore della citt\u00e0 obblig\u00f2 i cavalieri a portare fuori dalle mura di Ortigia il corpo del loro compagno, il quale venne infine seppellito presso una spiaggia limitrofa.\nLa scoperta dei papiri del Ciane e la tessitura della prima carta.\nNonostante sulla presenza del papiro (\"Cyperus papyrus\"), pianta acquatica simbolo dell'Antico Egitto, in terra siracusana (ad opera del botanico Paolo Silvio Boccone), fu solo nella seconda met\u00e0 del Settecento che vennero scoperti i papiri del Ciane, e soprattutto fu solo in questo periodo che i siracusani divennero finalmente coscienti di quel che cresceva, spontaneamente, sulle rive del loro fiume. \nIn passato la storiografia siracusana si divise sul fautore della scoperta: una parte di essa attribu\u00ec la prima visione a un inglese, di cui ci \u00e8 giunto solo il cognome tramite lo scrittore Giuseppe Maria Capodieci, tale Giderf\u00ecet, il quale nel 1764 (o 1767 secondo Domenico Scin\u00e0), capito di cosa si trattava, condusse con s\u00e9 presso il Ciane, in una seconda visita, lo studioso Saverio Landolina (versione che il Landolina stesso conferm\u00f2). Un'altra parte di essa asser\u00ec invece che il merito della scoperta andasse attribuito all'erudito siracusano Cesare Gaetani (pronipote del gesuita Ottavio Gaetani e del benedettino Costantino Gaetani). La riscoperta di tre lettere inviate al conte Gaetani nel 1760, nelle quali si faceva riferimento diretto ai papiri del Ciane, tolse ogni dubbio sul fatto che il Gaetani precedette l'inglese.\nSaverio Landolina (catanese di nascita ma siracusano d'adozione), che come Cesare Gaetani dedic\u00f2 la sua vita alla riscoperta dei reperti delle Antiche Siracuse (Syrakousai e poi Syracusae indicavano l'insieme di pi\u00f9 citt\u00e0), in un primo momento entr\u00f2 in conflitto con l'abate siciliano Secondo Sinesio, che sosteneva il primato del Gaetani e la diversit\u00e0 tra il papiro siracusano e quello egiziano. Gli sforzi del Landolina si riversarono quindi sullo studio dell'antica carta papiracea, poich\u00e9 ostinato a riprodurla e a dimostrare che anche dal papiro aretuseo, al pari di quello nilotico, si poteva ottenere la carta. Landolina studi\u00f2 il metodo descritto dall'antico romano Plinio il Vecchio e finalmente riusc\u00ec nel suo intento tessendo una carta papiracea (si fissa con certezza nel maggio del 1781 l'inizio della tessitura). \nCominci\u00f2 cos\u00ec una stabile produzione di carta da papiro siracusana, destando grande interesse nel mondo culturale, poich\u00e9 erano passati secoli da quando questo particolare metodo di scrittura aveva smesso di circolare (gli ultimi papiri furono quelli prodotti dall'Impero bizantino). Il sapere del Landolina venne poi trasferito a un'altra famiglia aretusea: i Politi, fino a diventare una piccola industria del luogo - con peculiarit\u00e0 per\u00f2 uniche al mondo, data la rarit\u00e0 della pianta - grazie alla cooperativa La Concordia.\nLa spedizione di fine '700 compiuta da Napoleone Bonaparte in Egitto durante la sua campagna di conquista contribu\u00ec a risvegliare negli europei l'interesse per tutto ci\u00f2 che proveniva da quella antica civilt\u00e0, ma fu con la scoperta della tomba di Tutankhamon (avvenuta nei primi decenni del XX secolo ad opera del britannico Howard Carter) che i siracusani fabbricatori di carta papiracea si cimentarono per la prima volta nella riproduzione di scene della storia egizia, grazie ai tanti oggetti e simboli riportati alla luce, beneficiando nel loro compito dell'interesse che tale scoperta suscit\u00f2 nella societ\u00e0 del tempo (odiernamente, stando ai dati del 2005, Siracusa e Il Cairo, sul Nilo, sono i due soli luoghi al mondo dove si produce in maniera sistematica e naturale carta da papiro).\nIl poeta aretuseo, marchese Tommaso Gargallo (1760-1843), fondatore dell'allora borgo di Priolo Gargallo (li cui municipio chieder\u00e0 e otterr\u00e0 l'indipendenza da Siracusa sul finire del XX secolo), dedic\u00f2 dei versi ai papireti del Ciane: \nSarkusah: il falso codice arabico del Vella.\nNella storia di Siracusa (che generalmente \u00e8 sempre stata ricca di testimonianze, d'ogni tempo) vi \u00e8 un vuoto di informazioni che va dal IX al X secolo, ovvero dalla conquista araba della citt\u00e0 (con conseguente sua totale distruzione e deportazione degli abitanti) al sopraggiungere dei primi Normanni (che qui combatterono, dapprima con i Bizantini e poi da soli, contro l'emirato fatamida). Rarissimi quindi i riscontri storici sui siracusani post-conquista.\nNel 1789 si credette di aver trovato tutto il resoconto di quegli anni mancanti: l'autore della sbalorditiva scoperta fu un certo Giuseppe Vella (nato a Malta). Costui asser\u00ec di aver rinvenuto un codice, che egli battezz\u00f2 \"codice martiniano\", nel quale gli arabi raccontavano, tra le altre cose, che fine fecero fare ai siracusani; che sorte ebbe la loro citt\u00e0, la quale, fino a quel momento, era stata la capitale non solo di Sicilia ma di una gran fetta dell'Impero bizantino (va ricordato a tal proposito che l'imperatore Costante II l'aveva fatta divenire nel 663 capitale dell'intero Impero romano d'Oriente). Il Vella, che scrisse sotto il falso nome di Mu\u1e63\u1e6daf\u0101 Ibn \u1e24\u0101n\u012b (presunto Gran Muft\u00ec di Sicilia), asseriva dei fatti che nella realt\u00e0, si scopri\u00e0 poi (grazie ad arabisti come Rosario Gregorio e Michele Amari), non erano mai esistite: ad esempio, nel \"codice martiniano\", gli arabi risparmiarono dalla schiavit\u00f9 7.000 siracusani e non imprigionarono mai n\u00e9 le donne n\u00e9 i bambini, lasciandoli liberi in citt\u00e0. Inoltre fu papa Marino I, sempre secondo il Vella, a trattare il riscatto dei siracusani che invece erano stati incatenati e venduti. Ci\u00f2 per\u00f2 non corrisponde a quanto si narra nella \"Cronaca araba di Cambridge\" (il resoconto coevo alla dominazione araba in Sicilia rinvenuto in Inghilterra e reso noto per la prima volta nel XVII secolo), nella quale si afferma che gli abitanti superstiti alla strage vennero condotti in massa nelle carceri di Palermo (altri furono inviati ad al-Qayrawan; l'allora capitale dell'emirato aghlabide); qui rimasero per sette anni, fino a quando non giunse a riscattarli un imperiale di Bisanzio.\nIl codice del Vella ebbe un'eco vasta e forte in Europa, al punto tale che per evitare lo scandalo dovette intervenire direttamente il re Ferdinando III, che, assicuratosi della menzogna del testo pubblicato, fece processare il maltese. Si sapr\u00e0 in seguito che il \"codice martiniano\" era in origine una vita del profeta Maometto, manomessa per creare il suddetto resoconto arabo-siculo. Vi fu comunque chi continu\u00f2 a credere nella veridicit\u00e0 di quel codice. \nLa vicenda del \"codice martiniano\" ebbe tuttavia il merito di spronare i siciliani ad approcciarsi agli studi arabistici, per ricercare la verit\u00e0 su quel periodo storico ed evitare il ripetersi di un nuovo clamoroso caso di falsificazione.\nLa guerra contro l'Impero francese (1798-1815).\nNapoleone Bonaparte e l'arrivo della flotta d'Inghilterra.\nNel 1789 scoppi\u00f2 in Francia la rivoluzione contro la monarchia assoluta (i francesi distruggevano il loro Ancien R\u00e9gime), il cui popolo dichiar\u00f2 la Repubblica. Ci\u00f2 scaten\u00f2 in tutta Europa agitazioni e conflitti che si basavano sull'accettare o non accettare i nuovi principi proposti dai francesi. La maggior parte dei monarchi europei inve\u00ec contro tali ideologie liberali e si oppose alla Francia rivoluzionaria, che dal 1792 aveva dichiarato ufficialmente guerra all'assolutismo (guerre rivoluzionarie francesi). Fu questo il contesto nel quale mosse i primi passi il generale corso Napoleone Bonaparte.\nIl primo Napoleone e la storia di Siracusa.\nIl giovane Napoleone, immerso negli studi classici, si concentr\u00f2 sulle vicissitudini della Siracusa greca: egli scrisse nel 1786 (a 17 anni) un testo intitolato \"Parall\u00e8le entre l'amour de la patrie et l'amour de la gloire\" (\"Parallelo tra l'amore per la patria e l'amore per la gloria\") che aveva per protagonisti le figure storiche di Siracusa e il conflitto interno di Napoleone sulle sorti della sua patria: la Corsica. Il contesto \u00e8 quello della guerra civile siracusana del 357 a.C.; da un lato vi \u00e8 Dione, in lotta contro il tiranno Dionisio II, dall'altro i suoi \"eroi\" francesi: Turenne e Luigi II di Borbone-Cond\u00e9 (che egli chiama grand Cond\u00e9 e paragona a Dione), definiti come \u00ab\"deux plus grands hommes de la France\"\u00bb corrotti per\u00f2 dall'ambizione:\nNapoleone nel suo manoscritto si identific\u00f2 con Dione: egli, gi\u00e0 entrato nell'esercito francese, si vide nelle gesta del siracusano discepolo di Platone (Dione fu inoltre cognato di Dionisio I e zio di Dionisio II), e dopo aver terminato quest'opera, egli ritorn\u00f2 in Corsica, animato da nuovo spirito combattivo: nutriva all'epoca sentimenti ostili verso la Francia (vista come conquistatrice della sua antica isola); sentimenti che per\u00f2 non ebbero un seguito (negli anni a venire si legher\u00e0 sempre di pi\u00f9 ai francesi). \nIl padre del romanticismo, l'inglese William Wordsworth, nel 1816 scrisse un poema intitolato \"Dion\" (anch'esso dedicato al siracusano scelto da Bonaparte), e molti storici sostengono che Wordsworth rivedesse in Napoleone l'erede di quel Dione di cui tempo addietro scrisse proprio il giovane Bonaparte (altri storici sostengono invece che il Dione di Wordsworth fosse troppo nobile per essere l\"'alter ego\" bonapartista, e che Wordsworth attenu\u00f2 di proposito i crimini commessi da Dione durante la guerra). \nPer ironia della sorte, tuttavia, Napoleone Bonaparte sar\u00e0 infine da numerosi storici giudicato, per azioni e ideologia, come uno di quei celebri tiranni aretusei additati dal giovane corso: vi \u00e8 stato chi lo ha paragonato a Dionisio I e chi a Dionisio II. Napoleone non conosceva la lingua greca antica, quel che apprese su Siracusa lo dovette a traduttori francesi come Charles Rollin (che scrisse alcuni dei suoi libri preferiti, che egli porter\u00e0 con s\u00e9 anche durante l'esilio a Sant'Elena). Interessanti anche i suoi appunti e le sue note ai margini dei suoi manoscritti su fatti cruciali riguardanti la storia siracusana e siciliana.\nL'occupazione di Malta.\nDapprima caddero le diverse realt\u00e0 autonome pi\u00f9 vicine alla Francia, come quelle dell'Italia del nord, tutte conquistate dai rivoluzionari e da Napoleone (che s'impegn\u00f2 nella campagna d'Italia del '96 e'97). Vennero quindi istituite tante Repubbliche dette Sorelle, che dipendevano dal volere dei francesi. Il generale corso fece arrestare nel 1798 pure il papa, invadendo lo Stato Pontificio e sostituendolo con la Repubblica Romana (altra Repubblica sorella di Francia).\nSulla strada per Malta s'incrociarono per la prima volta i cammini di Bonaparte e dei siracusani, sorgendo la citt\u00e0 aretusea sulla rotta marittima che conduceva alla base dei cavalieri giovanniti. Fin dall'aprile del 1798 Napoleone aveva ordinato al suo generale Louis Charles Antoine Desaix di gettare l'ancora a Siracusa (o in qualcuna delle rade del siracusano) e aspettare il sopraggiungere dell'Arm\u00e9e fran\u00e7aise, che sarebbe salpata da Tolone (Desaix doveva invece giungere nel siracusano partendo dalla conquistata citt\u00e0 laziale di Civitavecchia); in seguito, Napoleone avrebbe mandato un altro dispaccio a Desaix con il quale lo avvisava del suo imminente arrivo, per cui i francesi avrebbero dovuto lasciare Siracusa e recarsi a Malta; per conquistarla.\nIl motivo che spingeva Napoleone a voler ancorare a Siracusa con serenit\u00e0 era dato dal fatto che esisteva un trattato di neutralit\u00e0 (a vantaggio della Francia) che le citt\u00e0 dei Borbone si erano impegnate a mantenere nelle guerre rivoluzionarie: trattato di Parigi dell'ottobre 1796 (ratificato dall'armistizio di Brescia). Ciononostante, la presenza dell'Arm\u00e9e fran\u00e7aise in acque siracusane (avvertita dal maggio di quell'anno) cre\u00f2 grande agitazione: numerose potenze estere offrirono la loro alleanza a re Ferdinando III, non fidandosi affatto dei progetti di Napoleone; tutti convinti che il suo obiettivo fosse la Sicilia (a ci\u00f2 si aggiunga che da quando era caduta la Repubblica di Venezia, la flotta veneta era stata posta al servizio dei francesi ed essa incrociava pericolosamente nel mare siracusano).\nNapoleone Bonaparte negli ultimi giorni di maggio sfior\u00f2, a bordo dei vascelli da guerra francesi, il porto di Siracusa, ma tir\u00f2 dritto, portando la sua squadra alle porte di Malta, porgendo un \"ultimatum\" ai cavalieri, i quali, essendo la maggior parte di essi d'origine francese, non opposero molta resistenza e consegnarono l'isola alla Francia. Cos\u00ec, nuovamente errante, l'Ordine si diresse in Russia, in cerca d'aiuto.\nTra i cavalieri gerosolimitani che restarono sull'isola sotto il comando di Napoleone va segnalato il siracusano Gaetano Abela: egli, all'epoca ventenne, si era offerto volontario nella guerra contro gli Stati barbareschi e quando l'Ordine era stato cacciato, Abela, essendo divenuto amico dell'aiutante di campo di Napoleone, Louis Girard, ed avendo il re di Napoli e Sicilia Ferdinando IV rifiutato la sua domanda per entrare a far parte della Regia Marina borbonica (nei primi tempi successivi alla conquista maltese vi era grande astio contro i cavalieri gerosolimitani, definiti tutti traditori), aveva deciso di rimanere al fianco dei francesi (egli diverr\u00e0 nei prossimi decenni una delle figure di spicco del panorama rivoluzionario siracusano).\nDopo l'occupazione dell'isola, Napoleone lev\u00f2 l'ancora e approd\u00f2 nel luglio del 1798 alla baia di Ab\u016b Q\u012br (Alessandria d'Egitto).\nIl primo approdo di Nelson.\nMentre i francesi si preparavano alla conquista delle piramidi, approdava il 19 luglio a Siracusa - alla frenetica ricerca di Napoleone - l'ammiraglio Horatio Nelson con la flotta d'Inghilterra.\nL'approdo di Nelson a Siracusa non fu per nulla facile: gli inglesi (ai quali la Francia aveva da tempo dichiarato una guerra severissima, ricambiata apertamente dalla Gran Bretagna) navigavano da pi\u00f9 di un mese nel Mediterraneo, senza riuscire a scovare le navi di Napoleone (il quale aveva tutto l'interesse ad evitare lo scontro su mare con le pi\u00f9 esperienti ciurme rivali); Nelson aveva saputo della presa di Malta mentre chiedeva informazioni presso le coste di Napoli, il 17 giugno, e da quel momento aveva dato un'accelerazione tale alla sua flotta che, intuendo il piano orientale di Napoleone, aveva sfiorato e superato i francesi verso Creta senza accorgersene. Giunto ad Alessandria non trov\u00f2 il nemico, timoroso che Napoleone avesse deciso di attaccare la Sicilia, decise di tornare indietro, recarsi a Siracusa e da qui fare il punto della situazione. \nTuttavia, una volta avvicinatosi alla costa siciliana non ebbe il permesso di entrare nel porto: Siracusa, infatti, era vincolata a quel patto di neutralit\u00e0 sopracitato, stipulato tra il suo re e la Francia. Fu solo con l'intervento di Emma Hamilton (moglie dell'ambasciatore inglese a Napoli, Sir William Hamilton, e confidente della regina Maria Carolina d'Asburgo-Lorena; moglie del re Ferdinando) che Nelson ottenne dal governo di Siracusa il permesso di approdare (in aperta violazione del trattato di neutralit\u00e0 con i francesi). \nHoratio Nelson ricorder\u00e0 come fatto di vitale importanza l'intercessione di Emma (anche se secondo numerosi storici dietro la violazione vi era l'operato del pi\u00f9 potente John Acton):\nFestose furono le accoglienze tributate dai siracusani all'inglese e grandi gli onori accordati dal Senato della citt\u00e0 alla sua flotta (anche perch\u00e9 i senatori aretusei avevano ricevuto ordine dal Vicer\u00e9 di Sicilia Filippo Lopez y Royo di concedere alla \u00abgrande nazione amica\u00bb tutte le attenzioni di cui questa necessitava; un altro principio violato del patto di neutralit\u00e0). \nNelson e i suoi uomini avevano bisogno di viveri, data la lunga permanenza in mare, e di acqua. Siracusa era famosa per avere al suo interno una fonte d'acqua dolce che per millenni aveva consentito alla sua popolazione di resistere ai numerosi assedi, anche a quelli pi\u00f9 cruenti, senza dover mai patire per lo meno la sete: la fonte Aretusa (il cui appellativo deriva dalla ninfa siracusana Aretusa, protetta di Artemide). L'abbondanza di materie prime era probabilmente il motivo che aveva spinto Nelson in questo luogo della Sicilia.\nL'ammiraglio di Sua Maest\u00e0 Britannica fu talmente soddisfatto del rifornimento effettuato che durante il suo soggiorno siracusano in una lettera agli Hamilton (ma indirizzata particolarmente ad Emma, con la quale intraprender\u00e0 presto un rapporto amoroso che far\u00e0 discutere) scrisse: \nNelson attribuiva all'acqua prelevata dall'antica fonte un forte simbolismo benefico (in un'altra traduzione della sua lettera egli afferma: \u00abe con l'acqua della fonte Aretusa, dobbiamo immancabilmente trovar la vittoria\u00bb). Stette cinque giorni in citt\u00e0, fece riposare la truppa, aspett\u00f2 il vento favorevole e poi ripart\u00ec, giorno 25 luglio 1798, deciso a scovare Napoleone. (solo un giorno prima della sua partenza, il 24 luglio, Napoleone Bonaparte faceva il proprio solenne ingresso nella citt\u00e0 de Il Cairo, dichiarandosi \u00abprotettore dell'Islam\u00bb, poich\u00e9 aveva distrutto l'Ordine dei cavalieri di Malta, e proclamandosi \u00abgovernatore supremo dell'Egitto\u00bb)\nI francesi in Egitto, e lo stesso Bonaparte, sapevano dell'arrivo di Nelson a Siracusa, dei suoi tentativi per riuscire ad entrarvi e della sua partenza, in quanto informati dalle navi di Malta.\nLa riconquista di Malta e il secondo approdo di Nelson.\nPochi giorni dopo la partenza di Nelson dal porto aretuseo, l'1 e 2 agosto, avvenne la battaglia del Nilo, nella quale la flotta del contrammiraglio inglese sconfisse la rivale napoleonica.\nIl console francese alla corte di Napoli, Monsieur La Cheze, incaricato degli Affari per la Repubblica di Francia, present\u00f2 al governo di Ferdinando una nota nella quale si richiedeva l'espulsione di John Acton e la consegna del governatore militare di Siracusa, Giuseppe Della Torre, nelle mani della giustizia francese; i due colpevoli principali, secondo l\"'entourage\" di Napoleone, del supporto ottenuto da Nelson (si chiedeva, inoltre, che tutti i porti del Regno, compreso ovviamente quello di Siracusa, passassero sotto amministrazione francese, la quale non avrebbe pi\u00f9 permesso violazioni del trattato di neutralit\u00e0).\nGli eventi che seguirono la battaglia del Nilo furono decisamente numerosi e concentrati in un breve arco di tempo: anzitutto, dopo aver sconfitto e distrutto la flotta dei francesi (bloccando cos\u00ec Napoleone in terra egizia), il volere di Nelson era quello di fare immediato ritorno a Siracusa, scelta come sua base principale, dove ripar\u00f2 con le navi a seguito della battaglia, cogliendo l'occasione per far giungere al governatore militare Della Torre la notizia, tra i primissimi a riceverla, dell'avvenuta disfatta dell'Arm\u00e9e fran\u00e7aise (che Siracusa a sua volta gir\u00f2 al vicer\u00e9 di Sicilia). Tuttavia, le circostanze gli impedirono di rimanere ed egli dovette navigare, con animo contrariato (\u00ab\"I detest this voyage to Naples\"\u00bb scrisse a John Jervis, I conte di St Vincent di ritorno dall'Egitto) fino alla Corte dei Borbone (dove tra l'altro stringer\u00e0 quel forte legame con Emma). Egli, con la medesima arrabbiatura, mise in chiaro al suo ammiraglio della flotta che:\nMa le cose presero una piega diversa, tant'\u00e8 che Siracusa (definita da Nelson con tanto fervore \u00absuo porto\u00bb) rivedr\u00e0 il celebre ammiraglio inglese solo dopo due anni. In questi due anni, infatti, tutta la concentrazione dell'uomo venne assorbita dalla figura della sua amante: Emma Hamilton, con la quale risiedette a Palermo (facendo spostare, con forte disappunto degli altri ufficiali inglesi, una parte delle operazioni belliche dal porto aretuseo a quello palermitano, allungando quindi i tempi degli interventi, che si svolgevano a est dell'isola).\nIl motivo che aveva spinto Lady Hamilton nella citt\u00e0 sede del trono, fino allora rimasto fisicamente vacante, del re di Sicilia, era dovuto al precipitare degli eventi in Napoli: difatti i francesi, ritenendo il trattato di Parigi violato (oltre al decisivo supporto logistico dato a Nelson, Ferdinando ascolt\u00f2 l'Inghilterra che gli fece invadere lo Stato Pontificio da poco conquistato da Napoleone, per cui la rottura fu totale) non si fecero pi\u00f9 scrupoli e invasero la parte continentale del Regno dei Borbone, costringendo il re e la regina a una fuga precipitosa (Ferdinando e Maria Carolina vennero condotti da Nelson a Palermo), e dichiararono decaduta la corona di Napoli: nacque nel 1799 al suo posto la Repubblica Napoletana, che come le altre Repubbliche sorelle era posta sotto il controllo della Francia.\nIl possesso di Malta era una questione di grande peso per le potenze nello scacchiere mediterraneo. Napoleone era ben consapevole di ci\u00f2. Siracusa, in quanto porto pi\u00f9 prossimo all'isola occupata, ricevette speciali incarichi da parte del governo borbonico (a sua volta fortemente influenzato dal governo britannico) sul da farsi. \nLa Gran Bretagna non aveva alcuna intenzione di lasciare alla Francia la ex base dell'Ordine gerosolimitano. Il governatore militare di Siracusa ebbe fin dall'estate del 1798 chiare istruzioni al riguardo da parte di John Acton: i francesi che occupavano Malta erano da considerarsi nemici, non andavano in alcun modo aiutati, poich\u00e9 i Borbone rivendicavano per la corona siciliana l'isola occupata; i siracusani potevano e dovevano aiutare i ribelli maltesi a riprendersi l'isola, ma senza compromettere il governo napoletano (l'alleanza ufficiale con l'Inghilterra sar\u00e0 firmata solo nel dicembre di quell'anno). Il compito della flotta di Nelson era quindi quello di provvedere al recupero di Malta.\nMentre si sviluppavano le operazioni che avrebbero portato alla conquista da parte inglese dell'arcipelago maltese, Nelson venne ripreso da Lord Keith, il quale gli rimproverava la scomodit\u00e0 del porto palermitano per la navigazione su Malta e gli raccomandava di ritornare a Siracusa (in alternativa alla citt\u00e0 aretusea Keith gli aveva proposto i porti di Augusta e Messina, ma non Palermo), ordine che Nelson puntualmente ignor\u00f2, rimanendo al fianco di Emma, alla corte palermitana (Lord Keith, esasperato, arriver\u00e0 a dire che \u00abLady Hamilton ha detenuto il comando della flotta per troppo tempo\u00bb).\nNonostante ci\u00f2, va comunque tenuto presente che Nelson si tenne costantemente in contatto con suoi uomini, che aveva per la maggior parte lasciato fin dall'inizio a Siracusa; cos\u00ec come un buon numero di navi della flotta.\nLa presa delle navi francesi e l'ammiraglio Jean-Baptiste Perr\u00e9e.\nLo stesso Lord Keith aveva da poco lasciato Siracusa - il 3 marzo del 1800 sulla sua \"Queen Charlotte\" (da 100 cannoni) - per dirigersi a Livorno (porto franco) con un vasto carico di prigionieri francesi: solamente pochi giorni prima, il 18 febbraio, vi era stato un cruento scontro in acque maltesi tra le navi di Nelson e quelle che la Francia aveva mandato per cercare di soccorrere con viveri e beni di prima necessit\u00e0 i soldati di Napoleone assediati a Malta. L'ammiraglia francese, la \"G\u00e9n\u00e9reux\" (da 74 cannoni), era una delle due sole navi napoleoniche che era sfuggita a Nelson nella battaglia del Nilo in Egitto; essa era comandata dal controammiraglio Jean-Baptiste Perr\u00e9e, definito da Napoleone Bonaparte \u00abL'intrepido Perr\u00e9e\u00bb. \nIl controammiraglio Perr\u00e9e non venne meno alla sua fama e combatt\u00e9 contro gli inglesi nonostante fosse rimasto cieco durante lo scontro; una cannonata infine gli strapp\u00f2 una gamba facendogli perdere i sensi. La battaglia fu vinta da Nelson e i francesi con le loro navi furono condotte da Keith dentro la baia di Siracusa. Verso sera mor\u00ec l'ammiraglio di Napoleone. Il 21 febbraio, su volere dello stesso Nelson, venne tributata a Jean-Baptiste Perr\u00e9e dai siracusani e dagli ufficiali francesi prigionieri una sontuosa cerimonia funebre: il suo corpo fu inumato e seppellito nella chiesa aretusea del convento dei frati domenicani; detta chiesa di Santa Lucia (il nome di Jean-Baptiste-Emmanuel Perr\u00e9e compare inciso nell'Arco di Trionfo di Parigi: pilastro Sud, colonna 24).\nNel 1800 i rapporti tra francesi e siracusani erano divenuti molto inquieti. Risale a questo medesimo anno un episodio di violenza e tensione verificatosi tra gli abitanti di Siracusa, un loro colonnello e l'equipaggio di una nave francese naufragata nel porto aretuseo: Alfio Grassi, militare nato ad Acireale, allora colonnello a guardia della citt\u00e0 (futuro capitano dell'esercito imperiale napoleonico), imped\u00ec con i suoi soldati che una folla di siracusani linciasse i naufraghi francesi (le fonti pervenute tuttavia non specificano perch\u00e9 i siracusani volessero trucidarli). Caduto in sospetto di essere complice dei giacobini venne arrestato e processato (riusc\u00ec a fuggire in Francia, dove vest\u00ec la divisa napoleonica).\nNelson, Napoleone e la resa maltese.\nNell'aprile del 1800 i francesi a Malta erano ormai stremati, ridotti senza viveri e senza possibilit\u00e0 di riceverli dall'esterno dopo la sconfitta di Jean-Baptiste Perr\u00e9e. Nelson, quindi, sentendosi sicuro, port\u00f2 gli Hamilton e un ristretto gruppo di figure della corte borbonica in una crociera siciliana (intesa come viaggio di piacere): part\u00ec da Palermo il 24 aprile sul suo nuovo vascello da 80 cannoni, la \"HMS Foudroyant\" (la stessa nave che sconfisse i francesi due mesi prima), e approd\u00f2 nuovamente a Siracusa il 30 aprile. Stavolta per\u00f2, l'ammiraglio, in compagnia dei suoi ospiti e dell'inseparabile Emma Hamilton, era qui in veste da turista; nonostante a poche miglia nautiche dalla citt\u00e0 fosse ancora in atto la battaglia tra inglesi, maltesi e francesi. \nIl marito di Emma, Sir William Hamilton, era gi\u00e0 da diverso tempo in contatto con i siracusani, poich\u00e9 amante dell'archeologia e delle scoperte del periodo. Visitare Siracusa era un suo desiderio.\nNelson, dopo essersi diretto verso la citt\u00e0 abbondonata (quella dove risiedevano i resti dell'antica polis), si concesse con Emma una gita sui fiumi Anapo e Ciane (probabilmente attratto anch'egli dalla recente scoperta dei papiri siracusani); questo momento venne immortalato su di un acquarello dalla londinese Ellis Cornelia Knight (scrittrice, oltre che pittrice, nota per essere la protetta di Lady Hamilton e la futura dama di compagnia, dal 1805, di Carlotta, regina d'Inghilterra), che aveva deciso di seguire Nelson e gli Hamilton dentro Siracusa (quel suo acquarello rappresenta, odiernamente, l'unica raffigurazione esistente di quel tempo sulla relazione tra Nelson e la sua amante).\nI due si separarono poco dopo (Lady Hamilton dovette rientrare a Londra, mentre Nelson era ancora obbligato nel Mediterraneo). L'ammiraglio confesser\u00e0 al suo amico Thomas Troubridge, ufficiale della Royal Navy, che dopo il suo ritorno a Siracusa, separatosi forzatamente da Emma, sentiva di avere il cuore spezzato e ci\u00f2 lo condizionava in ogni suo stato d'animo; tanto nel dolore quanto nel piacere (\u00ab\"broke my heart, which on any extraordinary anxiety now shows itself, be that feeling pain or pleasure\"\u00bb). \nDurante quei giorni croceristici, la popolazione di Siracusa acclam\u00f2 nuovamente Nelson, e il marchese Tommaso Gargallo (futuro Ministro Segretario di Stato di Guerra e Marina) apr\u00ec con successo l'iter per conferire all'ammiraglio inglese la cittadinanza onoraria siracusana, dedicandogli nel diploma scritto in latino (Tommaso diverr\u00e0 noto soprattutto per essere tra i principali traduttori di Quinto Orazio Flacco) l'appellativo di \u00abHoratius Neteonius Niliacu\u00bb. Il Senato aretuseo gli fece inoltre dono di una medaglia d'oro. Le strade di Siracusa e di Nelson si separarono definitivamente quell'anno.\nGli inglesi nel settembre del 1800 s'impossessarono di Malta, ma la loro presenza sull'isola scaten\u00f2 le ire di Napoleone, il quale, vedendo che non vi era pi\u00f9 possibilit\u00e0 di reclamare Malta per s\u00e9, la promise allo zar Paolo I di Russia (gi\u00e0 dai tempi della zarina Caterina II la Russia affermava di essere la nazione che pi\u00f9 di tutte aveva a cuore le sorti dell'Ordine), ponendo l'Inghilterra in grande difficolt\u00e0 con quello che fino a quel momento era stato un suo importante alleato:\nLa flotta della Russia.\nDal momento in cui i cavalieri di Malta si arresero ai francesi, si cre\u00f2 una frattura interna nell'Ordine giovannita e feroci critiche verso la lealt\u00e0 dei suoi membri. Gli abitanti indigeni maltesi e i loro capi militari furono i pi\u00f9 risentiti nei loro confronti, apostrofandoli con toni pungenti e augurando, gi\u00e0 nel 1801, la permanenza definitiva degli inglesi sull'isola :\nNonostante fossero questi i sentimenti dei maltesi (influenzati probabilmente dagli inglesi), lo zar Paolo I prese a cuore le sorti dell'Ordine e quando gli giunse l'invito di Napoleone egli era gi\u00e0 diventato da tempo Gran Maestro dell'Ordine giovannita (ruolo offertogli dal gruppo dei cavalieri erranti). Paolo I era inoltre in stretti legami con il Regno di Napoli e Sicilia; nel 1798, quando la flotta francese si dirigeva verso le coste siciliane, egli fu uno dei primi ad offrire alleanza ai Borbone, con i quali s'impegn\u00f2 nel novembre di quell'anno ad inviare a protezione dei sudditi siciliani, senza chiedere nulla in cambio, la flotta del Nord (la flotta della Russia) e vari contigenti di soldati russi.\nIl precedente.\nSiracusa nei piani di difesa della Russia aveva un ruolo molto importante, poich\u00e9 era stata designata come base russa principale nel Mediterraneo fin dall'anno 1788: i legami all'epoca si strinsero grazie a un patto commerciale firmato tra la corte napoletana e l'imperatrice Caterina II; lo scopo di quel patto era di allargare gli orizzonti commerciali dei Borbone e di permettere all'economia siciliana e napoletana un pi\u00f9 ampio respiro (a tal proposito giova tener presente che i russi avevano assegnato nel 1782 un trattamento di favore al vino di Siracusa; l'unico scelto in tutto il Regno borbonico, insieme al vesuviano Lacryma Christi).\nPrima che scoppiasse la rivoluzione francese, la Russia era entrata in guerra contro l'Impero Ottomano - la guerra russo-turca (1787-1792) - e fu in quel contesto che l'imperatrice Caterina chiese al re di Sicilia di poter utilizzare Siracusa come unico approdo per le operazioni della flotta del Baltico (le navi che giungevano dal mar Baltico e che formavano insieme a quelle del mar Nero e dell'oceano Pacifico la flotta del Nord). Ci\u00f2 non le fu accordato, in quanto vigeva un patto di neutralit\u00e0 che Siracusa rispettava e che non consentiva all'interno del suo porto la presenza di pi\u00f9 di tre vascelli da guerra per volta (due secondo le fonti francesi; numero che sar\u00e0 infine platealmente violato da Nelson nel 1798). Si consentiva comunque l'utilizzo del porto aretuseo, ma solamente se la flotta russa si fosse divisa in pi\u00f9 porti del Regno. I programmi di Caterina dovettero ad ogni modo mutare, poich\u00e9 nell'88 Inghilterra e Francia, ancora alleate, bloccarono sul canale della Manica la flotta del Nord, non permettendole l'ingresso nel Mediterraneo.\nAlla fine le operazioni del 1788 e del 1789 si limitarono sul territorio alla presenza di una flottiglia, piena di corsari, organizzata per Siracusa (vi erano altri due approdi a Messina e Reggio Calabria) da Antonio Psaro, rappresentante di Caterina a Malta. Le mosse di Psaro tuttavia non piacquero ai francesi (attenti osservatori della politica borbonica); l'incaricato a Malta di Sua Maest\u00e0 Cristianissima Luigi XVI di Francia, vedendo il porto pieno di navi poste al comando dei russi (se pur si trattava di piccole navi da guerra), indignato, alla corte parigina scrisse:\nQuel che temevano i francesi era che, non disponendo la marina borbonica di una forte flotta da combattimento, i russi a Siracusa e in Sicilia, rimasti incontrastati, potessero prendere il comando della situazione a discapito della Francia (all'epoca molto presente a Malta per via dei cavalieri gerosolimitani).\nCon la pace di Amiens.\nNel 1800, per\u00f2, la Francia di Napoleone seppe sfruttare a suo favore l'ambizione russa di insediarsi nel cuore del Mediterraneo: difatti, la Russia, usc\u00ec dalla Seconda coalizione antifrancese e se la prese con l'Inghilterra, che com'era prevedibile non consegn\u00f2 Malta allo zar solo perch\u00e9 i cavalieri lo avevano eletto loro Gran Maestro e Napoleone gli aveva dato la benedizione su di un possedimento non suo di diritto (l'isola, infatti, apparteneva per diritto solo al re di Sicilia). L'imperatore allora dichiar\u00f2 aperte ostilit\u00e0 contro gli inglesi; li fece arrestare nei porti russi e fece scendere in campo una nuova Lega dei neutri (dopo la prima Lega capeggiata da Caterina nel 1780) composta da Danimarca-Norvegia, Svezia e Prussia. La Gran Bretagna non si tir\u00f2 indietro e li affront\u00f2. Tuttavia l'assassinio dello zar Paolo I (ucciso con la complicit\u00e0 del figlio, il nuovo zar Alessandro I) e una serie di sconfitte dei nemici di Napoleone Bonaparte, portarono le potenze europee a cercare la pace; venne quindi firmato nel 1802 il trattato di Amiens, che blocc\u00f2 momentaneamente tutte le guerre in atto.\nAmiens segn\u00f2 un punto di svolta nelle alleanze, poich\u00e9 Alessandro I mise da parte le pretese del padre sull'isola di Malta e torn\u00f2 alleato degli inglesi. La scintilla che fece dissolvere la breve pace tra le potenze fu proprio Malta: gli inglesi non volevano lasciarla, mentre Napoleone ordinava loro di restituirla all'Ordine giovannita.\nTra il dicembre del 1801 e il marzo del 1802, tuttavia, Siracusa rappresent\u00f2 l'illusione per la Francia di Napoleone che la pace di Amiens potesse davvero significare un'inversione di rotta nei difficili rapporti che i francesi avevano con la corona delle Due Sicilie: accadde difatti che un vascello da guerra francese dopo quarantacinque giorni di viaggio, di ritorno dall'Egitto, si ritrov\u00f2 in estrema difficolt\u00e0 e, naufragato nel porto aretuseo, senza viveri, il suo equipaggio trov\u00f2 qui la salvezza: il governatore della piazza d'armi (dal 1801 il marchese Marcello de Gregorio) si mostr\u00f2 ben disposto ad accogliere quei soldati e li sfam\u00f2, curandoli e dando loro tutto quel che gli serviva. \nTrattandosi di oltre 200 uomini di Napoleone, la notizia fece scalpore in Francia: il generale di brigata Silly scrisse da Siracusa al Primo console francese, Napoleone Bonaparte (chiamandolo \u00ab\"Mon G\u00e9n\u00e9ral\"\u00bb), lodando il governatore militare aretuseo e testimoniando il buon trattamento che i siracusani diedero loro (\u00ab\"les attensions les plus soutenues e le plus delicates\"\u00bb). \nNapoleone rispose a questa cortesia rammentando come egli nutrisse il \u00absuo costante desiderio di conservare la buona armonia felicemente stabilita fra le due potenze\u00bb.\nLa guerra per\u00f2 riprese e ben presto l'armonia fra le due potenze (i Borbone e la Francia) si spezz\u00f2. Deciso anzitutto a stroncare l'ingombrante potenza inglese, Napoleone, definito in quel periodo l'\u00aberede di Robespierre e del Terrore\u00bb, progett\u00f2 l'invasione terrestre della vasta isola britannica, senza tuttavia poterla porre in atto (poco tempo dopo progetter\u00e0 anche uno sbarco in Sicilia). Nel frattempo, nominatosi Imperatore dei francesi e incoronato come tale nel 1804, costrinse i Borbone a un patto che imponeva loro la pi\u00f9 severa neutralit\u00e0; in cambio permetteva al re a alla regina di ritornare sul trono di Napoli. I Borbone, per\u00f2, corteggiati da russi e inglesi, avevano gi\u00e0 firmato con questi, segretamente, un trattato di alleanza che apriva i porti desiderati da Inghilterra e Russia, con lo scopo di accogliere le truppe nemiche della Francia. \nSi formava cos\u00ec la Terza coalizione e si dava l'avvio alle guerre napoleoniche. La flotta della Russia pot\u00e9 stavolta giungere a Siracusa, nel settembre 1805, in qualit\u00e0 di alleata inglese. Arrivarono in citt\u00e0 dal mar Nero, senza mai fare una sosta, i primi contingenti russi, posti al comando del generale Heinrich Reinhold von Anrep (in russo Roman Karlovich). Il Senato aretuseo prima di farli sbarcare voleva porli in quarantena, ma il governatore militare Gregorio si oppose alla pratica abituale (ed essendo Siracusa una piazza d'armi la parola del governatore era quella che pi\u00f9 contava). Il governo siracusano fu inoltre invitato a soprassedere su tale procedura dal diplomatico Dimitrij Pavlovi\u010d Tati\u0161\u010dev (importante figura dello zar, rappresenter\u00e0 l'Impero russo a tutti i pi\u00f9 significativi trattati del periodo); si trovava a Siracusa come principale interlocutore di Alessandro I alla corte borbonica (egli era inoltre lo zio del generale Pavel Aleksandrovi\u010d Urusov). I soldati russi ebbero quindi fin da subito \u00ab\"libre pratique\"\u00bb all'interno delle mura. \nBen presto dovevano giungere anche i soldati inglesi stanziati a Malta: Siracusa era infatti stata designata, nel patto anglo-russo, come punto di raccolta principale per le forze alleate (\u00ab\"point of concentration\"\u00bb). Gli inglesi erano comandati da James Henry Craig (reduce dalla guerra d'indipendenza americana), mentre entrambe le flotte rispondevano al comando del russo Maurice Lacy (Moritz Petrovi\u010d Lacy). Dieci giorni di tempesta bloccarono Craig e le 70 navi inglesi a Malta, tuttavia, appena il mare glielo consent\u00ec, Craig prese a trasportare dalla momentanea base russa di Corf\u00f9 a Siracusa le truppe dello zar. L'operazione richiese parecchio tempo, ma alla fine 13.000 russi e 7.000 inglesi (rispettivamente 12.000 e 8.000 secondo altre fonti), riunitisi nella citt\u00e0 aretusea, poterono imbarcarsi, l'8 novembre, verso le coste italiane per affrontare i soldati francesi. L'obiettivo era evitare una seconda invasione del Regno di Napoli da parte di Napoleone. \nI francesi in Italia, da tempo a conoscenza della spedizione, giorno 15 novembre affermarono di non essere pronti ad affrontare le forze alleate: \u00ab\"nous craignons qu'ils ne viennent. Nous n'avons en effet aucune force \u00e0 leur opposer\"\u00bb (\u00ababbiamo paura che vengano. Non abbiamo il potere di opporci a loro\u00bb); lo sbarco sarebbe avvenuto quattro giorni dopo questo messaggio. Napoleone nel mese di ottobre aveva tentato di distruggere questi preparativi mandando contro le operazioni inglesi la flotta imperiale che si trovava in Spagna, ma questa venne intercettata il 21 ottobre dalla flotta della Royal Navy, guidata da Horatio Nelson; avvenne lo scontro - battaglia di Trafalgar - che vide il trionfo degli inglesi e la sconfitta delle navi di Napoleone (un tiratore scelto francese riusc\u00ec per\u00f2 ad uccidere Nelson durante la battaglia).\nConseguenze.\nNonostante Trafalgar, Napoleone si riprese vincendo il 2 dicembre del 1805 l'importante battaglia di Austerlitz (che segn\u00f2 una pesante ritirata per i russi e la distruzione del Sacro Romano Impero per l'Austria con la pace di Presburgo). Il Regno di Napoli, infine, venne ugualmente invaso dai francesi, poich\u00e9 russi e inglesi non riuscirono ad andare d'accordo e preferirono ritirarsi in Sicilia piuttosto che battersi fino in fondo per la corona napoletana dei Borbone (furono i primi segnali che avrebbero portato a una nuova rottura dell'alleanza anglo-russa). Mentre gli ultimi eserciti anglo-russi lasciavano il suolo napoletano nel gennaio del 1806, il 27 dicembre 1805 Napoleone Bonaparte, dal palazzo di Sch\u00f6nbrunn, aveva gi\u00e0 condannato la monarchia borbonica, dichiarandola non pi\u00f9 esistente (\u00ab\"la dynastie de Naples a cess\u00e9 de r\u00e9gner; son existence est incompatible avec le repos de l'Europe et l'honneur de ma couronne\"\u00bb): fece nascere un nuovo Regno di Napoli, posto sotto la guida di suo fratello Giuseppe Bonaparte. La Sicilia (per i francesi teoricamente compresa in quel Regno, ma nella realt\u00e0 dei fatti da esso separata) rimase sotto la protezione degli inglesi: Siracusa verr\u00e0 da essi occupata pochi mesi dopo questi eventi.\nLa flotta degli Stati Uniti d'America.\nAll'inizio del 1800 la neonata nazione degli Stati Uniti d'America, formatasi con la dichiarazione d'indipendenza dalla Gran Bretagna e con la conseguente guerra con gli inglesi della madrepatria (conclusasi con il trattato di Parigi del 1783), sped\u00ec la giovane marina statunitense (nata nel 1775) a Siracusa, allacciando con questa citt\u00e0 - prima tra le siciliane - rapporti politici e commerciali: invi\u00f2 ai siracusani nel luglio del 1802 un console (il messinese Salvatore Conte). Ma i rapporti si strinsero maggiormente nel 1803, quando gli americani si stabilirono nel porto aretuseo per affrontare gli Stati africani (Tunisi, Tripoli, Algeri) che ricattavano i suoi mercanti: gli Stati Uniti pagavano cifre vertiginose per tenere calmi i corsari del Nord Africa, poich\u00e9 dopo aver dichiarato guerra all'Impero britannico, gli inglesi avevano tolto alle loro ex-colonie la protezione commerciale della quale avevano goduto fino a quel momento.\nSiracusa quindi li accolse. La loro presenza non cre\u00f2 incidenti diplomatici con l'Inghilterra (dopo un'iniziale tensione nel 1802, dovuta a un approccio anti-britannico tenuto dai primi americani in Sicilia), bens\u00ec irrit\u00f2 la Francia: infatti Napoleone Bonaparte era in quel periodo in tensione con gli Stati Uniti (egli nel 1802 tent\u00f2 una nuova espansione oltreoceano; reintrodusse la schiavit\u00f9 nelle colonie americane dei francesi e gli Stati Uniti lo minacciarono di essere pronti ad allearsi con l'Inghilterra contro di lui, se la Francia non avesse rinunciato alla sua politica colonizzatrice in America). Per cui, la base portuale americana di Siracusa fu fin da subito presa di mira dai francesi, i quali vi spedirono dei loro agenti per sabotarne le navi ancorate.\nDal 1803 al 1807 Siracusa fu assiduo ricovero dei soldati della marina americana (la quale convivette con la marina russa, anch'essa presente nel porto aretuseo nel medesimo periodo). \nIl consolato americano venne allestito nel palazzo nobiliare degli Abela (un palazzo quattrocentesco che aveva resistito ai cataclismi del 1542 e del 1693). Venne aperto anche un ospedale per i feriti di guerra, rivolto agli americani e nonostante vi fosse la paura che essi potessero diffondere in citt\u00e0 la febbre gialla (epidemia che si diceva fosse endemica della Filadelfia e che aveva gi\u00e0 decimato i soldati francesi nella loro spedizione americana) non si verific\u00f2 nessuna emergenza sanitaria. Come aveva gi\u00e0 fatto con Nelson e la flotta inglese, anche agli americani Siracusa diede abbondante acqua da bere, e con essa poterono andare e venire da Tripoli, dove si concentrava la prima guerra barbaresca.\nGli americani dovevano salvare numerosi membri della loro marina, caduti prigionieri dei tripolini. Il commodoro Edward Preble (l'autore, insieme a Stephen Decatur, dell'assalto al porto di Tripoli e del calcolato incendio della \"USS Philadelphia\") fu il primo comandante in capo della spedizione nel 1803; l'anno seguente venne sostituito dal commodoro Samuel Barron, che ammalatosi trascorse gran parte del suo comando in un ospedale di Siracusa (dal quale dettava le direttive ai suoi uomini). Hamet Karamanli (in numerose fonti italiane noto come Caramelli), fratello maggiore del Bey (o Bass\u00e0) di Tripoli Yusuf Karamanli ed erede al trono esiliato a Tunisi, venne catturato durante la marcia nel deserto del Sahara per la presa di Derna e fu condotto a Siracusa sotto scorta americana; qui risiedette come ospite della citt\u00e0 (s'incontrer\u00e0 presso Scala Greca anche con il re Ferdinando IV di Borbone, al quale doner\u00e0 una preziosa spada d'oro, mentre il sovrano si trovava in visita presso i siracusani nel 1806).\nGli americani restarono in buoni rapporti con i siracusani anche dopo la firma del trattato di pace fra Tripoli e Stati Uniti avvenuta nel 1807 (nonostante la guerra anglo-americana, scoppiata qualche anno dopo, a seguito delle tensioni commerciali del 1807, quando era ancora in atto l'occupazione inglese della Sicilia). A memoria dell'impresa tripolina restano odiernamente sul territorio le tombe di alcuni soldati statunitensi caduti negli scontri: le loro salme si trovano nel piccolo cimitero acattolico di Siracusa (costruito sull'allora propriet\u00e0 del Landolina, che diede il suo consenso), accanto a quelle di altri caduti inglesi delle guerre napoleoniche e a quella del poeta tedesco August von Platen.\nSiracusa e l'America.\nTra le prime testimonianze di rapporti non solo politici ma anche commerciali e culturali tra le due realt\u00e0 geografiche va annoverato l'interesse che mostr\u00f2 Thomas Jefferson (il 3\u00ba presidente degli Stati Uniti d'America) per il vino siracusano: egli nel 1775 ne acquist\u00f2 delle botti e lo annot\u00f2 con peculiarit\u00e0 nei suoi scritti, comparandolo per sapore al vino portoghese di Madera (che fu uno dei vini da lui maggiormente apprezzati). Dei vini aretusei gli americani dell'epoca apprezzavano soprattutto il moscato rosso. \nUn altro collegamento culturale importante venne dato dal nome con il quale fu battezzata, nel 1820, la citt\u00e0 che sorgeva a nord nello Stato di New York: gli americani la chiamarono Syracuse (che \u00e8 toponimo di Siracusa in lingua inglese), e nonostante fosse consuetudine del tempo denominare le nuove citt\u00e0 ex-coloniali come quelle pi\u00f9 antiche dell'Europa (ad esempio, vicino a Syracuse si trovava Troy), la denominazione in questo caso assunse un valore aggiunto poich\u00e9 intendeva richiamarsi direttamente alle origini di Siracusa: Syracuse venne edificata sulle sponde di un grande lago salato (l'Onondaga Lake, che \u00e8 tra l'altro il luogo nel quale nacque la Lega irochese dei nativi americani che affianc\u00f2 le truppe della Gran Bretagna nella guerra d'indipendenza); fin dal 1600 divenne nota per la sua produzione di sale, e proprio questa caratteristica convinse John Wilkinson (la cui famiglia emigr\u00f2 in America nei tempi dell'oppressione in Inghilterra di Oliver Cromwell) a darle il nome di Siracusa, perch\u00e9 lesse sulla citt\u00e0 siciliana uno scritto nel quale si narrava l'abbondanza di acqua sia dolce che salata (secondo alcune teorie il nome stesso di Siracusa significherebbe \u00abacqua salata\u00bb da \u00abSur-aku\u00bb, e deriverebbe da una delle paludi del luogo che sarebbe stata cos\u00ec chiamata dai Siculi) e quindi l'accomun\u00f2 alla sua terra americana.\nAnche a Siracusa, tra l'altro, fino alla met\u00e0 del XX secolo si produceva e si commerciava sale grazie alle numerose saline del territorio, infine tutte chiuse). Sempre al sale venne associata un'altra Syracuse, battezzata dopo la newyorkese: la Syracuse dello Utah (che deve il suo nome al Grande Lago Salato che le sorge vicino). Sorsero poi negli Stati Uniti altre piccole localit\u00e0 denominate come la citt\u00e0 siciliana (nell'Indiana, nel Kansas, nell'Ohio, nel Missouri e nel Nebraska).\nL'occupazione inglese.\nNel gennaio del 1806 i Borbone, che dovettero fuggire nuovamente da Napoli (divenuta dominio della Francia), si rifugiarono in Sicilia, sbarcando sotto il comando inglese e scorta austriaca a Palermo. La presenza britannica, armata e con scopi bellici (la guerra a Napoleone Bonaparte), entrer\u00e0 nella storiografia siciliana con il termine di \u00abdecennio inglese\u00bb. Siracusa, data la sua delicata posizione naturale (esposta gli sbarchi delle grosse flotte) e il suo ruolo di piazza d'armi (deteneva tale status fin dal 1679, come conseguenza di un scaturito proprio da una ), fu fatta passare fin dal principio sotto il controllo diretto dell'Inghilterra.\nLa Sicilia in quel decennio divenne patria di salvezza per molti popoli: sia sufficiente ricordare che oltre la corte napoletana dei Borbone, la capitale siciliana rappresent\u00f2 un rifugio anche per li futuro re dei francesi Luigi Filippo (esiliato dalla Francia in quanto parente del ghigliottinato Luigi XVI).\nL'Inghilterra continuava a resistere, e a lei si affiancarono l'Impero portoghese, il Regno di Sardegna e il Regno di Sicilia; quest'ultimo, in particolare, rappresent\u00f2 per gli inglesi il perno difensivo principale: ricorder\u00e0 Napoleone, nel suo memoriale, come gli inglesi fossero soliti arruolare, spesso forzatamente, soprattutto siciliani (oltre ai loro alleati portoghesi).\nPrendere la Sicilia.\nEra nelle intenzioni di Napoleone assoggettare anche la Sicilia al suo dominio. Archiviato il piano di invadere la Gran Bretagna con uno sbarco anfibio, egli tent\u00f2, o meglio progett\u00f2, una prima invasione siciliana, messa a punto tra il 1806 e il 1808 (si parler\u00e0 in seguito di un ulteriore progetto per invadere l'isola, nel quale per\u00f2 l'Imperatore dei francesi avr\u00e0 un ruolo ambiguo). Ciononostante, Napoleone Bonaparte sembrava avere carenza di informazioni sullo stato dell'isola mediterranea, prova ne \u00e8 la raffica di domande che porse a suo fratello Giuseppe su tutto ci\u00f2 che riguardava la fisicit\u00e0 della Sicilia, le cui risposte dovevano illuminare i francesi, mostrando loro come muoversi in essa. \nUno dei suoi piani (Napoleone nei suoi dispacci proponeva sempre molteplici soluzioni), consisteva nel far sbarcare le truppe francesi, comandate dall'ammiraglio Honor\u00e9-Joseph-Antoine Ganteaume, tra Messina e Catania e, dopo aver preso queste due citt\u00e0, far marciare i francesi a Siracusa, \"minacciandola\" di conquista, in modo da far agitare gli inglesi, poich\u00e9 Napoleone sapeva che dentro la citt\u00e0 aretusea vi era li cuore della difesa inglese (era convinto, ad esempio, che l'ultima resistenza degli inglesi sull'isola si sarebbe concentrata su Siracusa).\nDecise infine di rinviare lo sbarco a quando fosse stata assicurata la presa di Scilla (confine calabro in mano inglese). L'impresa siciliana rimarr\u00e0 comunque centrale nei suoi pensieri. Si pu\u00f2 comprendere quanto egli ritenesse importante la conquista della Sicilia, citando ci\u00f2 che scrisse nel maggio del 1806 (tempo in cui egli riteneva l'Europa pacificata sotto il suo dominio) a suo fratello Giuseppe: \u00ab\"la Sicile est tout, et Ga\u00e8te n'est rien\"\u00bb (\u00abla Sicilia \u00e8 tutto, e Gaeta \u00e8 niente\u00bb), volendolo esortare con le forti parole a non concentrare le sue truppe sul baluardo napoletano (che era minacciato dagli inglesi; per lui fattore questo positivo, poich\u00e9 distraeva l'Inghilterra dalla Sicilia, dando al suo esercito la possibilit\u00e0 di tentare lo sbarco), ma piuttosto di dirigere lo sguardo sui siciliani, la cui isola, protetta dai suoi acerrimi nemici, gli inglesi, diveniva fondamentale per stabilizzare le sue conquiste sul continente.\nLa visita del re Ferdinando IV di Borbone.\nSua Maest\u00e0 Siciliana, Ferdinando di Borbone, mentre era esule tra i suoi sudditi, decise di compiere nel 1806, per la prima volta, un viaggio che l'avrebbe condotto fino a Siracusa (si consideri che i siracusani non ricevevano la visita di un loro monarca da oltre tre secoli). Vi giunse giorno 26 aprile e vi rimase fino al 29 dello stesso mese.\nIn questi tre giorni trov\u00f2 ospitalit\u00e0 presso il palazzo Beneventano del Bosco, riprogettato dal siracusano Luciano Al\u00ec (protagonista della ricostruzione post-terremoto attuata tra il 1755 e il 1799) e appartenente all'omonima nobile famiglia aretusea (i baroni Beneventano), che nella propria casa, solo qualche anno prima, aveva accolto anche l'ammiraglio Horatio Nelson (e in quel medesimo edificio, nel 1529, all'epoca propriet\u00e0 degli Arezzo, vi aveva alloggiato il primo Gran Maestro del futuro Ordine di Malta, il francese Philippe de Villiers de L'Isle-Adam). I Beneventano (chiamati \u00abdel Bosco\u00bb per via di un vasto feudo che possedevano tra Siracusa, Floridia e Lentini) ricoprivano cariche molto influenti in citt\u00e0 (tra i membri della loro famiglia va annoverato Ferdinando Beneventano del Bosco: militare siracusano nato a Palermo, il quale diverr\u00e0 uno dei volti pi\u00f9 conosciuti della resistenza borbonica ai moti rivoluzionari di met\u00e0 secolo).\nDa quel palazzo il re Ferdinando assistette alla festa popolare che i siracusani diedero in suo onore (ancora oggi una grande targa commemorativa posta all'esterno dell'edificio lo ricorda). In piazza del Duomo gli venne mostrata una statua che lo raffigurava, e fu fatto partecipare a due serate danzanti: una all'interno della casa dei Beneventano e una all'interno del palazzo Borgia del Casale (appartenente ad altra famiglia nobiliare della citt\u00e0); in quest'ultima si trattenne fino alle tre del mattino del 28 aprile: giorno, tra l'altro, in cui il re venne accompagnato dal sacerdote ed erudito Giuseppe Maria Capodieci (noto per i suoi annali sulla citt\u00e0 aretusea) alla zona archeologica situata al di fuori delle mura di Ortigia, e fu in questa occasione che il Capodieci, in presenza del sovrano, rinvenne nel teatro greco l'iscrizione su Zeus Olimipico (divinit\u00e0 particolarmente venerata dagli antichi Siracusani, per via del loro forte ).\nFerdinando ripart\u00ec molto soddisfatto del suo soggiorno aretuseo e assicur\u00f2: \u00abnon avrebbe mai dimenticato Siracusa, che, di una tale benevolenza, avrebbe sperimentato gli effetti\u00bb.\nL'arrivo delle truppe di terra.\nL'Inghilterra, cosciente delle ambizioni napoleoniche, aveva investito molto sulla difesa della Sicilia e l'aveva quindi occupata militarmente, per necessit\u00e0, fin dall'aprile del 1806 (in particolare, nella citt\u00e0 aretusea si diede notizia dell'arrivo delle truppe il 3 aprile, ma esse si acquartierarono dal mese di dicembre 1806). \nSiracusa fu, insieme a Palermo (sede della corte borbonica) e Messina (porta verso il continente), uno dei tre punti nevralgici della presenza inglese sull'isola. Degli 8.000 soldati inglesi spediti in Sicilia, una buona parte raggiunse inizialmente i siracusani, in quanto la loro citt\u00e0 era ritenuta dal governo britannico minacciata dai francesi di Napoleone Bonaparte.\nAl comando delle truppe di terra fu mandato il brigadiere generale John Stuart, conte di Maida (titolo assegnatogli dalla corte borbonica a seguito della vittoriosa battaglia di Maida), nelle fonti siciliane meglio noto come Stewart. Tra i soldati inglesi che presero alloggio a Siracusa sotto la guida di Stewart va segnalato il tenente irlandese Joseph Betagh (nato a Dublino nel 1790), il quale, giunto con suo fratello Nicholas Betagh, rimarr\u00e0 infine (dopo la conclusione della guerra) a vivere in questa citt\u00e0 (egli nel 1813 aveva sposato la siracusana Maria Bramante, nella chiesa d'epoca gotica di San Giovanni Battista alla Giudecca, mettendo su famiglia con lei, i cui membri diventeranno personaggi noti del panorama siracusano contemporaneo, la cui fama valicher\u00e0 i confini dell'isola).\nGli inglesi trovarono le fortificazioni siracusane in pessimo stato (nessuno fino a quel momento si era dedicato a mantenerle efficienti, non essendoci pi\u00f9 stati pericoli d'invasione dal 1735). Siracusa e Augusta vennero da essi definite pericolosamente esposte e \u00abarrendevoli a subiti colpi di mano\u00bb.\nLa Gran Bretagna, quindi, a sue spese, arm\u00f2 la Sicilia pi\u00f9 esposta: i forti di Siracusa vennero nuovamente restaurati e riempiti di armi e munizioni (eppure fu Siracusa a fornire, pi\u00f9 di tutti nel Regno, ai maltesi la propria artiglieria per resistere ai francesi nel 1799, e dopo la fine dell'assedio essa venne prelevata dagli ufficiiali borbonici, ma non \u00e8 dato sapere se venne restituita ai siracusani o se gli inglesi la trovarono insufficiente a fronte del prossimo assalto). I soldati di Sua Maest\u00e0 Britannica, Giorgio III del Regno Unito, si dedicarono a fortificare il castello Maniace; i lavori vennero guidati dal generale Stewart, il quale per\u00f2, a complimento dell'opera, pretese che fossero allontanate tutte le regie truppe dal forte (gli inglesi volevano difenderlo da soli). Inoltre essi fabbricarono sulla penisola di Manghisi (appartenente al borgo di Priolo Gargallo, all'epoca ancora parte del comune aretuseo) una delle loro Martello tower, per difendere Siracusa e Augusta dal mare (di queste caratteristiche architetture belliche britanniche ve ne sono poche nel mondo e pochissime in Sicilia).\nL'organo giornalistico ufficiale del governo di Napoleone Bonaparte, \"Le Moniteur universel\", che esprimeva fedelmente gli umori del suo imperatore, sull'occupazione inglese di Siracusa il 29 agosto 1808 cos\u00ec comment\u00f2 (rispondendo alle accuse di disordine nei Regni occupati che Londra gli aveva rivolto l'8 agosto):\nIn realt\u00e0, nonostante le affermazioni pubbliche del governo napoleonico, gli abitanti del Regno di Napoli, e soprattutto quelli della sua parte pi\u00f9 meridionale e vicina alla Sicilia, cio\u00e8 la Calabria, ebbero esperienze devastanti a causa dell'occupazione francese: i calabresi, incitati anche dagli inglesi, si rivoltarono a Giuseppe e a Napoleone Bonaparte, dando vita a una cruenta insurrezione che i francesi tentarono di soffocare nel sangue, non risparmiando alla popolazione massacri e stupri. E se \u00e8 pur vero che gli inglesi in Sicilia furono alquanto egoisti e causarono non pochi dolori ai siciliani, ebbero comunque il merito, come scrisse Louis Simond (artista e viaggiatore francese, contemporaneo di Napoleone, che visit\u00f2 la Sicilia e risiedette anche a Siracusa), di essere accorsi subito in difesa di quest'isola e di aver cos\u00ec evitato che i siciliani patissero quelle medesime violenze e atrocit\u00e0:\nPer mantenere quella rigida disciplina della quale parl\u00f2 Louis Simond posteriormente, il comando inglese aveva per\u00f2 dovuto prendere diversi provvedimenti: per esempio i siciliani riuscirono a far imporre il divieto di vendere alcolici ai soldati nelle ore serali e notturne, poich\u00e9 questi, non abituati al vino siciliano - che era per loro abbastanza forte - finivano puntualmente per ubriacarsi e creare gravi disordini nei centri abitati (si dir\u00e0 che i siciliani erano \u00abscioccati dalla costante ubriachezza degli inglesi\u00bb), e chi disobbediva al divieto rischiava un mese di carcere. Ad ogni modo, l'arrivo dell'esercito inglese rappresent\u00f2 per una citt\u00e0 povera come Siracusa una fonte notevolissima di guadagno: dall'inizio delle guerre napoleoniche furono numerosi i siracusani che trovarono una cospicua fortuna grazie all'oro e all'argento che i soldati spendevano all'interno delle mura: gli abitanti di Siracusa, non avendo commercio nel porto (quello era stato da tempo totalmente dirottato al porto franco di Messina, nel quale si recavano anche le navi mercantili inglesi), doveva fare piuttosto affidamento sulle proprie risorse interne - cibo e vino soprattutto - e approfittare della presenza militare: sia delle truppe di terra che delle ciurme marinare.\nL'arrivo dell'ammiraglio Collingwood.\nL'ammiraglio della Royal Navy Cuthbert Collingwood - che era stato legato a Nelson da una profonda amicizia; che era con lui a Trafalgar e che prese il suo posto nel comando della flotta quando questi venne ucciso durante la battaglia - scrisse da Cadice a Hugh Elliot, ministro inglese alla corte di Ferdinando, che per la sopravvivenza di quel che rimaneva della corona dei Borbone era assolutamente necessario che l'Inghilterra fosse libera di disporre a proprio arbitrio di una parte della Sicilia, senza restrizione alcuna da parte della corte napoletana impiantata a Palermo; la scelta di Collingwood ricadde su Siracusa, la quale accolse da giorno 6 del mese di dicembre 1807 il comandante della Mediterranean Fleet (la flotta britannica del Mediterraneo) con le sue navi da guerra.\nCollingwood ebbe parole gentili per i siracusani, descrivendoli come un popolo caloroso e generoso, ma rilev\u00f2 anche la grande povert\u00e0 e l'assenza di commercio del luogo. I siracusani, capendo che egli aveva molta influenza nella loro politica (l'ingerenza dell'Inghilterra era in quegli anni molto forte negli affari siciliani) gli si affidarono anche per questioni che non riguardavano l'aspetto militare.\nIl Senato aretuseo chiese a Collingwood di farsi suo portavoce al cospetto del re di Sicilia, Ferdinando, e pregarlo di non permettere che la diocesi siracusana venisse smembrata: Siracusa era da tempi antichissimi la sede ecclesiastica principale della Sicilia sud-orientale (un tempo lo era dell'intera Sicilia), ma negli ultimi secoli, perdendo sempre pi\u00f9 abitanti, aveva perso anche l'influenza religiosa (Noto e Caltagirone, ad esempio, erano divenute due citt\u00e0 pi\u00f9 popolose di Siracusa, la quale, viceversa, era reduce da una forte crisi demografica originatasi in epoca spagnola, ed entrambe desideravano adesso la propria indipendenza diocesana da Siracusa). Tuttavia, i siracusani si ostinavano a non voler alcun cambiamento nello stato della loro diocesi, per cui si rivolsero all'influente figura di Collingwood. L'ammiraglio, con molto garbo, rispose loro:\nCollingwood, per\u00f2, nonostante mostrasse sincero interesse per le vicissitudini della citt\u00e0 che ospitava il comando della sua flotta, era l\u00ec realmente per altri motivi, e quando scrisse a Sir William Drummond di Logie Almond (ministro inglese alla corte dei Borbone, successore di Elliot), quello stesso giorno, lo fece usando toni molto diversi e palesando quella necessit\u00e0 che aveva l'Inghilterra di poter contare sui siracusani per contrastare i francesi; per vincere la guerra in corso:\nCollingwood riteneva, a ragion veduta, che i siracusani non fossero emotivamente coinvolti nella guerra contro la Francia di Napoleone; che fossero isolati e privi di una visione d'insieme per le sorti non solo del loro Regno ma di quelle dell'intera Europa: non solamente Collingwood lo notava; ad esempio, al rappresentante del governo siracusano, che era il fabbricatore di carta di papiro Saverio Landolina, a Palermo fu chiesto di esprimersi, una buona volta, sulla situazione in atto, sul probabile cammino della \"Grande Arm\u00e9e\" bonapartista, poich\u00e9 egli ne appariva del tutto indifferente, nonostante le alte cariche politiche che in quel momento ricopriva a nome della citt\u00e0 aretusea: \u00ab\"dal nostro re \u00e8 stato assolutamente negato lo sbarco de' Moscoviti, come potenza neutrale, seppure la forza non lo faccia eseguire, da s\u00e9. Intanto che ne sar\u00e0 di voi, e di noi?\"\u00bb chiedeva allarmato un nobile siciliano a Saverio. Lo stesso Collingwood si mostr\u00f2 \u00absconcertato\u00bb dall'osservare come i siracusani ignorassero il sangue versato a poca distanza da loro, durante l'attacco francese a Reggio Calabria e a Scilla (6 febbraio 1808)\nIl medesimo concetto su Siracusa, sulla sua disaffezione, l'avevano in generale anche gli altri siciliani, tanto da sorprendersi di fronte a una reazione della stessa (\u00ab\"Siracusa [...] dominata dalla guarnigione come piazza d'arme, spesso in passato indifferente a qualunque novit\u00e0\"\u00bb).\nEffetti della pace di Tilsit.\nCuthbert Collingwood pass\u00f2 molti mesi di fronte alle coste siracusane, stando sempre in tensione, poich\u00e9 la flotta francese poteva attaccare da un momento all'altro. Individuarla era estremamente complicato con i mezzi precari a sua disposizione - \u00ab\"God help me!\"\u00bb (Dio mi aiuti) esclam\u00f2 un giorno, esasperato, mentre da Cefalonia scriveva a John Erasmus Blackett (sindaco di Newcastle, nonch\u00e9 suo suocero), descrivendogli gli effetti di un possibile imminente attacco delle navi francesi a Siracusa, e sulla difficile difesa da porre in atto per impedire la conquista di questo strategico sito.\nCollingwood descrisse a John Erasmus, inoltre, anche la sua esplorazione nella citt\u00e0 aretusea: egli la visit\u00f2 tutta, rimanendo particolarmente colpito dall'Orecchio di Dionisio (nome ); al suocero ribad\u00ec che i siracusani erano stati tutti molto gentili sia con lui che con gli uomini delle sue navi. Partecip\u00f2 con la nobilt\u00e0 locale ad un ballo e ad una cena che descrisse come \u00abtra le pi\u00f9 magnifiche cose mai viste\u00bb. Nella citt\u00e0 aretusea si fece fare un suo ritratto da spedire alla moglie, Sarah Blackett, che non vedeva da cinque anni, alla quale descrisse in una lettera tutta la sua ansia per questo lungo conflitto. Mentre egli faceva avanti e indietro dal mare siracusano, custodendolo attentamente, si verificarono delle serie tensioni con i russi: Collingwood difatti aveva ricevuto a Siracusa, fin dai primi di gennaio 1808, l'ordine dall'ammiragliato inglese di distruggere tutte le navi russe che si trovavano sulle coste siciliane. \nCi\u00f2 era l'effetto della guerra che la Russia aveva dichiarato alla Gran Bretagna per volere di Napoleone Bonaparte, il quale, nell'anno precedente (estate 1807), aveva obbligato lo zar Alessandro I alla pace di Tilsit (i rapporti tra russi e inglesi erano per\u00f2 gi\u00e0 tesi fin dal 1806). Tuttavia, nonostante le pressioni da parte di Robert Adair (plenipotenziario britannico alla corte degli Asburgo-Lorena a Vienna) e il comando dei \"Lordships\", Collingwood fatic\u00f2 ad eseguire quanto gli veniva richiesto, poich\u00e9 egli intravide, gi\u00e0 a quel tempo, gli screzi che avrebbero portato in seguito a una rottura definitiva tra Napoleone e Alessandro. L'ammiraglio inglese, a bordo della sua \"Ocean\", dal porto di Siracusa afferm\u00f2:\nFino al 1807 le navi russe avevano attraccato tranquillamente nei porti siciliani. Nella citt\u00e0 aretusea, ad esempio, nel 1806 attracc\u00f2 la nave da guerra dei russi nella quale viaggiava il giovane ufficiale di marina Vladimir Bogdanovi\u010d Bronevskij (autore del libro \"Memorie di un ufficiale di Marina russo durante la campagna nel mar Mediterraneo dal 1805 al 1810\"), la cui testimonianza fu significativa nell'ambiente culturale della sua patria, in quanto rappresent\u00f2 per i russi una delle rare finestre aperte sul mondo siciliano, e siracusano nello specifico.\nBronevskij scese a terra approfittando di una delle lunghe e frequenti soste fatte al porto di Siracusa dai militari russi e inglesi; suo \u00e8 tra l'altro uno dei rarissimi apprezzamenti fatti alla contemporanea citt\u00e0: egli, a differenza della maggior parte dei viaggiatori, si concentr\u00f2 sul lato moderno di Siracusa (che all'epoca riguardava solamente Ortigia), anzich\u00e9 sui resti del suo passato, definendola \u00abuna citt\u00e0 abbastanza bella\u00bb (una novit\u00e0 da udire per i suoi abitanti, paragonato a quanto scrivevano su di essa gli altri visitatori, specialmente inglesi, i quali, pretendendo di ritrovarvi lo splendore dell'epoca classica della quale leggevano sui libri, una volta giunti sul posto rimanevano delusi dalle sue attuali umili condizioni). \nQuando Collingwood si prepar\u00f2 ad attuare le direttive ricevute dalla Gran Bretagna (facendo per\u00f2 notare che le azioni della marina inglese contro i russi in Sicilia erano una chiara violazione della neutralit\u00e0 di questo paese con lo zar e una pesante ingerenza nei confronti della corona siciliana) era gi\u00e0 troppo tardi, poich\u00e9 le navi russe avevano lasciato in massa le marine siciliane (eccetto per quelle che ancora si trovavano a Palermo, che vennero detenute forzatamente). La distruzione quindi non vi fu, ma vi crebbe un forte sospetto riguardo alle intenzioni dei russi sulla Sicilia. Siracusa divenne una sorvegliata speciale di questa guerra.\nTilsit fu importante per Napoleone, poich\u00e9 lo zar s'impegn\u00f2 a rispettare il decreto di Berlino (21 novembre 1806), ovvero il severo Blocco Continentale imposto all'Inghilterra (la quale in Europa poteva cos\u00ec commerciare solamente con Sicilia, Portogallo e Sardegna). Ma Alessandro I ruppe la pace con Napoleone perch\u00e9 questi mostr\u00f2 di non volergli cedere il controllo sullo stretto dei Dardanelli, sul Bosforo e sulla citt\u00e0 di Costantinopoli (in sostanza la Russia voleva libero accesso al centro del Mediterraneo, cosa che Napoleone, pur essendo l'alleato dello zar, non concesse, contrariando grandemente Alessandro). Prima di incominciare le ostilit\u00e0 contro i russi - campagna di Russia - Napoleone chiese la pace all'Inghilterra: egli poteva allora ritenersi soddisfatto, poich\u00e9 aveva sconfitto sia la Quarta che la Quinta coalizione. \nQuel che chiedeva agli inglesi era di abbandonare la Sicilia (che sarebbe rimasta su volont\u00e0 di Bonaparte ai Borbone), il Portogallo e la ribellione in Spagna; i francesi a loro volta avrebbero deposto le armi nei medesimi paesi (Parigi, 17 aprile 1812). La risposta di Lord Castlereagh fu che la Gran Bretagna non avrebbe tollerato alcuna corona in mano alla famiglia dei Bonaparte. La trattativa di pace quindi salt\u00f2. Siracusa continu\u00f2 ad essere occupata dagli inglesi.\nGli abitanti della citt\u00e0 di Siracusa erano esenti dall'arruolamento forzato effettuato dagli inglesi direttamente in territorio siracusano. Ciononostante, essi potevano aderire volontariamente ai battaglioni, e diversi siracusani scelsero di servire la Francia di Napoleone, piuttosto che la corona borbonica o la causa inglese. Va in tal senso ricordato il siracusano Gaetano Costa: combattente sotto le insegne dell'Impero francese con i soldati del Regno di Napoli, si distinse nelle guerre spagnole e, nominato cavaliere dell'Ordine delle Due Sicilie (istituzione bonapartista), fu spedito nella guerra russa, si mise in prima linea nella battaglia di Bautzen, nella quale si guadagn\u00f2 il grado di capo Squadrone e la nomina nella Legion d'onore (successivamente, con il mutare delle sorti della corona servita, Costa, sotto le insegne dei Borbone, diverr\u00e0 \u00abgenerale degli eserciti italici del Regno\u00bb). Costa fece inizialmente parte di un battaglione comandato da un altro siracusano che scelse le insegne della Francia: Giuseppe Zenardy (soprannome datogli dai francesi, poich\u00e9 egli in realt\u00e0 nacque come Giuseppe Scarlata): soldato nella rivoluzione francese, rimase con gli uomini di Napoleone a Parigi fino al 1806, quando venne spedito in Italia da conquistatore: entrato a far parte dell'esercito del Regno d'Italia, divenuto colonnello e posto a capo di un reggimento di cacciatori a cavallo, venne mandato dapprima a Napoli e poi nella guerra in Spagna, dove anch'egli, come il Costa, si distinse. Creato commendatore del suddetto Ordine delle Due Sicilie, fu elevato al rango di maresciallo di campo. Il comando francese lo volle in prima linea durante il tentato sbarco napoleonico in Sicilia; qui venne gravemente ferito da una cannonata a una gamba e non pot\u00e9 partire per la guerra in Russia. La corte bonapartista gli diede il titolo nobiliare di barone.\nLo scozzese Gould Francis Leckie e il protettorato inglese.\nMentre si svolgeva la campagna di conquista napoleonica nelle lontane terre russe e germaniche, in Sicilia la relazione con l'Inghilterra prese a mutare: da momentanea e semplice occupazione militare, si incominci\u00f2 a parlare da pi\u00f9 parti di una possibile permanenza definitiva degli inglesi sull'isola mediterranea:\nNel settembre del 1810 il cognato di Bonaparte, Gioacchino Murat, che era divenuto re di Napoli al posto di Giuseppe Bonaparte (insignito da Napoleone della corona di Spagna), tent\u00f2 - senza avere l'autorizzazione dell'imperatore dei francesi - lo sbarco in Sicilia. Esso fall\u00ec, ma allarm\u00f2 molto gli inglesi, i quali, come misura precauzionale, aumentarono gli uomini a Siracusa e Augusta; convinti che il prossimo assalto di Murat sarebbe stato rivolto contro una di queste due terre di mare. Il contatto culturale tra i nativi e gli occupanti quindi crebbe, e con il maturare delle tensioni politiche in tutta l'isola, la questione siciliana, ovvero la sua sorte quando la lunga guerra sarebbe finalmente giunta al termine, tocc\u00f2 le corde del governo inglese grazie soprattutto alla diffusione di un libro, \"Historical survey of the foreign affairs of Great Britain\", scritto e pubblicato a Londra nel 1808 (e ripubblicato nel 1810) da un militare e proprietario terriero scozzese di nome Gould Francis Leckie, il quale aveva vissuto dal 1801 al 1807 nel feudo aretuseo di Tremilia, che egli aveva preso in locazione, per enfiteusi. \nLeckie abit\u00f2 in quello che fu il monastero benedettino di Tremilia (il quale poggiava le proprie basi sul convento paleocristiano di San Pietro ad Baias edificato da Gregorio Magno nel VI secolo), trasformandolo in un'elegante villa e curandone la chiesa (vi fece anche costruire un nuovo luogo di culto); fece divenire quel luogo meta di molti visitatori stranieri (tra i numerosi ospiti si annoverano anche li filosofo inglese Samuel Taylor Coleridge e l'architetto prussiano Karl Friedrich Schinkel). Lo scozzese desiderava trapiantare nel siracusano, partendo dal suo terreno, il modello agrario anglosassone. Leckie strinse molto i rapporti con i siracusani, a tal punto che chiese di entrare a far parte della \u00abmastra nobile\u00bb (organo governativo) della citt\u00e0, la qual cosa non gli fu concessa, poich\u00e9 i nobili locali guardavano con sospetto la sua ingerenza nella politica aretusea. \nGould Francis Leckie riusc\u00ec a divenire una vera e propria \u00abeminenza grigia\u00bb tra i militari inglesi nell'isola; ospitando anche i soldati statunitensi, all'epoca presenti in citt\u00e0 (l'ufficiale americano Stephen Decatur defin\u00ec la villa di Tremilia \u00abidilliaca\u00bb, con quella vista che dava sulla baia siracusana), esprimendo pi\u00f9 volte il suo pensiero rivolto a creare un protettorato inglese sulla Sicilia agli alti comandi della Gran Bretagna. Venne nominato agente consolare onorario del Regno Unito per la citt\u00e0 di Siracusa.\nAl suo testo (in gran parte elaborato quando ancora egli risiedeva nella sua villa siracusana) si attribuisce il salto di livello compiuto dagli inglesi riguardo all'interesse sullo stato governativo dell'isola. Inghilterra e Francia si erano dichiarate una \u00ab\"Ideological war\"\u00bb (guerra di ideologie), oltre che una guerra fisica, nella quale i conservatori inglesi si scontravano con i rivoluzionari francesi. Leckie sugger\u00ec apertamente al governo della sua nazione di combattere Napoleone, approfittandosi della Sicilia, non con le armi ma con la politica: far partire dai siciliani un movimento contro-rivoluzionario; diffonderlo in Italia e minare la stabilit\u00e0 di quel Codice napoleonico che il suo fondatore andava imponendo ai paesi conquistati.\nPer fare ci\u00f2 era per\u00f2 necessario una vera riforma nel parlamento siciliano: andava creata una costituzione siciliana che, per Leckie, non doveva essere solamente basata sul modello della costituzione del Regno Unito ma doveva direttamente essere redatta dagli inglesi e fatta severamente osservare ai nativi (Leckie non nutriva alcuna fiducia nell'amministrazione siciliana, che egli definiva perversa). Lo scozzese elabor\u00f2 allora per i suoi compatrioti quella che venne chiamata \u00abstrategia insulare\u00bb volta a creare un \u00abimpero britannico delle isole\u00bb, con il quale sconfiggere l'espansione francese: la Gran Bretagna possedeva gi\u00e0 l'isola di Malta e le isole Ioniche (aveva inoltre strategicamente posseduto sia la Corsica sia l'isola d'Elba); l'isola di Sicilia, vero centro del Mediterraneo, sosteneva Leckie, al momento occupata militarmente, doveva entrare a far parte stabilmente dei possedimenti britannici.\nDopo varie discussioni costituzionali, giunse quindi nell'estate del 1811 Lord William Bentinck: comandante in capo delle forze britanniche di Sicilia, generale di brigata nell'esercito di Arthur Wellesley, I duca di Wellington e ministro plenipotenziario alla corte dei Borbone a Palermo. Bentinck, inizialmente, spos\u00f2 solo in parte il pensiero di Leckie: riteneva necessaria una costituzione, ma voleva che essa fosse redatta dai siciliani e non dagli inglesi. Non parlava inoltre, a quel tempo, di annessione dell'isola alla Gran Bretagna, ma giunger\u00e0 infine, per compiere gli obiettivi che l'Inghilterra si era prefissata con la Sicilia, a sacrificare l'attuale re e l'attuale regina di questo Regno.\nSiracusa e la corte borbonica.\nSiracusa aveva un rapporto particolare con i Borbone: essa era sempre stata vista dalla corte reale nel napoletano come una terra che sorgeva sommamente lontano dal loro potere centrale, e, conseguentemente, venne tenuta ai margini della societ\u00e0 regnicola: questa fu l'impressione che ebbe il Landolina quando insieme a Gould Francis Leckie intraprese, nei primi dell'800, un viaggio di piacere (per il primo) e d'affari (per il secondo) che da Siracusa condusse i due a Napoli (in questa occasione il Landolina fece conoscere il papiro a numerose personalit\u00e0 influenti estere, viaggiando egli anche a Roma: curioso fu uno dei suoi tanti incontri che qui ebbe con l'erede al trono della Polonia, Stanis\u0142aw Poniatowski, che aveva conosciuto per la prima volta in Sicilia nel 1785, il quale volle sapere dal Landolina quale fosse il punto migliore nella sua villa romana per piantarvi il papiro siracusano). \nCiononostante, il suo nome e la sua storia erano cari alla famiglia reale: basti ricordare che nel 1799 uno dei soli due vascelli da 74 cannoni della Real Marina borbonica (i precedenti erano stati perduti in un incendio) portava il nome di \"Archimede\" (dal celebre scienziato aretuseo) e divenne il vascello usato dal re per giungere al suo secondo e ultimo esilio in Sicilia (l'altro vascello da 74 bocche di fuoco era il \"Sannita\"), mentre una delle quattro fregate da 40 cannoni era stata battezzata \"Aretusa\" (la famosa sopracitata ninfa, nota persino a Napoleone e alla quale si appell\u00f2 anche Horatio Nelson). \nIl soggiorno forzato dei sovrani sull'isola rappresent\u00f2, in parte, un'occasione di avvicinamento tra gli abitanti di Siracusa e i loro sconosciuti sovrani (prova ne fu la visita effettuata dal re Fedinando nel 1806), ma questo rapporto venne pesantemente segnato dalla presenza inglese: Siracusa rappresent\u00f2, infatti, uno dei principali motivi di spaccatura tra la corte siciliana e il governo inglese: fin da quando Cuthbert Collingwood sottraette, di fatto, i siracusani al controllo dei Borbone, questi capirono che l'Inghilterra era per loro una pericolosa potenza protettrice. In special modo fu la regina Maria Carolina d'Austria - un tempo benevola con l'alleato d'oltrem\u00e0nica - la pi\u00f9 risentita dal nuovo atteggiamento.\nLord William Bentinck entr\u00f2 in forte conflitto con l'Asburgo-Lorena, perch\u00e9 vedeva in essa l'ostacolo principale per la politica inglese da attuare nell'isola. La regina non si rassegnava allo strapotere che la Gran Bretagna aveva sul suo Regno: Ferdinando IV appariva indifferente alle mosse degli inglesi, ma non Maria Carolina. La Sicilia era militarmente divisa in due: nella parte occidentale vi erano i soldati napoletani (Palermo, Termini, Corleone, Carini), mentre in quella orientale (Messina, Milazzo, Augusta e Siracusa) l'esercito inglese. La famiglia reale si vide dimezzata i poteri della propria corona e questo indisponeva enormemente la consorte di Ferdinando.\nLa posizione della regina precipit\u00f2 quando Napoleone Bonaparte strinse un forte legame di parentela con lei: andando a sposare nel 1810 la figlia dell'imperatore austriaco Maria Luisa d'Asburgo-Lorena, ovvero la nipote di Maria Carolina d'Austria e Ferdinando IV di Borbone (nata dalla loro primogenita Maria Teresa Borbone di Napoli e Sicilia).\nMaria Carolina venne accusata finanche del tentato sbarco in Sicilia da parte di Murat: sostennero gli inglesi che essa fosse d'accordo con Napoleone, per fare invadere il Regno dai francesi e consegnare al nuovo nipote la corona siciliana: si disse anche che Napoleone boicott\u00f2 Murat perch\u00e9 non voleva pi\u00f9 attaccare i sudditi della sua parente. Di certo vi \u00e8 che prima del 1810 i due si odiassero e si scambiassero epiteti ingiuriosi (Maria Carolina, parlando del nuovo nipote acquisito, ovvero di Napoleone, asser\u00ec di doversi rassegnare a divenire la \u00abnonna del diavolo\u00bb). Oltre ci\u00f2, il grande timore dell'Inghilterra consisteva nel fatto che i siciliani, stanchi dei due sovrani, visti come tiranni, dichiarassero la Repubblica e si dessero in mano ai francesi. Lord William Bentinck valut\u00f2 quindi come necessario l'allontanamento forzato della regina e l'abdicazione al trono di Ferdinando.\nIn tale contesto va segnalata l'opera svolta dal siracusano Tommaso Gargallo, il quale fu al centro di una \u00abclamorosa proibizione\u00bb imposta a un suo sonetto che criticava la sottomissione dei suoi sovrani agli inglesi; paragonando la monarchia a un impiccato la cui corda era in mano alla Gran Bretagna. Gargallo fu immediatamente raggiunto da un emissario della corte napoletana, il quale gli impose di ritirare le copie del sonetto incriminato, ed evitare di scontentare con quelle parole il re e gli inglesi (la proibizione per\u00f2 rese ancor pi\u00f9 facile la diffusione del sonetto).\nTommaso sosteneva che quando Siracusa era integrata nella Camera reginale ( che la separava in tutto e per tutto dal governo del Regno di Sicilia, essendo una possessione privata delle regine di Spagna) essa stava molto meglio, e che per ritornare a quella prosperit\u00e0, la Camera doveva essere riaperta (la Camera era stata definitivamente abolita da Carlo V d'Asburgo nel 1538, dopo la morte dell'ultima regina dei siracusani: la nipote del re Luigi XII di Francia e infante del Regno di Navarra, Germana de Foix) e la regina siciliana Maria Carolina d'Asburgo-Lorena doveva prendere il titolo di nuova regina dei Siracusani (ella, tra l'altro, era la discendente diretta, in quanto sola figlia vivente di Maria Teresa d'Austria, dell'ultimo erede degli Asburgo, Carlo VI, che fece di Siracusa la sua , quando dovette cedere l'isola ai Borbone perch\u00e9 sconfitto dalla coalizione franco-anglo-spagnola).\nMaria Carolina d'Austria aveva interesse in ci\u00f2 che concerneva i siracusani; nel giugno del 1807 cos\u00ec rispose al Senato aretuseo che le chiedeva di intervenire a fronte del drammatico stato nel quale si ritrovava la citt\u00e0 e la sua popolazione:\nAnni prima Tommaso Gargallo affermava: \u00abChi \u00e8 pi\u00f9 felice di noi se l'augusta Maria Carolina particolarmente assumesse la protezione e l'immediata giurisdizione di Siracusa divenuto suo patrimonio?\u00bb Tuttavia, la proposta del siracusano non trov\u00f2 terreno fertile. I tempi erano ormai mutati. Per\u00f2, sotto l'occupazione inglese, Tommaso e Maria Carolina si avvicinarono molto: lei lo convoc\u00f2 a corte ed ebbe con lui un serissimo colloquio durante il quale lo convinse ad accettare nel 1811 il ministero della Guerra e della Marina per conto dei Borbone (era maresciallo di campo al momento della nomina); gli diedero inoltre la reggenza di una delle due Camere del Supremo Consiglio di Cancelleria; incarichi che gli procurarono gravi turbamenti, essendo quello il periodo nel quale gli inglesi erano decisi a dare a tutti i costi una costituzione ai siciliani, mentre i monarchi - soprattutto la regina - erano assolutamente restii al proposito; situazione che quindi provoc\u00f2 disordini e arresti nell'isola. \nLa vicinanza di Gargallo alla corte borbonica pare recasse dei vantaggi alla popolazione aretusea: sostengono infatti alcune fonti che fu grazie alla sua influenza sui reali, e in particolar modo al suo appoggio dato ai Borbone in questi difficili momenti, se Siracusa ottenne, qualche anno dopo (1816), il titolo di capoluogo siciliano della nuova provincia borbonica sud-orientale.\nMaria Carolina d'Austria, che aveva la fama di essere una tiranna e una donna senza scrupoli (suoi furono gli ordini con i quali si autorizz\u00f2 il massacro dei repubblicani napoletani nel 1799, attuato con la connivenza di Horatio Nelson), fin\u00ec per essere accusata da Lord William Bentinck di \u00abconnivenza con il nemico\u00bb e nel 1813, dopo forti pressioni inglesi, scelse la via dell'esilio in Austria. Ella mor\u00ec appena un anno dopo la sua partenza dalla Sicilia. \nNel frattempo re Ferdinando, che Bentinck aveva costretto all'abdicazione (ufficialmente Ferdinando si era detto malato e quindi costretto dalla salute a ritirarsi) per portare a termine la costituzione siciliana nel 1812, dando i poteri dell\"'alter ego\" al figlio del sovrano Francesco I, aveva intrapreso una relazione amorosa con la nobile siracusana Lucia Migliaccio, 12\u00aa duchessa di Floridia e principessa di Partanna (titolo derivatole dalle prime nozze con il principe Grifeo, del quale rimase vedova): i due si sposarono nel novembre del 1814, in gran segreto, a Palermo, appena due mesi dopo la morte di Maria Carolina, con la forte contrariet\u00e0 di Francesco I (il quale dava adito a tutte le accuse di libertinaggio che circolavano sulla siracusana), che non accett\u00f2 mai l'ingresso di Lucia nella famiglia reale. Il loro fu un matrimonio morganatico (ovvero non le fu concesso il diritto del trono). I siracusani le si affidarono comunque, contando sulla sua intima vicinanza al re per invogliarlo a far migliorare le condizioni sociali della sua terra natale.\nDurante l'esilio forzato dei Borbone in Sicilia, il 22 marzo 1813, nacque il terzo figlio del principe ereditario Francesco I e della sua consorte Maria Isabella di Borbone-Spagna: il principe Leopoldo di Borbone-Due Sicilie, al quale fu dato all'et\u00e0 di 3 anni il titolo di \u00abconte di Siracusa\u00bb: fino a quel momento l'ultimo ad avere avuto questo titolo era stato il normanno Tancredi, nei tempi della medievale Contea siracusana (Leopoldo, in seguito, diverr\u00e0 noto per la scelta di schierarsi contro la sua famiglia e la causa borbonica, aderendo ai moti detti risorgimentali).\nIl tentativo di pace: Murat e Bentinck.\nIl 12 dicembre del 1813 Lord William Bentinck ricevette a Siracusa il ministro Mario Schinin\u00e0 marchese di Sant'Elia (dalle origini siciliane e pi\u00f9 precisamente iblee), mandato segretamente dal cognato di Napoleone e re del Regno di Napoli, Gioacchino Murat, che intendeva concludere con la Gran Bretagna una pace separata: Murat non stava pi\u00f9 al fianco di Napoleone Bonaparte (quest'ultimo, saputo del tradimento, si mostrer\u00e0 scioccato e incredulo, salvo poi perdonare il suo maresciallo dell'Impero e volerlo nuovamente con s\u00e9). \nCi\u00f2 che Murat voleva dagli inglesi era un trattato di pace, poich\u00e9 l'Austria di Francesco II d'Asburgo-Lorena, nonostante la parentela che si era venuta a creare con Napoleone (Francesco II era il nonno materno del figlio di Napoleone, nonch\u00e9 suocero del celebre generale), aveva deciso di entrare ugualmente nella Sesta coalizione e di stipulare un'alleanza con Gioacchino Murat, il quale prima d'impegnarsi con gli austriaci voleva, per\u00f2, anche la certezza di una pace con l'Inghilterra: questo il motivo che condusse il suo ministro Schinin\u00e0 nella citt\u00e0 aretusea, dove si trovava Bentinck.\nIl Lord inglese, tuttavia, si mostr\u00f2 da subito restio (egli non credeva alla buona fede di Murat e sosteneva che accordarsi con lui fosse pericoloso e senza senso), e dichiar\u00f2 all'emissario napoletano di non disporre dei poteri necessari per firmare alcuna pace, al che Schinin\u00e0 gli rispose di concedere al suo re almeno un armistizio (sar\u00e0 infine Lord Castlereagh, nel gennaio 1814, a conferire a Bentinck tale facolt\u00e0, obbligandolo a firmare per conto dell'Inghilterra la cessazione immediata delle ostilit\u00e0 tra napoletani e inglesi, tradendo cos\u00ec i Borbone). \nMario Schinin\u00e0, inizialmente, era sbarcato il 27 novembre a Palermo, alla ricerca del comandante in capo delle forze britanniche sull'isola, ma gli venne detto che Lord William Bentinck non si trovava alla corte palermitana, poich\u00e9 in quel periodo risiedeva nella Sicilia orientale. Quindi l'emissario di Gioacchino si mise in viaggio e giunse a Siracusa: qui chiese il permesso di conferire con l'inglese, ottenendolo.\nL'evoluzione dei rapporti con la Gran Bretagna.\nLe ragioni che avevano spinto Bentinck nel siracusano in quei momenti concitati (mentre il Lord si trovava a Siracusa, Napoleone veniva circondato dai suoi nemici in Francia) erano dovuti alla volont\u00e0 degli inglesi di diffondere tra i siciliani i principi costituzionali da poco adottati, anche se, come sottolineato da numerosi storici \u00absi credette allora di scorgere in lui [in Bentinck] atti e parole di senso un po' arcano, un po' equivoco, tale da ingenerare il sospetto di mire pi\u00f9 ambiziose e recondite dell'Inghilterra sulla Sicilia\u00bb.\nLord William era giunto in citt\u00e0 il 9 dicembre, dopo aver visitato Augusta l'8. Venne accolto con grande calore dal popolo e la nobilt\u00e0 lo coinvolse in danze, canti e luminarie (egli tra l'altro si ritrov\u00f2 tra i siracusani in una ricorrenza per questi speciale: il 13 dicembre, il giorno della festa di Santa Lucia, loro patrona e illustre concittadina). I territori dell'ex provincia siracusana furono tra i pi\u00f9 meticolosamente percorsi dal Lord inglese: difatti qui, egli, non si limit\u00f2 al solo centro principale dell'area e fece tappa anche ad Avola, a Noto, a Modica, a Caltagirone, per poi inoltrarsi nella Sicilia centrale e in pochi giorni partire per Napoli, dove lo attendeva Murat (informato nel frattempo da Schinin\u00e0 del momentaneo fallimento della missione siracusana).\nBentinck in quei tempi era visto come un \u00abdittatore\u00bb (per via dell'esilio della regina e dell'allontanamento del re dagli affari siciliani). Forte era il sospetto che il suo \u00ab\"petit voyage\"\u00bb (come lo chiama Aceto; tra i pi\u00f9 accesi costituzionalisti del 1812) avesse non come scopo l'incitamento alla libert\u00e0 dell'isola, ma piuttosto il preparare il popolo a un'eventuale necessaria annessione della loro terra alla nazione d'oltremanica che la proteggeva. Sospetti che sfociarono nello scandalo quando il principe ereditario rese pubblica una lettera che il Lord gli aveva spedito mentre si accingeva a giungere nel siracusano (il 3 dicembre 1813), dove suggeriva a Francesco I di rinunciare alla Sicilia; di cederla all'Inghilterra e di ottenere in cambio una compensazione in denaro.\nGiunta al governo di Londra, la lettera richiese la smentita ufficiale di Lord Castlereagh, il quale dovette rassicurare Francesco I che gli inglesi non erano l\u00ec per conquistare l'isola. Tuttavia Bentinck non fu richiamato, come invece avrebbero desiderato i Borbone - profondamente turbati dall'evolversi della situazione -, ed egli, pur specificando al principe ereditario, in maniera poco convincente, che quelle parole facevano solo parte di un suo \u00absogno filosofico\u00bb, pot\u00e9 ribadire chiaramente a Lord Castlereagh, il 6 febbraio 1814, che i britannici avevano l'opportunit\u00e0 di far divenire la Sicilia \u00ab\"la pi\u00f9 splendida gemma della corona d'Inghilterra\"\u00bb; essa sarebbe venuta subito dopo l'Irlanda (il cui Atto di Unione era ancora vivido, essendo avvenuto nel 1800). N\u00e9 queste furono parole pronunciate unicamente da Lord William Bentinck, poich\u00e9, gi\u00e0 prima di lui, altre illustri figure inglesi spedite da Londra sull'isola avevano espresso il medesimo concetto, auspicando l'annessione: va ricordato in tal senso l'ingegnere militare Charles Pasley, che con il suo scritto \"An Essay on the Military Policy and Institutions of the British Empire\" (il primo nel suo genere sulla geopolitica, nel quale si diceva, a chiare lettere, che l'Inghilterra doveva annettere al Regno Unito la Sicilia) fu insieme allo scozzese Leckie il promotore pi\u00f9 influente riguardo al possibile futuro di una Sicilia unita alle isole britanniche.\nAllo stesso periodo interventista siciliano appartengono anche il generale John Moore (all'epoca comandante in seconda) e Lord Amherst (William Pitt Amherst); che fu l'imminente predecessore di Bentinck e colui che richiese pi\u00f9 poteri per gli inglesi nel governo dell'isola (quei poteri consentirono a Bentinck di esiliare la regina ed estromettere il re): Moore, in particolare, anch'egli scozzese, durante il suo mandato fu ospite di Gould Francis Leckie (e pass\u00f2 diverso tempo pure con Collingwood), il quale gli fece visitare la citt\u00e0 e poi lo port\u00f2 nella sua casa di Tremilia. Moore valut\u00f2 le fortificazioni siracusane (restaurate dagli inglesi) sicure, ma desiderava ancora pi\u00f9 protezione. \nIl militare scozzese riteneva l'annessione della Sicilia alla Gran Bretagna l'unico modo per conquistare il cuore del popolo siciliano, che in quel momento vedeva gli inglesi solamente come una forza belligerante sul proprio suolo. Moore incolpava la corte dei Borbone per i soprusi e le condizioni misere nelle quali trov\u00f2 gli abitanti di Sicilia. Moore, a causa delle proprie idee rivoluzionarie, fin\u00ec per litigare con gli altri emissari inglesi e sia lui sia il connazionale Leckie dovettero lasciare l'isola (Leckie per essere entrato pubblicamente in contrasto con la corte borbonica). \nSul sentimento dei siracusani riguardo alla presenza inglese, non vi sono purtroppo giunte molte testimonianze. \u00c8 comunque certo che i britannici fossero assolutamente influenti negli affari della citt\u00e0 aretusea: furono ad esempio gli inglesi che, fin dal loro arrivo in massa (nel 1807), impedirono il commercio con i soldati russi, costringendo le navi dello zar a lasciare il porto di Siracusa, e al medesimo tempo furono sempre gli inglesi ad allontanare anche gli americani (riferiscono alcune testimonianze di soldati statunitensi che gli inglesi, quando sopraggiunsero, occuparono con le loro truppe l'ospedale cittadino che i siracusani avevano riservato esclusivamente ai soldati giunti dall'America). \nL'Inghilterra desiderava dei grandi cambiamenti per i siciliani: di Siracusa con la nuova costituzione a Londra si disse:\nLa costituzione siciliana (che pot\u00e9 vedere la luce solo grazie alla costante supervisione armata dei britannici) era stata basata, cos\u00ec come i tanti discorsi annessionistici, sull'antico legame medievale che univa inglesi e siciliani, ovvero il tempo dei Normanni (sia la Sicilia che l'Inghilterra erano state infatti conquistate da essi durante l'era dei vichinghi); si poteva quindi ritornare a quell'antica unione in nome dei nuovi acquisiti diritti siciliani. Tuttavia gli eventi susseguitisi non lo consentirono.\nLa fine della guerra.\nSia l'ambasciatore russo Dimitrij Pavlovi\u010d Tati\u0161\u010dev che il membro della famiglia reale francese, il duca d'Orl\u00e9ans Luigi Filippo, misero pi\u00f9 volte in guardia i Borbone, sostenendo fermamente che gli inglesi, e in particolare il militare e plenipotenziario Lord William Bentinck, stessero tramando un piano occulto per impossessarsi della Sicilia, ma prima che questi presunti disegni potessero in qualche modo attuarsi, avvenne la caduta di Napoleone, che sconvolse ogni cosa: il generale firm\u00f2 il 14 aprile 1814 il cosiddetto trattato di Fontainebleau, con il quale, per ottenere la pace e la fine della guerra, abdicava e si consegnava agli inglesi, che lo esiliarono all'isola d'Elba (egli si stabil\u00ec a Portoferraio che, a titolo di curiosit\u00e0 storica, prende il nome dall'attivit\u00e0 estrattiva del ferro documentata all'Elba per la prima volta quando gli antichi Siracusani ne presero possesso per sfruttarne le miniere ferrose), della quale divenne sovrano.\nSe Napoleone non avesse rinunciato al suo trono imperiale, sostengono diverse fonti, la Gran Bretagna avrebbe compiuto il passo decisivo per l'annessione della Sicilia. Ma con il nuovo scenario, per raggiungere l'accordo di pace, era assolutamente necessario che essa rinunciasse alle sue mire ambiziose, poich\u00e9 la Francia \u00abnon avrebbe mai accettato di lasciare l'isola agli inglesi\u00bb.\nNapoleone decise di fuggire dall'Elba e rientrare a Parigi. I suoi nemici si riunirono allora, ancora una volta, in una nuova alleanza: la Settima coalizione. Dopo il periodo de \"les Cent Jours\", l'esercito di Napoleone Bonaparte combatt\u00e9 la sua ultima battaglia a Waterloo, dalla quale usc\u00ec sconfitto il 18 giugno 1815. Gli inglesi divennero molto pi\u00f9 severi con Napoleone e lo esiliarono lontanissimo dall'Europa, sull'isola di Sant'Elena, dove voleva confinarlo, fin da principio, il suo influente ex-ministro Talleyrand; un territorio britannico d'oltremare situato nell'oceano Atlantico meridionale (Napoleone morir\u00e0 a Sant'Elena nell'anno 1821).\nConseguenze.\nIl congresso di Vienna.\nDopo le guerre napoleoniche niente poteva pi\u00f9 ritornare come prima, nonostante l'Inghilterra - e soprattutto Lord Castlereagh - si ostinasse a ripetere come un mantra che bisognava restaurare \"l'antico territorio, l'antica dinastia\"; ci\u00f2 significava portare nuovamente in auge l'antico regime; proposito che sar\u00e0 poi fatto severamente osservare dall'Austria, dalla Prussia e dalla Russia (le quali formeranno insieme la Santa Alleanza, volta a mantenere sotto la loro influenza il nuovo assetto politico dell'Europa).\nPer quel che concerne la Sicilia, gli inglesi acconsentirono alla soppressione di quella costituzione nata proprio per il loro volere e la loro insistenza. I siciliani, che avevano assaporato il possibile cambiamento, protestarono, ma lo fecero inutilmente. Lord Castlereagh si mostr\u00f2 indifferente ai biasimi dei suoi ex-alleati di guerra e sentenzi\u00f2: \u00abnon abbiamo noi la massima di Bonaparte, che voleva indossare il suo codice alle pi\u00f9 disparate nazioni? Della falsit\u00e0 di questo principio abbiamo ora recente esperienza in Sicilia. La nostra costituzione non pot\u00e9 prendere in quel paese\u00bb. Il Lord, inoltre, specific\u00f2: \u00abla necessit\u00e0 costitu\u00ec il diritto, e col cessare di questa necessit\u00e0 cess\u00f2 pure ogni pretesa disposizione a intervenire\u00bb.\nLord Castlereagh, per\u00f2, ammon\u00ec Ferdinando IV di Borbone (prossimo alla restaurazione), avvertendolo: gli inglesi si sarebbero sentiti in dovere di tornare sull'isola se la monarchia borbonica avesse calpestato pesantemente i diritti dei siciliani e perseguitato coloro che, per necessit\u00e0, avevano fatto parte del progetto costituzionale del 1812. \nLord William Bentinck (il quale non era d'accordo con la soppressione della costituzione) afferm\u00f2, adirato con Lord Castlereagh, che \u00abgiammai vi fu una repressione pi\u00f9 totale di questa su tutti i diritti; n\u00e9 si poteva trovare negli annali di alcun paese un cumulo maggiore d'ingiustizie, d'oppressioni e di crudelt\u00e0\u00bb di quelle patite dai siciliani.\nCiononostante, il ritorno dei Borbone sul trono di Napoli - che avrebbe portato alla nascita del Regno delle Due Sicilie e alla conseguente soppressione del Regno di Sicilia - non fu caldamente voluto dalla Gran Bretagna o dall'Austria (che avevano stretto entrambe il patto con Murat proprio per evitare che i Borbone di Francia e di Spagna potessero tornare a unirsi con i siciliani, e che avevano appositamente tenuto in una posizione estremamente debole i Borbone sull'isola), ma fu piuttosto attuata da Talleyrand, che aveva fatto passare come inaccettabile agli occhi dell'Europa il mantenere sul trono un uomo che era stato un fedelissimo, oltre che parente, di Napoleone (Talleyrand stava preparando il ritorno dei Borbone sul trono di Francia e aveva tutto l'interesse a restaurarli anche nell'Italia meridionale).\nCon il trattato di Casalanza (20 maggio 1815) Murat rinunciava forzatamente al Regno di Napoli, che veniva riconsegnato dagli alleati a re Ferdinando; costui sopprimeva un anno dopo la corona di Sicilia e la univa a quella napoletana: nel dicembre del 1816 veniva cos\u00ec formato il sopracitato Regno delle Due Sicilie e il Borbone mutava il proprio titolo in Ferdinando I delle Due Sicilie. I siciliani, gi\u00e0 delusi per il ritorno alla monarchia assoluta, non accettarono l'unione e ben presto insorsero:\nPer quanto riguarda invece l'Ordine dei cavalieri dell'isola di Malta (che aveva condiviso con Siracusa la sua intera esistenza), esso non pot\u00e9 pi\u00f9 rinascere: gli inglesi mantennero con il trattato di Parigi (30 maggio 1814) il possesso dell'arcipelago maltese; anche la Francia, che con la pace di Amiens ancora considerava Malta appartenente all'Ordine, si rassegn\u00f2 alla cessione a Sua Maest\u00e0 Britannica (stessa cosa fece la Russia). In un primo momento i cavalieri tentarono di resistere e stabilirono la propria sede dalla Russia alla citt\u00e0 siciliana che da nord confinava con Siracusa, ovvero Catania (la quale durante le guerre napoleoniche non era stata occupata dagli inglesi), ma quando si resero conto che non vi era pi\u00f9 nulla da fare per recuperare l'antica loro sede all'Impero britannico, essi, nel 1834, si stabilirono a Roma (qui l'Ordine, che mantenne l'appellativo di Malta, si trasform\u00f2: non dovendo pi\u00f9 difendere alcun Regno nelle guerre religiose, i suoi membri assunsero carattere puramente assistenziale e ospedaliero)."}
{"id": "8098227", "revid": "287204", "url": "https://it.wikipedia.org/wiki?curid=8098227", "title": "Nabulsi", "text": "Il Nabulsi (o Naboulsi) \u00e8 uno dei numerosi formaggi palestinesi a pasta bianca prodotti in Medio Oriente. Il suo nome si riferisce al suo luogo di origine, Nablus ed \u00e8 ben noto in Cisgiordania e nelle regioni circostanti. il Nabulsi, insieme al formaggio Akkawi, sono i principali formaggi consumati in Giordania. Prodotto principalmente con latte di pecora, viene utilizzato anche il latte di capra. Il formaggio Nabulsi \u00e8 bianco e di forma rettangolare. \u00c8 semiduro e privo di occhiatura. Diventa morbido ed elastico quando riscaldato. \u00c8 un tipico formaggio di pecora o di capra, ma \u00e8 tradizionalmente aromatizzato con \"mahleb\" (\"Prunus mahaleb\") e mastica (\"Pistacia lentiscus\") aggiunti alla salamoia bollente. Pu\u00f2 essere consumato fresco come formaggio da tavola salato o pu\u00f2 essere fritto in olio, ed \u00e8 anche un ingrediente importante del dessert palestinese knafeh."}
{"id": "8098239", "revid": "344503", "url": "https://it.wikipedia.org/wiki?curid=8098239", "title": "P\u00e5l Sverre Hagen", "text": "Carriera.\nHa studiato recitazione presso la \"Statens teaterh\u00f8gskole\" (Accademia nazionale norvegese di teatro) a Oslo dal 2000 al 2003 e ha fatto il suo debutto a teatro con un ruolo in \"Bikubesong\" al Det Norske Teatret di Oslo nel 2003. \nNel 2004 debutta al cinema nel film giallo norvegese \"Den som frykter ulven\" (\"A Cry in the Woods\"). Nel 2008 \u00e8 il protagonista di \"De usynlige\", conosciuto in inglese come \"Troubled Water\", del regista norvegese Erik Poppe, ruolo per il quale ha vinto il premio come migliore attore protagonista al festival cinematografico norvegese Kosmorama.\nNel 2012 interpreta Thor Heyerdahl in \"Kon-Tiki\", film che racconta la traversata di Heyerdahl dell'Oceano Pacifico a bordo della zattera Kon-Tiki. Il film \u00e8 stato candidato agli Oscar del 2013 come miglior film straniero.\nNel 2017 \u00e8 tra i protagonisti della serie televisiva \"Valkyrien\", ruolo per cui ha vinto il premio Gullruten come miglior attore.\nNel 2019 interpreta Roald Amundsen nel film \"Amundsen\" del regista norvegese Espen Sandberg, che racconta la vita del celebre esploratore."}
{"id": "8098249", "revid": "349054", "url": "https://it.wikipedia.org/wiki?curid=8098249", "title": "P\u00e5l Sverre Valheim Hagen", "text": ""}
{"id": "8098253", "revid": "767487", "url": "https://it.wikipedia.org/wiki?curid=8098253", "title": "Nabarven\u00e9 pt\u00e1\u010de", "text": "Nabarven\u00e9 pt\u00e1\u010de \u00e8 un film del 2019 scritto e diretto da V\u00e1clav Marhoul, tratto dal romanzo del 1965 di Jerzy Kosi\u0144ski \"L'uccello dipinto\".\n\u00c8 il primo film girato, seppur parzialmente, in lingua interslava, una lingua artificiale ausiliaria proposta dal linguista Jan van Steenbergen nel 2006. \u00c8 stato presentato in concorso alla 76\u00aa Mostra internazionale d'arte cinematografica di Venezia.\nTrama.\nDurante la Seconda guerra mondiale, una coppia ebrea manda il proprio figlio da dei parenti in una zona rurale e isolata dell'Europa dell'Est, nel tentativo di proteggerlo dalle persecuzioni naziste. Tuttavia, quando la persona presso cui era ospitato muore improvvisamente, il bambino si ritrova solo in un territorio sconosciuto, tra l'aperta ostilit\u00e0 della popolazione locale e l'imperversare del conflitto.\nProduzione.\nV\u00e1clav Marhoul ha iniziato a pensare a un adattamento de \"L'uccello dipinto\" dal 2008, due anni prima di ottenere i diritti cinematografici del romanzo. La stesura della sceneggiatura ha poi richiesto circa tre anni e diciassette versioni per essere completata. Al festival di Cannes 2013, la sceneggiatura del film ha ricevuto una menzione speciale al premio ScripTeast Krzysztof Kie\u015blowski come miglior sceneggiatura non ancora prodotta.\nI quattro anni successivi sono serviti per la ricerca dei fondi necessari per la pellicola: nel dicembre del 2016 infine \u00e8 stato stanziato un budget di 173,6 milioni di grivnie ucraine (pari a circa 159 milioni di corone ceche), di cui 9,6 milioni \u20b4 in fondi statali ucraini e 15 milioni K\u010d stanziati dal Ministero della Cultura ceco.\nCinematograficamente, Marhoul ha dichiarato di essersi ispirato a film come \"Marketa Lazarov\u00e1\" (1967) e \"\u00dadol\u00ed vcel\" (1967) di Franti\u0161ek Vl\u00e1\u010dil, \"L'infanzia di Ivan\" (1962) e \"Andrej Rubl\u00ebv\" (1966) di Andrej Tarkovskij, e \"Va' e vedi\" (1985) di \u0116lem Germanovi\u010d Klimov, il cui protagonista Aleksej Krav\u010denko ha un ruolo nel film.\nRiprese.\nLe riprese sono cominciate nel marzo del 2017 e si sono tenute per 16 mesi in diverse localit\u00e0 dell'Ucraina, Slovacchia, Polonia e Repubblica Ceca. Sono terminate il 5 luglio del 2018. Marhoul e il direttore della fotografia Vladim\u00edr Smutn\u00fd hanno girato il film in pellicola 35 millimetri, optando per il bianco e nero per mantenere il senso di storicit\u00e0 della vicenda.\nDistribuzione.\nIl film \u00e8 stato presentato in anteprima il 3 settembre 2019 in concorso alla 76\u00aa Mostra internazionale d'arte cinematografica di Venezia.\nSar\u00e0 distribuito nelle sale cinematografiche ceche dal 12 settembre 2019 e in quelle slovacche dal 19 settembre dello stesso anno."}
{"id": "8098260", "revid": "767487", "url": "https://it.wikipedia.org/wiki?curid=8098260", "title": "Alta Guinea", "text": "L'Alta Guinea (in francese \"Haute-Guin\u00e9e\") \u00e8 una delle quattro regioni non ufficiali in cui viene suddivisa la Guinea. Comprende la parte orientale del Paese ed \u00e8 costituita prevalentemente da savane. Corrisponde approssimativamente alle regioni ufficiali di Faranah e di Kankan.\nIl gruppo etnico prevalente nella regione \u00e8 quello dei Malinke. La loro lingua \u00e8 la lingua ufficiale dell'Alta Guinea, poich\u00e9 era gi\u00e0 la lingua comune parlata nell'impero di Samory Tur\u00e9 nel XIX secolo. L'Alta Guinea era infatti il centro di questo impero."}
{"id": "8098262", "revid": "2022787", "url": "https://it.wikipedia.org/wiki?curid=8098262", "title": "Centrale idroelettrica di Santa Massenza", "text": "La centrale di Santa Massenza (provincia di Trento) \u00e8 una centrale idroelettrica a bacino, facente parte di un complesso idroelettrico che sfrutta in maniera estesa le acque di buona parte del bacino del fiume Sarca. \u00c8 gestita da Hydro Dolomiti Energia, azienda del gruppo Dolomiti Energia.\n\u00c8 possibile effettuare visite turistiche alla centrale idroelettrica.\nStoria.\nL'intero complesso idroelettrico fu realizzato tra il 1947 ed il 1957 su iniziativa della \"Societ\u00e0 Idroelettrica Sarca Molveno\". La valenza tecnica dell'opera, notevole ai giorni nostri, fu grandiosa per l\u2019epoca, rappresentando al tempo la pi\u00f9 grande centrale idroelettrica europea e restando tutt'oggi la pi\u00f9 potente tra quelle costruite interamente in galleria. Ancora pi\u00f9 complesso della centrale idroelettrica vera e propria \u00e8 l'elaborato sistema di captazione.\nI grandi lavori necessari a realizzare la centrale idroelettrica, le altre centrali dell'asta, il sistema di captazione, nuova viabilit\u00e0 e quant'altro impegnarono per 10 anni fino a 8.000 persone, reclutate per lo pi\u00f9 nelle vallate alpine limitrofe, contribuendo a frenare l'esodo delle popolazioni che cercavano un riscatto dalla povert\u00e0 endemica dell'area.\nL'intero complesso dei lavori, solo la centrale cost\u00f2 10 miliardi di lire dell'epoca, fu funestato da molti incidenti mortali che \"fortunatamente\" furono meno di quanti erano stati preventivati dai progettisti, avendo inizialmente stimato per lo scavo delle sole gallerie un morto al chilometro, ovvero 51 potenziali vittime.\nIl numero esatto di caduti sul lavoro \u00e8 tuttavia controverso in quanto la lapide commemorativa posta lungo la SS421 all'altezza della presa d'acqua verso la centrale riporta 33 nominativi, tuttavia esaminando la stampa locale del tempo si possono contare almeno 41 nominativi. Buona parte degli incidenti mortali fu causato da anticipata, ritardata o mancata deflagrazione delle volate.\nTerminati i lavori veri e propri della centrale di Santa Massenza, vi furono ulteriori lavori di miglioramento e sviluppo dell'asta che durarono perlomeno fino al 1967.\nCaptazione.\nIl sistema di captazione dell'acqua \u00e8 molto articolato, composto da due differenti aste.\nAlto bacino del Sarca.\nLa prima asta, quella pi\u00f9 importante, prevede un canale lungo complessivamente oltre 43 chilometri quasi completamente scavato in galleria, tranne alcuni brevissimi tratti scoperti ed un paio di ponti, con diametri che si incrementano progressivamente da 3 a 6 metri,\nIl complesso inizia dalla Val di Breguzzo intercettando le acque che discendono dal gruppo dell'Adamello nel torrente Arn\u00f2 e da qui tramite una prima galleria ed una condotta forzata con un salto di 199 metri alimentano la piccola centrale idroelettrica La Rocca.\nLe acque di scarico vengono incanalate sempre in galleria in direzione nord, integrate dall'apporto di una doppia condotta forzata a sifone che proviene dalla Val Gaverdina passando sotto la SS237 nei pressi dell'abitato di Bondo. La galleria procede parallela ma in contro-pendenza sulla destra idrografica del fiume Sarca fino alla val Genova dove alimenta un lago artificiale.\nDa questo lago il canale riparte passando a nord dell'abitato di Pinzolo intercettando e scavalcando con un ponte i due rami del fiume Sarca (Nambrone e Campiglio), per prendere poi la direzione sud sulla sinistra idrografica del fiume Sarca stesso ricongiunto e poi piegare verso est per intercettare i torrenti che scendono dal lato meridionale del massiccio del Brenta, ovvero l'Algone e l'Ambiez, ed arrivare infine alla piccola centrale idroelettrica di Nembia ().\nDopo tale centrale le acque defluiscono in contropressione nel vicino lago di Molveno tramite uno scarico subacqueo, assieme agli eccessi disponibili nel sistema di captazione che invece formano una spettacolare cascata artificiale posta sul lato sud-ovest.\nDa met\u00e0 degli anni '90 del secolo scorso una piccola parte dell'acqua disponibile viene dirottata per alimentare il ricostruito piccolo lago di Nembia, prosciugato integralmente al tempo dei lavori di costruzione dell'impianto.\nL'asta riparte con una presa subacquea posta quasi sul fondo del lago approssimativamente a met\u00e0 del lato est, per poi procedere per circa 5 chilometri fino ad alimentare le due condotte forzate con un salto di 581 metri, il tutto ovviamente sempre in galleria. Il canale attraversa con un tubo-ponte di 36 metri la Caverna Gaggi, una grotta carsica la cui presenza non era stata inizialmente prevista.\nMedio bacino del Sarca.\nLa seconda asta parte dalla diga di Ponte Pi\u00e0 e procede tramite un canale in pressione con diametro di 3 metri lungo 11,122 chilometri fino ad alimentare la condotta forzata che ha un salto di 220 metri, il tutto sempre quasi completamente in galleria.\nDurante il percorso le acque della seconda asta vengono integrate con captazioni lungo il basso corso dei torrenti Algone ed Ambes, oltre alle acque del rio Bondai che vengono preventivamente sollevate di pochi metri tramite un sistema di pompe.\nDescrizione.\nLa centrale vera e propria \u00e8 realizzata in una enorme caverna artificiale lunga 180 metri alta e larga 28 metri contenente sei doppi gruppi Pelton orizzontali (due giranti, un alternatore) alimentati dall'asta di Molveno, nonch\u00e9 un gruppo Francis verticale alimentato dall'asta di Ponte Pr\u00e0, ed i trasformatori elevatori a 220 KV.\nIn aggiunta a questi esistono tre gruppi pi\u00f9 piccoli che servono come generatori di emergenza in caso di blackout, particolarmente con la funzione di pilotare l'eccitazione degli alternatori principali.\nPer accedere alla centrale si percorre un tunnel lungo 400 metri; lo scarico dell'acqua \u00e8 effettuato tramite un breve canale sotterraneo che sfocia nel lago di Santa Massenza sulle cui rive si trova la stazione elettrica, realizzata su un terreno strappato al lago colmandolo col materiale di risulta dagli scavi.\nAlla bisogna due dei gruppi Pelton sono accoppiabili tramite giunto meccanico ad una pompa permettendo cos\u00ec di rimandare indietro l'acqua dal lago di Santa Massenza a quello di Molveno.\nData l'importante valenza turistica del lago di Molveno, \u00e8 tollerata una escursione massima di 2 metri nel livello dell'acqua.\nA valle.\nLe acque in uscita dalla centrale idroelettrica dopo essere confluite nel lago di Santa Massenza e passate nel vicino lago di lago di Toblino, procedono tramite un canale artificiale sulla sinistra idraulica del basso corso del fiume Sarca fino al lago di Cavedine.\nDa qui le acque tramite un canale in galleria alimentano la centrale idroelettrica di Torbole () per poi infine riunirsi al corso del fiume Sarca nemmeno 2 chilometri prima della foce di quest'ultimo nel lago di Garda.\nIn alternativa dal lago di Cavedine le acque possono alimentare in successione le due piccole centrali idroelettriche di Fies () e di Dro () e ricongiungersi sempre al fiume Sarca ma ad una quota pi\u00f9 alta."}
{"id": "8098266", "revid": "212348", "url": "https://it.wikipedia.org/wiki?curid=8098266", "title": "Media Guinea", "text": "La Media Guinea (in francese \"Moyenne-Guin\u00e9e\") \u00e8 la regione centrale della Guinea, corrispondente grosso modo alla regione dell'altopiano noto come Fouta Djalon (in francese \"Fouta Djallon\"; in fula \"Fuuta Jaloo\").\nConfina con la Guinea marittima, nota anche come Bassa Guinea, a ovest, con la Guinea-Bissau a nord-ovest, con il Senegal a nord, con l'Alta Guinea a est e con la Sierra Leone a sud."}
{"id": "8098270", "revid": "991694", "url": "https://it.wikipedia.org/wiki?curid=8098270", "title": "Al Ubaid", "text": ""}
{"id": "8098273", "revid": "1610933", "url": "https://it.wikipedia.org/wiki?curid=8098273", "title": "Melite (disambigua)", "text": ""}
{"id": "8098278", "revid": "2163332", "url": "https://it.wikipedia.org/wiki?curid=8098278", "title": "The A List (serie televisiva)", "text": "The A List \u00e8 una serie televisiva britannica del 2018, creata da Dan Berlinka e Nina Metivier.\nTrama.\nMia approda a Peregrine Island, l\u2019isola che accoglie i campeggiatori per l\u2019estate, sotto un forte stress. Spedita l\u00ec da due genitori sempre troppo impegnati, quella a Peregrine non \u00e8 l\u2019estate che Mia si era prefigurata, ma la giovane \u00e8 sicura di ottenere sin da subito il titolo di ape regina del campo. La mean girl non ha fatto i conti con l\u2019arrivo della misteriosa Amber, un volto nuovo che porta Mia a sfoderare la sua natura competitiva in una lotta per la supremazia. Amber \u00e8 sicura di s\u00e9, elegante e risulta incantevole senza il minimo sforzo. La sua rivalit\u00e0 con Mia scatta immediatamente, e le due si scontreranno in numerose occasioni, dando prova che la loro non \u00e8 una gara di popolarit\u00e0 ma qualcosa di ben pi\u00f9 oscuro. Amber infatti non \u00e8 una ragazza normale: \u00e8 dotata di poteri che stanno diventando sempre pi\u00f9 forti e pericolosi. Alcuni ritrovamenti nelle aree del campo suscitano i sospetti dei campeggiatori, tormentati da alcune presenze col volto mascherato. Presto emerge uno scenario ben pi\u00f9 inquietante: il campo estivo \u00e8 stato chiuso l\u2019anno precedente a seguito della morte di una persona.\nPromozione e distribuzione.\nIl 18 ottobre 2018, \u00e8 stato pubblicato il trailer ufficiale della serie.\nLa prima stagione \u00e8 stata pubblicata il 25 ottobre 2018, sul servizio streaming BBC iPlayer, mentre, in Italia, \u00e8 stata distribuita il 30 agosto 2019, su Netflix.\nLa serie \u00e8 stata successivamente rinnovata per una seconda stagione, prodotta e distribuita in esclusiva da Netflix, dopo che la BBC ha rinunciato al progetto. Il 20 maggio 2021 Netflix ha pubblicato il trailer ufficiale della seconda stagione, successivamente pubblicata interamente, a livello internazionale, il 25 giugno 2021."}
{"id": "8098280", "revid": "991694", "url": "https://it.wikipedia.org/wiki?curid=8098280", "title": "BtVS", "text": ""}
{"id": "8098283", "revid": "1543377", "url": "https://it.wikipedia.org/wiki?curid=8098283", "title": "Lenco", "text": "Lenco \u00e8 un marchio di apparecchiature audio e video attualmente di propriet\u00e0 olandese, parte di Commaxx International NV e societ\u00e0 consociata di Trebs BV.\nTuttavia, quando gli appassionati di audio fanno riferimento ai giradischi Lenco, si riferiscono in genere alla defunta societ\u00e0 svizzera Lenco AG di Burgdorf fondata nel 1946, noto produttore di giradischi durante gli anni 1950-1980.\nStoria.\nLenco \u00e8 stata fondata nel 1946 a Burgdorf in Svizzera dai coniugi Fritz Laeng e Marie Laeng-Stucki. Affascinato dalla tecnologia del suono, lo svizzero Fritz Laeng inizi\u00f2 un'attivit\u00e0 nel settore elettrico nel 1925 e sua moglie Marie divenne la forza trainante. La coppia avvi\u00f2 una piccola fabbrica, basata sulla produzione di giradischi. Il famoso nome Lenco derivava dal cognome della coppia, e fu un'idea di Marie. \nL'affidabilit\u00e0 dei giradischi, basati principalmente sulla trazione a puleggia, e l'eccellente servizio tecnico, sono stati i concetti chiave. Inizi\u00f2 cos\u00ec la reputazione del marchio.\nNel 1961 fu fondata un'altra fabbrica, a Osimo, la Lenco Italiana S.p.A., nel distretto marchigiano dell\u2019elettronica e degli strumenti musicali. Essendo un progetto a lungo termine, Lenco Italiana ha realizzato, all'inizio, principalmente motori. Successivamente, negli anni '70, la fabbrica italiana inizi\u00f2 a produrre giradischi e registratori a cassette.\nUno dei partner di Lenco era ExLibris-Komet. Komet ha progettato sistemi bastati su giradischi Lenco con amplificatori a valvole incorporati.\nUn altro partner di Lenco era Goldring, azienda inglese produttrice di fonorivelatori. Negli anni '70 il giradischi Lenco L75 \u00e8 stato commercializzato anche tramite Goldring come GL75.\nLo stato dell'arte dell'azienda era il giradischi L 75, introdotto nel 1967, che \u00e8 stato il giradischi Lenco pi\u00f9 venduto.\nCol passare del tempo, l'azienda si \u00e8 evoluta ed ha esportato i prodotti in oltre ottanta paesi in tutto il mondo.\nIl 1974 fu un anno nero per l'azienda. Venne a mancare Marie Laeng, cuore e anima della compagnia. Inoltre l'economia mondiale in sofferenza per la crisi petrolifera e la saturazione del mercato causarono la riduzione della domanda di prodotti di lusso come le apparecchiature Hi-Fi. Un altro problema venne dalla concorrenza dei prodotti provenienti dal \"Sol Levante\": giradischi buoni di molti produttori a prezzi ragionevoli. Ci\u00f2 mise in grave difficolt\u00e0 l'azienda, che fu costretta a ridurre produzione e personale.\nNel 1977 fu avviata la bancarotta della Lenco AG Burgdorf, e immediatamente fondata la Lenco Audio AG, il cui compito era quello di garantire riparazione, assistenza e garanzia per le apparecchiature Lenco esistenti e completamento dei contratti aperti.\nNel 1978 muore Fritz Laeng, proprietario della Lenco.\nNel 1997 il marchio Lenco \u00e8 stato rilevato dal gruppo olandese Lenco STL, con sede a Venlo. Il business era basato su prodotti a basso budget, molti dei quali realizzati a Hong Kong.\nNel 2015 la societ\u00e0 \u00e8 stata nuovamente acquisita, questa volta da Commaxx International NV.\nNel 2018, l'azienda produce radio Internet, radio DAB +, lettori DVD, televisori e altre apparecchiature audio, compresi i giradischi."}
{"id": "8098287", "revid": "287204", "url": "https://it.wikipedia.org/wiki?curid=8098287", "title": "Scandalo Facebook-Cambridge Analytica", "text": "Lo scandalo dei dati Facebook-Cambridge Analytica \u00e8 stato uno dei maggiori scandali politici avvenuti all'inizio del 2018, quando fu rivelato che Cambridge Analytica aveva raccolto i dati personali di 87 milioni di account Facebook senza il loro consenso e li aveva usati per scopi di propaganda politica. \u00c8 stato definito come un momento di spartiacque nella comprensione pubblica del valore dei dati personali e di conseguenza, provocando un forte calo del prezzo delle azioni di Facebook, si \u00e8 chiesto una regolamentazione pi\u00f9 rigorosa sull'uso dei dati personali da parte delle aziende tecnologiche.\nLa raccolta illecita di dati personali da parte di Cambridge Analytica \u00e8 stata segnalata per la prima volta nel dicembre 2015 da Harry Davies, giornalista di \"The Guardian\". Ha riferito che Cambridge Analytica stava lavorando per il senatore degli Stati Uniti Ted Cruz utilizzando i dati raccolti da milioni di account Facebook senza il consenso dei rispettivi utenti. Facebook ha rifiutato di commentare la storia in quanto sosteneva di stare gi\u00e0 indagando. Ulteriori rapporti sono stati aggiunti nella pubblicazione svizzera \"Das Magazin\" di Hannes Grasseger e Mikael Krogerus (dicembre 2016), (successivamente tradotto e pubblicato da \"Vice\"), Carole Cadwalladr in \"The Guardian\" (a partire da febbraio 2017) e Mattathias Schwartz in \"The Intercept\" (marzo 2017). Facebook ha rifiutato di commentare le affermazioni di tutti gli articoli pubblicati.\nLo scandalo scoppi\u00f2 a marzo 2018 a causa delle rivelazioni di un whistleblower, un ex dipendente della Cambridge Analytica, Christopher Wylie . Era stato una fonte anonima per un articolo nel 2017 per \"The Observer\" di Cadwalladr, intitolato \"The Great British Brexit Robbery\". Questo articolo divenne virale ma non fu ritenuto credibile da molti, suscitando tra l'altro il responso scettico del \"New York Times\". La Cadwalladr ha lavorato con Wylie per un anno nel tentativo di convincerlo a farsi avanti in veste di informatore. In seguito ha portato \"Channel 4 News\" nel Regno Unito e nel \"New York Times\" a causa delle minacce legali contro \"The Guardian\" e \"The Observer\" di Cambridge Analytica.\nLe tre organizzazioni giornalistiche pubblicarono i loro articoli in contemporanea il 17 marzo 2018, causando grande clamore e sconvolgendo l'opinione pubblica. Oltre 100 miliardi di dollari sono stati eliminati dalla capitalizzazione di Facebook, e in pochi giorni i politici americani e inglesi hanno chiesto spiegazioni al CEO di Facebook Mark Zuckerberg. Lo scandalo, alla fine, lo ha portato ad accettare di testimoniare davanti al Congresso degli Stati Uniti.\nL'evento fu significativo in quanto accese i riflettori sugli standard etici dei social media, delle organizzazioni per la consulenza politica, e degli stessi politici. I sostenitori dei consumatori hanno chiesto una maggiore protezione degli utenti online e in materia di diritto alla privacy, oltre a limitare la disinformazione e la propaganda.\nIl processo.\nAleksandr Kogan, un data scientist dell'Universit\u00e0 di Cambridge, svilupp\u00f2 un'app chiamata \"This Is Your Digital Life\" (a volte abbreviata in \" \"thisisyourdigitallife\" \"). Ha successivamente fornito l'app a Cambridge Analytica, la quale a sua volta ha organizzato un processo di consenso informato per la ricerca in cui diverse centinaia di migliaia di utenti di Facebook avrebbero accettato di completare un sondaggio solo per uso accademico. Tuttavia, il design di Facebook ha permesso a questa app non solo di raccogliere le informazioni personali delle persone che hanno accettato di partecipare al sondaggio, ma anche le informazioni personali di tutte le persone nel social network Facebook di quegli utenti. In questo modo Cambridge Analytica ha acquisito dati da milioni di utenti di Facebook.\nCaratteristiche dei dati.\n\"The Observer\" e \"The New York Times\" hanno riportato che l'insieme dei dati raccolti includeva informazioni riguardanti circa 50 milioni di utenti. Facebook ha poi confermato di possedere i dati di oltre 87 milioni di utenti, 70.6 dei quali residenti negli Stati Uniti. Facebook ha stimato che la California \u00e8 stata la zona pi\u00f9 colpita di tutti gli Stati Uniti, con oltre 6.7 milioni di utenti \"vittima\", seguita dal Texas, con 5.6 milioni di utenti, e dalla Florida, con 4.3 milioni di utenti. Mentre Cambridge Analytica sostiene di aver raccolto dati soltanto da 30 milioni di utenti, Facebook stima che il numero effettivo si aggiri attorno agli 87 milioni di profili.\nFacebook ha mandato un messaggio a tutti coloro che sospettavano di essere stati affetti, sostenendo che le informazioni includevano dettagli del tipo \"profilo pubblico, pagine piaciute, compleanno e citt\u00e0 attuale\". Alcuni degli utenti hanno permesso all'app di accedere al News Feed, alla timeline e anche ai messaggi. I dati erano, per Cambridge Analytica, abbastanza accurati da poter creare dei profili psicologici dei possessori dei dati. Per una data campagna politica, i dati erano abbastanza dettagliati da poter creare dei profili ai quali suggerire che tipo di pubblicit\u00e0 sarebbe stato pi\u00f9 pertinente al fine di persuadere una particolare persona, in una particolare posizione, per qualche evento politico.\nCopertura giornalistica.\nNel dicembre 2015, \"The Guardian\" ha riportato che Cambridge Analytica aveva utilizzato i dati a favore di Ted Cruz. Cambridge Analyitica ha anche contribuito la campagna del Presidente Donald Trump.\nIl 17 marzo 2018, \"The Observer\" (\"la sorella\" di \"The Guardian\", pubblicato su theguardian.com) a The New York Times hanno rotto il silenzio sulla vicenda. \"The Observer\" ha lavorato con Christopher Wylie, uno dei primi dipendenti di Cambridge Analytica, per pi\u00f9 di un anno prima di riportare le informazioni al \"The New York Times,\" negli Stati Uniti. Lo stesso giornale ha riportato che nel marzo del 2018, i dati erano ancora disponibili online.\nAlcuni, come Meghan McCain, hanno associato l'utilizzo dei dati da parte di Cambridge Analytica e la campagna del 2012 di Barack Obama, la quale, secondo l'Investor's Business Daily, \"nel 2012 ha incoraggiato i sostenitori a scaricare un'applicazione Facebook di Obama la quale, una volta attivata, permette alla campagna di memorizzare dati degli utenti e dei rispettivi amici.\" PolitiFact (un'organizzazione che si occupa di confermare le voci e i fatti), ha definito la vicenda come una \"Mezza-Verit\u00e0\" in quanto \"Nel caso di Obama, gli utenti erano consapevoli che i loro dati sarebbero stati utilizzati nella campagna politica\" mentre con Cambridge Analytica gli utenti pensavano di partecipare a dei testi di personalit\u00e0 per scopi accademici. Inoltre, nel caso della campagna di Obama, i dati venivano usati \"per avere i contatti degli amici dei sostenitori, Cambridge Analytica targettizzava utenti, amici e simili in maniera diretta, con della pubblicit\u00e0 digitale.\"\nUtilizzo dei dati.\nVarie organizzazioni politiche hanno utilizzato queste informazioni ottenute dalla violazione dei dati per provare ad influenzare l'opinione pubblica. Eventi politici per i quali Cambridge Analytica \u00e8 stata pagata per utilizzare le informazioni provenienti dalla violazione includono:\nInoltre durante alcune intercettazioni si \u00e8 parlato di un partito politico italiano che avrebbe contattato la societ\u00e0 per una consulenza elettorale, senza specificare se il contatto poi abbia avuto un seguito.\nResponso.\nIl CEO di Facebook Mark Zuckerberg si \u00e8 dapprima scusato per la situazione con Cambridge Analytica sulla CNN, definendolo come \"un problema\", \"un errore\" e una \"mancanza di fiducia\"; effettivamente, lo stesso Zuckerberg ha ricordato loro dell'esistenza del Diritto di accesso ai dati personali. Altre personalit\u00e0 all'interno di Facebook hanno dimostrato riluttanza nel definire la questione come una \"violazione dei dati\", sostenendo che coloro che hanno partecipato ai test di personalit\u00e0 avevano acconsentito al trattamento dei loro dati personali. Zuckerberg si \u00e8 poi impegnato nel modificare e riformare la policy di Facebook al fine di prevenire eventi simili in futuro. Ad aprile si \u00e8 deciso di implementare il Regolamento generale Per La Protezione Dei Dati (GDPR) in tutte le aree, e non pi\u00f9 soltanto nella zona europea.\nAmazon sostiene di aver sospeso l'utilizzo del loro Amazon Web Services nei confronti di Cambridge Analytica nel momento in cui \u00e8 stato reso noto che il loro servizio stava raccogliendo informazioni personali. La banca italiana UniCredit ha smesso di pubblicizzarsi e fare marketing su Facebook.\nIl governo di India e Brasile ha chiesto che Cambridge Analytica rendesse noto come utilizzasse i dati ottenuti nella campagne politiche, e vari governi regionali statunitensi hanno numerose cause nel loro sistema di corte da parte dei cittadini vittime dell'evento.\nIl 25 aprile 2018, Facebook ha rilasciato i primi report riguardanti i profitti dal momento in cui \u00e8 emerso lo scandalo. Le entrate dell'azienda erano diminuite nell'ultimo semestre, anche se l'andamento era piuttosto normale in quanto ci si trovava in periodo festivo.\nAd inizio luglio 2018, la commissione del Regno Unito ha annunciato di essere intenzionata a multare Facebook per una somma pari a \u00a3500,000 (\u20ac546.173) a causa dello scandalo, la cifra massima consentita all'epoca della violazione, sostenendo che Facebook \"ha contravvenuto la legge non salvaguardando le informazioni dei propri utenti.\"\nNel marzo del 2019, la corte statunitense Procuratore generale per il distretto di Columbia ha sostenuto che Facebook era gi\u00e0 a conoscenza dell'\"utilizzo improprio dei dati\" portato avanti da Cambridge Analytica mesi prima che la storia venisse messa sotto i riflettori nel dicembre del 2015.\nNel luglio 2019, la Federal Trade Commission ha stabilito di multare Facebook per una cifra pari a $5 miliardi di dollari (\u20ac4 miliardi e mezzo circa) per sistemare la situazione riguardante lo scandalo.\nNonostante la gravit\u00e0 delle accuse, non vi sono state conseguenze penali solo sanzioni civili.\nTestimonianza al Congresso.\nDurante la sua testimonianza al Congresso il 10 aprile 2018, Mark Zuckerberg si \u00e8 assunto la responsabilit\u00e0 dell'errore definendolo come \"personale\", e sostenendo anche di non aver fatto abbastanza per prevenire una situazione del genere. Durante la testimonianza, il CEO di Facebook si \u00e8 pubblicamente scusato per la violazione dei dati: \"\u00c8 stato un mio errore, e ne sono dispiaciuto. Io ho creato Facebook, io lo mando avanti, e sono io il responsabile di ci\u00f2 che accade.\"\nZuckerberg dichiara che nel 2013 il ricercatore Aleksandr Kogan, dall'Universit\u00e0 di Cambridge, abbia creato un'app riguardante dei quiz di personalit\u00e0 scaricata da persone. L'applicazione era in grado di recuperare informazioni da Facebook, incluse quelle degli amici. Fu solo nel 2015 che Zuckerberg venne a sapere che le informazioni degli utenti erano state condivise da Kogan con Cambridge Analytica. A quest'ultima fu chiesto poi di cancellare tutte le informazioni in loro possesso. Solo in seguito, grazie al \"The Guardian\", al \"The New York Times\" e a \"Channel 4\", venne fuori che i dati non erano mai stati eliminati.\nAvvenimenti successivi.\nSecondo l'Associated Press, una compagnia di propriet\u00e0 dei fondatori di Cambridge Analytica, Data Propria, stava lavorando alla campagna di rielezione del 2020 del Presidente Donald Trump.\nFilmografia.\nNetflix ha realizzato un film documentario sulla vicenda, intitolato \"The Great Hack - Privacy violata\", pubblicato il 24 luglio 2019."}
{"id": "8098289", "revid": "124123", "url": "https://it.wikipedia.org/wiki?curid=8098289", "title": "Mia Hoang", "text": " \u00c8 la prima modella vietnamita ad apparire sulle riviste di Elle, Grazia, Vogue. \u00c8 anche una delle pochissime modelle vietnamite che lavora regolarmente su passerelle internazionali, partecipa a settimane della moda come la Settimana della moda di Londra e la Settimana della moda di New York. Si dice spesso che sia la modella vietnamita di maggior successo sulla passerella internazionale.\nBiografia.\nThuy nasce il 15 marzo 1992 in una famiglia povera nel Tinh Gia, a Thanh H\u00f3a, in Vietnam. Ha una sorella minore di nome Linh Hoang (vietnamita: Ho\u00e0ng Linh) che \u00e8 una concorrente nel concorso di bellezza Miss Universo Vietnam 2019. Si \u00e8 diplomata al Liceo di Tinh Gia 1 nel 2010. Quando Madonna era al secondo anno all'universit\u00e0 di architettura di Hanoi, partecip\u00f2 al talent show Vietnam's Next Top Model 2011. Questo segna l'inizio della sua carriera come modella. Nel 2016, ha iniziata a iscriversi alla Central Saint Martins di Londra.\nVietnam's Next Top Model 2011.\nHa partecipato al talent show Vietnam's Next Top Model nel 2011 ed \u00e8 stata annunciata come vincitrice l'8 gennaio 2012. \u00c8 stato successivamente rivelato che Tyra Banks, che \u00e8 la \"madre\" del franchise Next Top Model, ha scelta Thuy per essere il vincitrice.\nTop Model of the World 2012.\nHa partecipato al concorso Top Model of the World 2012 a Berlino, Germania, dove si \u00e8 piazzata nella Top 15 e ha anche vinto il premio \"Best Catwalk Award\".\nIstruttrici di The Face Vietnam 2017.\nEra una delle tre istruttrici del concorso The Face Vietnam nel 2017. Una ragazza concorrente sceglierebbe per s\u00e9 una squadra per competere con le concorrenti dell'altra squadra. C'erano tre squadre ospitate da tre istruttori (Thuy Hoang, Lan Khue, Minh Tu Nguyen). La vincitrice del concorso \u00e8 stata Tu Hao, che appartiene alla squadra di Khue.\nMiss Universo Vietnam 2017.\nDopo la fine di The Face Vietnam, ha partecipato a Miss Universo Vietnam 2017, piazzandosi al seconda posto. Il titolo, infine, \u00e8 stato vinto dalla H'Hen Ni\u00ea.\nMiss Universo 2019.\nDopo la fine di Miss Universo Vietnam 2017, Miss Hen \u00e8 diventata rappresentante del Vietnam a Miss Universo 2018 e piazzandosi al quinta posto (Top 5). Il 6 maggio 2019, Thuy Hoang \u00e8 stata nominata ufficialmente rappresentante del Vietnam presso Miss Universo 2019."}
{"id": "8098290", "revid": "187", "url": "https://it.wikipedia.org/wiki?curid=8098290", "title": "Dino Bianco", "text": ""}
{"id": "8098291", "revid": "1868068", "url": "https://it.wikipedia.org/wiki?curid=8098291", "title": "Ho\u00e0ng Th\u00f9y", "text": ""}
{"id": "8098292", "revid": "1868068", "url": "https://it.wikipedia.org/wiki?curid=8098292", "title": "Hoang Thuy", "text": ""}
{"id": "8098293", "revid": "1868068", "url": "https://it.wikipedia.org/wiki?curid=8098293", "title": "Thuy Hoang", "text": ""}
{"id": "8098294", "revid": "1868068", "url": "https://it.wikipedia.org/wiki?curid=8098294", "title": "Maika Hoang", "text": ""}
{"id": "8098301", "revid": "775372", "url": "https://it.wikipedia.org/wiki?curid=8098301", "title": "VIII Giochi della Francofonia", "text": "Gli VIII Giochi della Francofonia si sono svolti dal 21 al 30 luglio 2017 ad Abidjan, in Costa d'Avorio. La manifestazione si \u00e8 contraddistinta per lo svolgimento di eventi sportivi e culturali (arte e creazioni).\nSedi di gara.\nI dieci impianti che hanno ospitato gli eventi culturali e sportivi sono situati in tre differenti aree geografiche della citt\u00e0 di Abidjan: \nParticipanti.\nHanno partecipato ai Giochi 48 delegazioni. Il Kosovo e l'Ucraina hanno preso parte alla manifestazione per la prima volta.Il Laos \u00e8 ritorna a partecipare dopo l'ultima edizione del 2009. Andorra, Austria, Cipro, Guinea Equatoriale, Estonia, Guinea-Bissau, Montenegro, Polonia, Ruanda, Saint Lucia, e Slovacchia che avevano partecipato all'edizione del 2013 non hanno preso parte a questa edizione."}
{"id": "8098311", "revid": "38120", "url": "https://it.wikipedia.org/wiki?curid=8098311", "title": "LEN Champions League 2019-2020", "text": "La LEN Champions League 2019-2020 \u00e8 stata la 57\u00aa edizione del massimo trofeo continentale di pallanuoto per squadre europee di club.\nPrimo turno di qualificazione.\nDodici squadre sono inserite in due gironi da sei squadre ciascuno. Si qualificano al secondo turno di qualificazione le prime quattro squadre di ciascun girone.\nSecondo turno di qualificazione.\nSedici squadre sono inserite in quattro gironi da quattro squadre ciascuno. Si qualificano al terzo turno di qualificazione le prime due squadre di ciascun girone.\nTerzo turno di qualificazione.\nLe otto squadre si affrontano in quattro sfide ad eliminazione diretta ad andata e ritorno. Le gare di andata si disputano il 21 settembre, quelle di ritorno il 25 settembre."}
{"id": "8098312", "revid": "224230", "url": "https://it.wikipedia.org/wiki?curid=8098312", "title": "Onias III", "text": ""}
{"id": "8098314", "revid": "1318658", "url": "https://it.wikipedia.org/wiki?curid=8098314", "title": "Mombello (Limbiate)", "text": "Mombello (\"Mombell\" in dialetto milanese, : ) \u00e8 una frazione del comune italiano di Limbiate in provincia di Monza e della Brianza, posta a nord-ovest in posizione sopraelevata rispetto al centro cittadino, al confine con la vicina Bovisio Masciago.\n\u00c8 nota soprattutto per il manicomio, sorto nella storica Villa Pusterla nel 1878 alla chiusura della Senavra milanese come nuovo Ospedale Psichiatrico Provinciale poi intitolato al noto psichiatra Giuseppe Antonini, che ne fu anche direttore sanitario, il manicomio rimase attivo fino all'approvazione della legge Basaglia e ospit\u00f2 tra gli altri: il figlio illegittimo di Mussolini Benito Albino, il pittore Gino Sandri ed il fotografo e cineasta Luca Comerio.\nOggi la vasta area dell'ex-manicomio con il suo parco \u00e8 in parte in disuso ed in parte sede di un polo scolastico della provincia MB che comprende l'Istituto Agrario Castiglioni e l'Istituto PACLE Morante. Nell'area \u00e8 anche presente la sede del Centro AVIS Vittorio Formentano e la sede del centro di addestramento dei cani guida per non vedenti dei Lions.\nOrigine del nome.\nPer quanto riguarda l'origine toponomastica della frazione di Mombello, il toponimo deriverebbe da \"Monte Bello\" che era probabilmente riferita alla posizione sopraelevata della localit\u00e0 e alla rigogliosa pineta esistente in loco.\nInfrastrutture e trasporti.\nMombello \u00e8 capolinea dalla tranvia Milano-Limbiate, gestita da ATM, che collega il Quartiere Comasina capolinea Comasina della M3 della metropolitana di Milano con Mombello e Limbiate percorrendo la strada provinciale 35 dei Giovi. La strada provinciale 175, unisce Mombello e Bollate, la strada provinciale 173 invece collega Mombello a Triuggio, inoltre la frazione \u00e8 attraversata dalla SP-exSS527 Monza-Saronno.\nInfine alcune linee di autobus, gestite da Airpullman e Autoguidovie, collegano Mombello ai comuni limitrofi anche a servizio del polo scolastico provinciale."}
{"id": "8098316", "revid": "547034", "url": "https://it.wikipedia.org/wiki?curid=8098316", "title": "Piano di Chequers", "text": "Il Piano di Chequers \u00e8 un libro bianco di 83 pagine concernente la Brexit e l'uscita del Regno Unito dall'UE. \u00c8 stato pubblicato il 12 luglio 2018 dal governo del Regno Unito sotto il primo ministro Theresa May. Stabilisce le relazioni tra il Regno Unito e l'Unione europea in seguito alla Brexit. Il titolo ufficiale del documento \u00e8 The Future Relationship between The United Kingdom and The European Union (Le future relazioni tra il Regno Unito e l'Unione Europea).\nIl ministro della Brexit, Dominic Raab, ha descritto il Piano di Chequers come \"una proposta dettagliata per un futuro partenariato sistematico, pragmatico e ambizioso tra il Regno Unito e l'UE\" (a \"detailed proposal for a principled, pragmatic and ambitious future partnership between the UK and the EU\")). Ha continuato dicendo: \"Il Libro bianco propone una zona di libero scambio per le merci per garantire ulteriormente un commercio regolare. Ci\u00f2 dovrebbe essere sostenuto da norme doganali concordate congiuntamente, ma solo nella misura necessaria per un agevole commercio transfrontaliero\".\nLa versione finale del Libro bianco \u00e8 stata prodotta in una riunione del Consiglio dei ministri a Chequers il 6 luglio 2018. David Davis, fino ad allora ministro della Brexit nel gabinetto, e il ministro degli Esteri Boris Johnson si sono quindi dimessi dai loro uffici perch\u00e9 hanno rifiutato il piano.\nStruttura.\nIl Libro bianco \u00e8 diviso in quattro capitoli: partenariato economico, sicurezza, cooperazione e accordi istituzionali.\nContiene la proposta di un accordo di associazione con l'UE, il progetto di un quadro di cooperazione tra Londra e Bruxelles con un organo di governo dei rappresentanti del governo di entrambe le parti e un comitato misto per attuare e rispettare l'accordo sulla Brexit."}
{"id": "8098318", "revid": "26630", "url": "https://it.wikipedia.org/wiki?curid=8098318", "title": "Kyren Wilson", "text": "Carriera.\nKyren Wilson \u00e8 diventato professionista nel 2010 e ha partecipato al suo primo torneo nel 2013, quando stup\u00ec tutti e arriv\u00f2 ai Quarti di Finale allo Shanghai Masters, torneo che ha poi vinto due anni dopo contro il connazionale Judd Trump per 10-9. Realizza la sua prima serie perfetta in carriera all'International Championship 2017. \nCol passare degli anni Wilson \u00e8 salito di livello diventando uno dei migliori talenti dello snooker anche se non \u00e8 mai stato un grande vincitore di tornei; infatti conta numerose finali prestigiose perse tra cui quella del Masters e del Champion of Champions entrambe nel 2018 e quella dell'English Open 2017. L'11 febbraio 2020 realizza al primo turno del Welsh Open il suo secondo 147 in carriera, nonch\u00e9 primo dell'anno solare e quinto in stagione fra tutti i giocatori. Nello stesso torneo batte alcuni dei giocatori pi\u00f9 forti di sempre come Neil Robertson ai quarti e Ronnie O'Sullivan in semifinale, mentre in finale cede nettamente contro Shaun Murphy che lo batte 9-1. Perde la finale anche al Gibraltar Open contro Judd Trump per 4-3 dopo essere stato avanti 3-2."}
{"id": "8098335", "revid": "124393795", "url": "https://it.wikipedia.org/wiki?curid=8098335", "title": "Betty Gilpin", "text": "Biografia.\nNata a New York, figlia degli attori Jack Gilpin e Ann McDonough. \u00c8 cresciuta a South Street Seaport nel quartiere di Manhattan. Nel 2004 si \u00e8 diplomata alla Loomis Chaffee School e successivamente ha studiato alla Fordham University.\nCarriera.\nHa iniziato la sua carriera ottenendo piccoli ruoli in numerose serie televisive, tra cui \"Fringe\", \"\" e \"The Unusuals - I soliti sospetti\". Ottiene popolarit\u00e0 grazie al ruolo della dottoressa Carrie Roman nella serie televisiva \"Nurse Jackie - Terapia d'urto\", interpretato dal 2013 al 2015.\nIl suo debutto cinematografico avviene nel 2008 con il film \"Death in Love\", di Boaz Yakin. Successivamente ha partecipato ad altre pellicole, tra cui \"Ghost Town\" e \"True Story\". La popolarit\u00e0 arriva grazie al ruolo di Debbie \"Liberty Belle\" Eagan nella serie di Netflix \"GLOW\", incentrata su un gruppo di lottatrici di wrestling. Per la sua interpretazione in \"GLOW\" ha ottenuto due candidature ai Primetime Emmy Awards come miglior attrice non protagonista in una serie commedia.\nNel 2019 ha recitato nella commedia \"Non \u00e8 romantico?\", nella commedia d'azione \"Stuber - Autista d'assalto\" e in \"The Hunt\".\nVita privata.\nDal 2016 \u00e8 sposata con l'attore Cosmo Pfeil.\nDoppiatrici italiane.\nNelle versioni in italiano delle opere in cui ha recitato, Betty Gilpin \u00e8 stata doppiata da:"}
{"id": "8098340", "revid": "1354930", "url": "https://it.wikipedia.org/wiki?curid=8098340", "title": "Giro di Romagna 1952", "text": "Il Giro di Romagna 1952, ventottesima edizione della corsa, si svolse il 7 settembre 1952 su un percorso di 245\u00a0km. La vittoria fu appannaggio dell'italiano Luciano Maggini, che complet\u00f2 il percorso in 6h56'35\", precedendo i connazionali Tranquillo Scudellaro e Giuseppe Minardi."}
{"id": "8098364", "revid": "110157", "url": "https://it.wikipedia.org/wiki?curid=8098364", "title": "VII Giochi della Francofonia", "text": "I VII Giochi della Francofonia si sono svolti dal 6 al 15 settembre 2013 a Nizza, in Francia. La manifestazione si \u00e8 contraddistinta per lo svolgimento di eventi sportivi e culturali.\nLa madrina dell'evento \u00e8 stata Ad\u00e8le Safi Kagarabi, la presidente della \"Coordination nationale de la marche mondiale des femmes\", che lotta contro le violenze, le persecuzioni e gli stupri perpetrati sulle donne da parte dei gruppi armati in Congo. persone, provenienti da 75 Paesi, hanno preso parte agli eventi sportivi e culturali. Le gare sportive hanno avuto luogo al Palais Nikaia, gli eventi culturali si sono svolti all'Acropolis."}
{"id": "8098366", "revid": "1543377", "url": "https://it.wikipedia.org/wiki?curid=8098366", "title": "Clara Brett Martin", "text": "Biografia.\nClara Brett Martin nacque nel 1874 a Toronto da Abram e Elizabeth Martin, appartenenti ad una famiglia benestante di agricoltori di origine irlandese di religione anglicana. Frequent\u00f2 l'universit\u00e0 come tutti i suoi undici fratelli e nel 1888 si iscrisse al Trinity College di Toronto e nel 1890, all'et\u00e0 di 16 anni, si laure\u00f2 in matematica.\nNel maggio 1891 present\u00f2 una petizione alla Law Society dell'Alto Canada chiedendo di poter essere ammessa come studentessa, requisito necessario per poter svolgere un praticantato, frequentare le lezioni e sostenere gli esami necessari per ricevere il certificato di idoneit\u00e0 per esercitare come avvocato. La sua petizione fu respinta dopo un controverso dibattito nel quale il comitato speciale incaricato di esaminare la pratica, presieduto da Samuel Blake, interpret\u00f2 lo statuto della Law Society stabilendo che solo gli uomini potevano essere ammessi ad esercitare la professione di avvocato.\nL'editore e politico William Douglas Balfour present\u00f2 quindi un disegno di legge secondo cui la parola \"persona\" all'interno dello statuto della Law Society dovesse essere interpretata per includere sia uomini che donne. La proposta fu sostenuta da alcune donne di spicco dell'epoca, come Emily Stowe, prima donna ad esercitare la professione di medico in Canada e paladina dei suffragio femminile, e l'attivista per i diritti femminili Isabel Marjoribanks, e dal primo ministro dell'Ontario Oliver Mowat e divenne legge il 13 aprile 1892, permettendo da quel momento l'ammissione delle donne alla professione di avvocato.\nUna nuova petizione di Clara Brett Martin alla Law Society venne quindi accolta, fu iscritta come studentessa il 26 giugno 1893 e nel 1897 Martin ottenne il Bachelor of Civil Law dal Trinity College di Toronto, diventando la prima donna ad esercitare come avvocato nell'Impero britannico, associandosi allo studio Messrs. Shilton &amp; Wallbridge. Nel 1899 fu inoltre la prima donna ad ottenere il Bachelor of Laws dall'Universit\u00e0 di Toronto.\nNel 1989 fu annunciato che la nuova sede del procuratore generale dell'Ontario sarebbe stata dedicata a lei, ma l'anno successivo tale onore fu revocato dopo la scoperta di una lettera antisemita scritta da Martin nel 1915.\nNella cultura di massa.\nClara Brett Martin appare nell'episodio \"On the Waterfront (seconda parte)\" dell'ottava stagione della serie televisiva canadese I misteri di Murdoch, nella quale assiste alcune donne sotto processo per aver manifestato a favore del suffragio femminile."}
{"id": "8098381", "revid": "767487", "url": "https://it.wikipedia.org/wiki?curid=8098381", "title": "Ramon il messicano", "text": "Ramon il messicano \u00e8 un film del 1966 diretto da Maurizio Pradeaux.\nTrama.\nAgua Prieta (Messico). Ai piedi di un paesaggio roccioso due clan rivali si contendono il potere: i Morales e i Baxter. Lungo la riva del fiume, Esmeralda mentre fa il bagno viene molestata da un brutto ceffo, Juan Morales. I fratelli John e Slim Baxter lo prendono a pugni e infine lo uccidono. \u00c8 l'inizio di una lunga serie di cruenti ripicche.\nPi\u00f9 tardi, infatti, il pistolero Ram\u00f2n Morales detto \"Il Messicano\", padrone del paese, va al ranch di Reed, ma non trovando Slim \u2013 esecutore materiale dell'omicidio \u2013 uccide il capostipite degli americani Baxter, per vendicare la morte di Juan, e rapisce Esmeralda, designandola sua futura moglie, anche se era gi\u00e0 legata a Slim Baxter.\nFrattanto, per aver ucciso un Morales lo sceriffo ha posto sulla testa di Slim una taglia da 500 dollari, il quale su consiglio del padre si era nascosto fra le montagne del Pe\u00f1\u00f3n con il suo gruppo. Slim \u00e8 informato di quanto \u00e8 accaduto al padre e a Esmeralda dal vecchio amico Joselito. Baxter sfida Ramon ma dopo il duello resta in fin di vita. Esmeralda, ancora innamorata di Slim, promette alla madonna di donarsi interamente a Ram\u00f2n se risparmier\u00e0 dalla morte Slim.\nDefinitivamente guarito, Slim uccide in un agguato due degli uomini di Morales. Intanto, dalle montagne giunge Kelton Towers, un pistolero che vuole riscuotere la taglia di 1000 dollari che pende su un altro dei Baxter, Jack Karson. Kelton si avvicina al gruppo dei Baxton e chiede a Slim soldi e armi per rinunciare alla cattura di Karson. Inoltre, Kelton li informa dell'imminenza del passaggio di tre diligenze destinate ai Morales, cariche di fucili dalla frontiera, segno dell'inasprimento della ripresa della guerra tra i due gruppi.\nSlim fa esplodere uno dei carri in corsa, pieno di polvere da sparo e di Winchester, per poi scappare dai suoi familiari. Mentre John riaccompagna il fratello Slim a casa dopo la fuga, la vendetta senza limiti di Ram\u00f2n non si fa attendere: assieme ai suoi uomini uccidono tutti gli \"yankee\" del ranch dei Baxter, compresa la cameriera Patty che assiste la vecchia capostipite, appena morta dallo spavento.\nJohn Baxter scopre la strage e va in paese per ottenere giustizia dalla legge. Non ha ancora finito di ragguagliare lo sceriffo, quando Ram\u00f2n uccide a bruciapelo John.\nIl giorno delle nozze di Ram\u00f2n con Esmeralda tutto il clan dei Morales \u00e8 in festa: il reverendo che aspettavano in arrivo con la diligenza nella piazza del paese \u00e8 in realt\u00e0 Slim Baxter, da tempo sparito tra le montagne, perfezionatosi in velocit\u00e0 e in precisione di tiri per preparare la ritorsione contro i Morales.\nEsmeralda si lancia ai piedi dell'ex innamorato, mentre Slim uccide implacabilmente quattro uomini compreso il rivale Ram\u00f2n. Lo sceriffo, accanto ai Morales morti, salva la vita a Slim uccidendo Kelton, pronto a colpirlo a tradimento alle sue spalle e che bramava di diventare il nuovo leader dei due clan."}
{"id": "8098384", "revid": "107267704", "url": "https://it.wikipedia.org/wiki?curid=8098384", "title": "Maria Di Paolo", "text": ""}
{"id": "8098385", "revid": "599013", "url": "https://it.wikipedia.org/wiki?curid=8098385", "title": "Wladimir Ba\u00fdramow", "text": ""}
{"id": "8098387", "revid": "287204", "url": "https://it.wikipedia.org/wiki?curid=8098387", "title": "Tu Guangqi", "text": "Biografia.\nInizi\u00f2 la sua carriera nel cinema a Shanghai collaborando come assistente alla regia di Zhu Shilin, per poi dirigere insieme a quest'ultimo il film \"Meng li jun\". Nel 1941 diresse il suo primo film \"Xin yu guang qu\" lanciando la futura diva Wang Danfeng. Dopo alcuni film diretti tra Shanghai e Pechino, con la nascita della Repubblica Popolare Cinese nel 1949 emigr\u00f2 a Hong Kong, dove rimase per il resto della sua vita.\nTra le sue numerose produzioni nell'industria cinematografica di Hong Kong si ricordano \"Xiao fengxian\" (1953), \"Ban xialiushehui\" (1957) e svariati wuxia negli anni sessanta quali \"Qingcheng shiiiu xia\", \"Diyi jian\", \"Yanling dao\" e \"Yijian qingshen\". Il suo ultimo film, \"Tang shou ta quan dao\", di genere gongfu, \u00e8 uscito nel 1972."}
{"id": "8098396", "revid": "799790", "url": "https://it.wikipedia.org/wiki?curid=8098396", "title": "Jinpachi Nezu", "text": "\u00c8 apparso in 56 programmi televisivi e film tra il 1974 e il 2010, tra cui due di Akira Kurosawa e due di Mamoru Oshii."}
{"id": "8098406", "revid": "767487", "url": "https://it.wikipedia.org/wiki?curid=8098406", "title": "Planzet", "text": " \u00e8 un film del 2010 scritto e diretto da Jun Awazu. \u00c8 un mediometraggio anime in animazione digitale prodotto da CoMix Wave Films e Media Factory e distribuito in Giappone il 22 maggio 2010. Il film \u00e8 stato pubblicato in Italia e Francia direttamente in DVD-Video e Blu-ray Disc il 16 maggio 2012 da Kaz\u00e9, ma senza audio italiano.\nTrama.\nNel 2047 una sconosciuta forma di vita aliena, nome in codice FOS, attacca la Terra, distruggendo le principali citt\u00e0 del mondo in un sol colpo. I sopravvissuti si uniscono per combattere, e tre anni dopo erigono uno scudo mondiale, il Diffusore, per fermare ulteriori invasioni. Nel 2053, un ultimo, disperato contrattacco viene lanciato contro il FOS. Taishi Akejima, un soldato dell'Alleanza delle forze di difesa planetaria, non vorrebbe niente di meglio che un colpo agli alieni responsabili della morte di suo padre sei anni prima. Tuttavia, la nuova offensiva richiede l'utilizzo di un'arma potente e la disattivazione del Diffusore, lasciando di nuovo l'intero pianeta terribilmente vulnerabile."}
{"id": "8098408", "revid": "13102", "url": "https://it.wikipedia.org/wiki?curid=8098408", "title": "Maurizio Pipino", "text": "Biografia.\nTra i pi\u00f9 importanti contributori alla formalizzazione della lingua piemontese, fu coinvolto nel progetto del regno sabaudo di incrementarne l'uso allo scopo di valorizzare l'identit\u00e0 nazionale piemontese. Le sue opere linguistiche sono considerate didascaliche, pensate in origine per la principessa Maria Clotilde, futura sovrana del Regno di Sardegna, che voleva imparare il dialetto."}
{"id": "8098409", "revid": "287204", "url": "https://it.wikipedia.org/wiki?curid=8098409", "title": "Zhu Shilin", "text": "Zhu inizi\u00f2 la carriera nell'industria cinematografica a Shanghai, dirigendo attrici come Ruan Lingyu e Wang Danfeng, quest'ultima da lui scoperta. Dopo la guerra civile e la nascita della Repubblica Popolare Cinese, emigr\u00f2 a Hong Kong dove fond\u00f2, insieme al collega Fei Mu, la casa di produzione Longma Film Company. \nNel corso della sua carriera ha diretto pi\u00f9 di ottanta film."}
{"id": "8098413", "revid": "726373", "url": "https://it.wikipedia.org/wiki?curid=8098413", "title": "Grand Tour (programma televisivo)", "text": "Grand Tour \u00e8 stato un programma televisivo che ha illustrato alcune bellezze paesaggistiche d'Italia, in onda su Rai 1 nell'estate 2019.\nIl programma.\nIl programma \u00e8 nato come spin-off di \"Linea verde\". In ogni puntata si presentava un percorso in grado di raccontare ed elogiare le bellezze Italiane. \nLa conduzione \u00e8 stata affidata a Lorella Cuccarini, Angelo Mellone e Peppone. \nEdizioni.\nLa prima edizione \u00e8 andata in onda su Rai 1 dal 2 al 23 agosto 2019 al venerd\u00ec sera, ad eccezione della puntata del 13 agosto che \u00e8 stata trasmessa di marted\u00ec."}
{"id": "8098428", "revid": "1664554", "url": "https://it.wikipedia.org/wiki?curid=8098428", "title": "Semenova", "text": ""}
{"id": "8098436", "revid": "827882", "url": "https://it.wikipedia.org/wiki?curid=8098436", "title": "Torta quattro quarti", "text": "La torta quattro quarti, in inglese nota come \"pound cake\" o \"poundcake\", \u00e8 una torta originaria dell'Europa settentrionale. Il suo nome \u00e8 dovuto al fatto che l'alimento \u00e8 composto da quattro ingredienti (farina, burro, zucchero e uova) utilizzati con le stesse quantit\u00e0.\nStoria.\nSi ritiene che la torta quattro quarti abbia le sue origini in Inghilterra, Francia e Germania durante i primi anni del 1700. Fra le prime ricette per preparare la \"pound cake\" \u00e8 degna di nota quella riportata sul \"bestseller\" \"The Art of Cookery Made Plain and Easy\" (1747) di Hannah Glasse. Pi\u00f9 tardi, fu pubblicata la prima ricetta nordamericana della torta su \"American Cookery\", uscito nel 1796.\nNel tempo gli ingredienti della torta quattro quarti cambiarono e con essi la consistenza e il sapore del dolce. La scrittrice Eliza Leslie, che scrisse \"Direction for Cookery\" del 1851, vuole che per la sua preparazione venisse creato un impasto composto da dieci uova sbattute il pi\u00f9 delicatamente possibile che, dopo essere state mescolate con una libbra di farina, venissero insaporite con il succo di due limoni o tre grandi arance.\nOggi la \"pound cake\" \u00e8 divenuta un classico della cucina degli Stati Uniti, ove viene preparata in aree geografiche come l'Appalachia, e viene consumata in vari paesi del mondo fra cui la Francia, dove prende il nome di \"quatre-quarts\", il Messico, dove si cucina il \"panqu\u00e9\", e la Germania, in cui \u00e8 diffusa la \"eischwerteig mit fett\".\nVarianti.\nUna prima variante di questa torta, conosciuta come \"pound cake\" indiana, sostituisce parte della farina con farina di mais a base di mais essiccato. La ricetta della \"pound cake\" indiana fu pubblicata per la prima volta nel 1828 da Eliza Leslie e successivamente riproposta in \"The Indian Meal Book\" del 1846, periodo in cui gli irlandesi erano alla ricerca di alternative alla pi\u00f9 costosa farina di grano."}
{"id": "8098438", "revid": "125656531", "url": "https://it.wikipedia.org/wiki?curid=8098438", "title": "Vette pi\u00f9 alte della Lombardia", "text": "Questa \u00e8 una lista di vette in Lombardia in ordine di altezza."}
{"id": "8098439", "revid": "1664554", "url": "https://it.wikipedia.org/wiki?curid=8098439", "title": "Bertolli (disambigua)", "text": ""}
{"id": "8098450", "revid": "181699", "url": "https://it.wikipedia.org/wiki?curid=8098450", "title": "Trittico di santa Colomba", "text": "Il Trittico di santa Colomba, Trittico dell'Adorazione dei Magi o Altare di santa Columba \u00e8 un dipinto del pittore fiammingo Rogier van der Weyden realizzato circa nel 1455 e conservato nell'Alte Pinakothek di Monaco di Baviera in Germania. \nStoria.\nLa pala fu inclusa come parte dell'inventario del 1801 della Chiesa di santa Colomba a Colonia, esposto nella cappella della famiglia von dem Wasservass, che fu probabilmente fondata nel 1460 da Goddert von dem Wasservass, borgomastro di Colonia. \u00c8 ragionevole supporre che un residente cos\u00ec importante della citt\u00e0 abbia commissionato il dipinto. Secondo Lorne Campbell, in base al numero di copie conosciute, il dipinto probabilmente non ha mai lasciato la cappella privata fino al 1801. Sulpiz e Melchior comprarono il dipinto nel 1808. La loro collezione fu acquisita nel 1827 dall'Alte Pinakothek di Monaco.\nDescrizione.\nI tre pannelli raffigurano una narrazione evangelica in cui \u00e8 protagonista Maria: a sinistra l'Annunciazione con l'Arcangelo Gabriele, al centro l'adorazione dei Magi dopo la nascita del bambino Ges\u00f9 e a destra la presentazione del neonato al tempio.\nL'elegante Annunciazione \u00e8 ricca di iconografie, come la caduta dell'uomo rappresentata nel finto intaglio sul lato dell'inginocchiatoio al quale Maria si china per le sue devozioni. Nella Nativit\u00e0 del pannello centrale un crocefisso \u00e8 posto dietro la Sacra Famiglia, il donatore \u00e8 collocato all'estrema sinistra e sullo sfondo si pu\u00f2 vedere un vasto paesaggio. L'estrema destra del pannello centrale contiene il terminale dello stesso edificio mostrato nella scena successiva dall'interno, accostando la stalla con il tempio e causando in tal modo un avvicinamento spaziale e temporale innovativo ma stonante. La stalla si trova a Betlemme, il Tempio a Gerusalemme, eppure qui coesistono e funzionano per colmare un divario dall'Antico al Nuovo Testamento. \u00c8 il primo dipinto fiammingo in cui l'esterno dell'edificio esiste su un pannello e il suo interno sul pannello adiacente. Van der Weyden ha realizzato un metodo estremamente innovativo per spostare una narrazione in modo continuo in questa pala d'altare. La scena della presentazione di Ges\u00f9 al Tempio si svolge nel nartece di un edificio ottagonale, circondato da archi monumentali, un altro uso audace e innovativo di spazio e prospettiva. \nI pannelli esterni sul retro sono ricoperti di vernice, senza prove che abbiano mai contenuto un ritratto del donatore, che, come gi\u00e0 detto, \u00e8 raffigurato all'estrema sinistra del pannello centrale. \nIl \"Trittico di santa Colomba\" fu oggetto di frequenti copie nel XV e XVI secolo, e ispir\u00f2 alcune delle opere di Hans Memling, tra cui il \"Trittico di Jan Floreins\"."}
{"id": "8098464", "revid": "120843379", "url": "https://it.wikipedia.org/wiki?curid=8098464", "title": "Poundcake", "text": ""}
{"id": "8098467", "revid": "767487", "url": "https://it.wikipedia.org/wiki?curid=8098467", "title": "\u00c8 accaduto in Europa", "text": "\u00c8 accaduto in Europa (\"Valahol Eur\u00f3p\u00e1ban\") \u00e8 un film del 1948 diretto da G\u00e9za von Radv\u00e1nyi.\nNegli anni immediatamente seguenti alla Seconda guerra mondiale numerosi film pongono al centro il dramma sociale e personale degli orfani e dei bambini di strada, da \"Sciusci\u00e0\" (regia di Vittorio De Sica, 1946) e \"The Children of Europe\" (regia di Theodore Andrica, 1947), a \"Our Children\" (\"Unzere Kinder\", regia di Natan Gross e Shaul Goskind, 1948), \"Odissea tragica\" (\"The Search\", regia di Fred Zinnemann, 1948) e \"Il ragazzo dai capelli verdi\" (\"The Boy with Green Hair\", regia di Joseph Losey, 1948). Anche \"Valahol Eur\u00f3p\u00e1ban\" vuole essere una denuncia cruda e realistica delle drammatiche conseguenze della guerra sull'infanzia sofferente e abbandonata. Al film collaborano con lo scrittore B\u00e9la Bal\u00e1zs alcuni tra i migliori attori e intellettuali ungheresi del tempo. I piccoli interpreti provenivano dall'orfanotrofio Gaudopolis, una specie di \"citt\u00e0 dei ragazzi\" autogestita, fondata dal pastore luterano Gabor Sztehlo ed attiva tra il 1945 e il 1950. Secondo i dettami della poetica neorealista, ai ragazzi fu chiesto di interpretare se stessi, di rivivere la memoria delle proprie esperienze personali di abbandono e di vita di strada e di celebrare il loro presente \"riscatto\" attraverso il lavoro e l'autogestione.\nNe risult\u00f2 una pellicola di grande impatto sociale, che ebbe immediata risonanza internazionale. Riproposto nella retrospettiva del Festival di Berlino 1990, il film fu selezionato nel 2012 dall'Accademia ungherese delle arti (\"Magyar M\u0171v\u00e9szeti Akad\u00e9mia\") come uno dei migliori prodotti della cinematografia ungherese di tutti i tempi.\nTrama.\nAl termine della Seconda guerra mondiale, una banda di ragazzini orfani vaga per le campagne ungherese abbandonandosi anche al furto e alla violenza nella difficile lotta quotidiana per la sopravvivenza. Alla fine il gruppo giunge in un castello diroccato nelle cui rovine vive un anziano musicista, Piotr Simon. I bambini all'inizio lo fanno prigioniero, trattandolo con violenza, ma lentamente l'adulto conquista la loro fiducia, risvegliando in loro sentimenti di umanit\u00e0 e amore. Insieme lavorano a ricostruire il castello. Gli abitanti del vicino villaggio tuttavia intervengono per arrestare i bambini e nella lotta che ne scaturisce uno dei piccoli rimane ucciso. I bambini si arrendono, ma Simon riesce a convincere le autorit\u00e0 a rilasciarli. Se si sono resi responsabili di furti e di azioni violente non \u00e8 loro la colpa ma degli adulti che li hanno abbandonati. Ai bambini \u00e8 concesso di tornare a vivere nel castello, ora divenuto la loro casa.\nProduzione.\nIl film fu prodotto in Ungheria da Radv\u00e1nyi produkci\u00f3 MAFIRT. Le riprese furono effettuate nel 1947.\nDistribuzione.\nIl film fu distribuito da Mok\u00e9p nelle sale cinematografiche ungheresi il 1 gennaio 1948 e quindi in Francia il 1 febbraio 1949 e negli Stati Uniti d'America il 3 ottobre 1949, dove \u00e8 conosciuto con il titolo \"It Happened in Europe\" o \"Somewhere in Europe\"."}
{"id": "8098470", "revid": "287204", "url": "https://it.wikipedia.org/wiki?curid=8098470", "title": "Johann Kraus (personaggio)", "text": "Johann Kraus \u00e8 uno dei personaggi del fumetto \"Hellboy\", creato dall'artista statunitense Mike Mignola, \u00e8 uno dei membri e scienziato tedesco del B.P.R.D.."}
{"id": "8098471", "revid": "436907", "url": "https://it.wikipedia.org/wiki?curid=8098471", "title": "Take the Crown", "text": ""}
{"id": "8098472", "revid": "115081433", "url": "https://it.wikipedia.org/wiki?curid=8098472", "title": "Baia di Moloaa", "text": "La baia di Moloa\u02bba \u00e8 una piccola insenatura della costa nord-orientale dell'isola di Kauai nell'arcipelago delle Hawaii.\nLe misurazioni avvenute nella baia hanno rivelato che le onde dello tsunami causato dal terremoto delle isole Aleutine del 1 aprile 1946 sono state tra le pi\u00f9 alte tra quelle misurate sull'isola di Kauai; la loro ampiezza raggiunse infatti gli 11,5 metri."}
{"id": "8098473", "revid": "594360", "url": "https://it.wikipedia.org/wiki?curid=8098473", "title": "Sasaeng", "text": "Nella cultura sudcoreana, un sasaeng () \u00e8 un fan ossessivo che si cimenta in comportamenti che costituiscono un'invasione della privacy di un idol coreano. Il termine sasaeng deriva dalle parole coreane \"sa\" () che significa \"privato\" e \"saeng\" () che significa \"vita\", in riferimento all'intrusione dei fan nella vita privata delle celebrit\u00e0. Secondo le stime dei manager delle celebrit\u00e0, queste potrebbero avere tra 500 e 1.000 sasaeng, ed essere attivamente seguite da circa 100 di essi ogni giorno. I sasaeng sono spesso donne, di et\u00e0 compresa tra 17 e 22 anni, che commettono atti quali la ricerca delle celebrit\u00e0 nei loro dormitori o nelle loro case, il furto delle loro propriet\u00e0 o informazioni personali, l'arrecamento di molestie ai membri della famiglia e l'invio di doni inappropriati come la lingerie per attirare l'attenzione.\nDescrizione.\nSebbene il termine sasaeng sia stato coniato molto pi\u00f9 tardi, il comportamento ossessivo e dirompente dei fan che designa \u00e8 emerso con l'ascesa di gruppi idol K-pop negli anni '90, come notato dal quotidiano \"Korea JoongAng Daily\" nel 2001. Ci sono resoconti di tale comportamento dei fan prima dell'era digitale da parte di veterani del settore e membri di gruppi K-pop di prima generazione come HOT e GOD. Con il rapido sviluppo dell'industria della cultura popolare coreana e la diffusione della Hallyu a livello globale negli anni 2000, anche all'estero \u00e8 stato osservato un comportamento estremo e dirompente da parte dei fan nei confronti di idoli e celebrit\u00e0 coreane.\nMotivi.\nMolti sasaeng sono motivati dal desiderio di ottenere il riconoscimento dai loro idoli e distinguersi dagli altri fan. Un sasaeng intervistato ha dato una spiegazione di questo comportamento ossessivo:\nQuesta necessit\u00e0 di riconoscimento individuale da parte degli idol ha alimentato alcuni notevoli atti di sasaeng. L'assalto fisico \u00e8 percepito come un modo di essere ricordati. Nel 2012, una sasaeng avrebbe schiaffeggiato Park Yoo-chun dei JYJ in faccia, giustificandosi dicendo che l'avrebbe sicuramente ricordata da quel momento in poi.\nSebbene i sasaeng abbiano formato una rete per aiutare a diffondere e condividere informazioni, l'attivit\u00e0 di un sasaeng \u00e8 anche individuale. Il sasaeng che pu\u00f2 avvicinarsi a un idol o che pu\u00f2 acquisire informazioni private che nessun altro ha, ottiene un maggiore rispetto tra gli altri sasaeng.\nSasaeng contro anti-fan.\nGli anti-fan sono diversi dai sasaeng, in quanto il loro obiettivo principale \u00e8 quello di vedere il fallimento di determinati idol e gruppi. Nel 2006, un membro dei TVXQ, Yunho, \u00e8 stato portato in ospedale dopo aver accettato un drink contenente colla da un apparente fan. Il sospettato in questo caso aveva anche consegnato a Yunho una lettera in cui criticava i TVXQ e apparentemente minacciava la band nel suo insieme, e confessava di essere un anti-fan dei TVXQ. Mentre sia i sasaeng che gli anti-fan sono stati visti impegnarsi in attivit\u00e0 che causano danni a idol e gruppi, i sasaeng sono motivati dall'idea del riconoscimento da parte degli idol, piuttosto che dal desiderio di ridicolizzare e impedire il successo del loro obiettivo.\nTattica.\nI sasaeng hanno sviluppato vari metodi per ottenere informazioni sugli idol e hanno formato una rete per condividere informazioni e formare gruppi per svolgere compiti. \u00c8 stato notato che i fan sasaeng abbastanza grandi da lavorare cercheranno di trovare lavoro nelle industrie che potrebbero avvicinarli ai loro idol o alle informazioni che li riguardano. I datori di lavoro preferiti possono includere compagnie aeree, compagnie telefoniche e societ\u00e0 di carte di credito. Nel 2017, la Brave Entertainment, sede dell'artista solista Kim Samuel, ha licenziato due membri dello staff per attivit\u00e0 da sasaeng che includeva il seguire altri artisti e comunicare informazioni personali su Samuel.\nCon il crescente utilizzo dei social media, gli idol devono essere pi\u00f9 cauti che mai al fine di impedire alle informazioni private di raggiungere il pubblico, sia sasaeng che altri fan. La crescente popolarit\u00e0 dei social ha reso possibile la vendita di informazioni su piattaforme di social media come Twitter, KakaoTalk e Instagram. Alcuni sasaeng hanno accesso a informazioni personali ad ampio raggio, che possono includere indirizzi di casa, numeri di cellulare, dettagli di volo, account personali dei social network, numeri di conto di carte di credito, registrazioni audio e video. Alcuni venditori offrono anche di vendere i metodi che usano per ottenere queste informazioni. Un venditore di tali informazioni ha twittato:\nIl cosiddetto \"taxi per sasaeng\" \u00e8 un metodo utilizzato dai sasaeng per seguire gli idol nelle attivit\u00e0 programmate o negli appuntamenti personali. Tali taxi fanno pagare in media $600 al giorno e seguiranno un idol o un gruppo per l'intera giornata, superando i limiti di velocit\u00e0 e infrangendo altre regole del traffico. I conducenti di tali taxi possono attendere fuori dai locali per i clienti.\nTali metodi, costosi in termini sia di tempo che di denaro, hanno portato i sasaeng a perdere o abbandonare la scuola, dormire in Internet caf\u00e9 o dedicarsi alla prostituzione per coprire le spese. Nel 2014, una donna di 21 anni \u00e8 stata arrestata per aver venduto merce fraudolenta della band EXO. La maggior parte degli acquirenti non ha mai ricevuto i propri prodotti o in seguito ha scoperto che la donna aveva venduto a loro i prodotti che aveva noleggiato. Ha ammesso che i circa 4,7 milioni di won (circa $4.583) accumulati avrebbero dovuto coprire il costo per seguire da vicino gli EXO.\nNei media.\nI media capiscono che i sasaeng sono persone che iniziano come fan \"normali\" ma continuano a dedicare la propria vita personale e sociale alla ricerca di distinguersi o avvicinarsi a un idol o a una celebrit\u00e0. La rappresentazione del comportamento del sasaeng nei media spesso collega paura e biasimo alle azioni selettivamente rappresentate e identificate come problematiche, tra cui la mancanza della scuola e il dormire negli internet caf\u00e9 per incontrare gli idol.\nTipici resoconti dei media sul comportamento dei sasaeng si concentrano su un'istanza, o casi, di attivit\u00e0 socialmente distruttiva dei fan e includono critiche da fonti tra cui fan \"comuni\", rappresentanti del settore e altre figure la cui posizione sociale conferisce peso morale alla trattazione negativa. I fan del K-pop sono spesso veloci nel tracciare distinzioni tra il fandom \"normale\" e il comportamento che si dice caratterizzi un sasaeng. L'identit\u00e0 dei sasaeng \u00e8 spesso rappresentata nei mass media e nei social media usando termini che portano connotazioni negative ed esprimono condizioni estreme, come \"impazzito\", \"ossessivo\", \"anormale\", \"psicotico\" e \"inquietante\".\nIncidenti.\nTVXQ e JYJ.\nLe boy band K-pop TVXQ e JYJ sono state oggetto di particolare attenzione da parte dei sasaeng, con notizie di intercettazioni telefoniche, irruzioni nell'appartamento della band e avvelenamento del membro Yunho, che di conseguenza dovette sottoporsi ad una lavanda gastrica. I saesang hanno anche installato telecamere nel parcheggio privato di Yoo-chun, membro dei JYJ. Nel 2012, l'audio di Yoo-chun e del compagno di band Jae-joong che presumibilmente urlavano e colpivano fan femminili \u00e8 stato caricato su una bacheca online. I membri della band JYJ hanno affrontato questo incidente in una conferenza stampa. Yoo-chun ha affermato che i sasaeng avevano seguito il gruppo per otto anni e che la costante sorveglianza \"sembrava una prigione\". Il membro della band Kim Jun-su ha affermato che i saesang hanno intercettato le sue telefonate private, installato localizzatori GPS sulle auto della band e fatto irruzione nelle loro propriet\u00e0 private. Jae-joong si \u00e8 scusato per essersi scagliato contro i fan. Nel 2018 \u00e8 stato caricato un video del membro dei TVXQ Chang-min che trascinava una sasaeng fuori dal suo taxi.\nIncidenti d'auto.\nCi sono stati un certo numero di incidenti automobilistici che hanno coinvolto idol coreani seguiti dai sasaeng. Nel 2011, due membri della band Super Junior furono coinvolti in una collisione di sei auto dopo essere stati inseguiti da otto veicoli a Singapore. I membri della band, Leeteuk e Kim Hee-chul, ne uscirono incolumi, ma Heechul in seguito twitt\u00f2 che soffriva ancora degli effetti collaterali dell'incidente e aveva spesso paura di guidare. Nel 2013, Seungri della band Big Bang sub\u00ec lievi ferite in un incidente automobilistico a Shanghai che coinvolse un sasaeng. Nel 2015, Park Chan-yeol degli EXO scrisse su Weibo di essere costantemente seguito da 20 fan durante una visita a Shanghai. Nel 2016 Jackson dei Got7 riport\u00f2 ferite lievi in un incidente sulla strada per un aeroporto in Cina che coinvolse un fan che seguiva da vicino la sua auto.\nIntrusione domestica.\nIdol tra cui Jung Yong-hwa dei CNBLUE, Zico dei Block B, Lee Jun-ho dei 2PM e Lay degli EXO hanno riportato episodi di sasaeng che li hanno seguiti a casa o che hanno tentato di entrare nelle loro case. Nel 2014, un fan \u00e8 entrato illegalmente nella casa del cantante Seo Taiji ed \u00e8 stato trovato seduto nella macchina del cantante quando \u00e8 arrivata la polizia. Seo non ha denunciato il fan, che ha ammesso di essersi \"appostato\" vicino alla casa del cantante in altre occasioni.\nScrittura con il sangue.\nNel novembre 2009, una fan di Ok Taec-yeon dei 2PM ha postato una scritta fatta con il sangue, che in seguito ha riferito essere sangue mestruale, come prova della sua adulazione. Questo comportamento ossessivo nei confronti della celebrit\u00e0 ha portato alla critica delle sue azioni.\nNel dicembre 2009, una fan ossessiva di Lee Joon dei MBLAQ (vero nome Lee Chang-sun) ha scritto e pubblicato un messaggio scritto con il sangue sui social media. Il messaggio diceva: \"Non dimenticarti di me, Lee Chang-sun. Ho solo te. Ti amo\". Ha citato l'incidente avvenuto il mese prima con i 2PM come impulso e motivo del suo atto, scrivendo nella didascalia, \"Ma cos'era quella scritta con il sangue di quella fan di Ok Taecyeon. Il sangue mestruale \u00e8 cos\u00ec disgustoso. Mostrer\u00f2 io cosa sia una scritta con il sangue\".\nNel gennaio 2010, una fan ossessiva del gruppo Wonder Girls si \u00e8 tagliata il polso e ha usato il proprio sangue per scrivere \"Tornate, Wonder Girls\". Ha pubblicato la foto del suo viso semicoperta dalla sua mano, mostrando la scritta con il sangue e la cicatrice sul polso.\nRisposte degli idol e delle agenzie.\nLe societ\u00e0 di intrattenimento, i gruppi di idol e i singoli idol hanno risposto alle attivit\u00e0 dei sasaeng sui social media o nelle interviste.\nIdol.\nNel 2013, i membri del gruppo musicale EXO hanno espresso collettivamente la loro frustrazione, notando il trattamento ingiusto subito dai fan \"normali\" spesso scambiati per sasaeng. Il membro Suho ha invitato i sasaeng a interrompere tale comportamento se si preoccupavano davvero per il gruppo.\nNell'aprile 2016, il membro del gruppo delle Girls' Generation Tae-yeon si \u00e8 lamentata di aver ricevuto chiamate costanti da estranei. Ha pubblicato schermate che mostravano le chiamate perse su Instagram, dicendo \"Fatemi dormire\" e \"Questo non aiuta n\u00e9 me n\u00e9 voi\".\nNell'aprile 2016, il membro degli Shinee Key ha pubblicato una foto su Instagram di una chat di gruppo su KakaoTalk piena di fan stranieri. Ha dichiarato di aver avuto problemi a causa del numero di inviti alla chat room e delle chiamate perse da parte dei sasaeng, e si \u00e8 rivolto a loro affermando \"Non potete definirvi fan\" e \"\u00c8 davvero offensivo e insopportabile\".\nIn un'intervista a luglio 2018, Brian Joo, un membro del duo Fly to the Sky, ha dichiarato che dei pacchi erano stati consegnati al suo indirizzo personale e che era preoccupato non solo per se stesso ma anche per la sua famiglia, che era anche stata molestata. Disse: \"Voglio sapere qual \u00e8 la ragione per cui questa persona lascia commenti cos\u00ec cattivi. e voglio che smetta\". Altri idol come Mark e Young-jae dei GOT7, Lay degli EXO e Ailee hanno rimproverato i sasaeng per aver seguito gli idol nelle loro residenze, inondato i telefoni degli idol di chiamate e messaggi, fatto video e foto indesiderati degli idol e seguito gli idol mentre lavoravano.\nCompagnie di intrattenimento.\nAnche le compagnie di intrattenimento hanno affrontato il problema dei sasaeng e delle loro attivit\u00e0. La Swing Entertainment, sede del gruppo dei Wanna One, ha accusato i sasaeng di aver causato stress ai membri della band in tourn\u00e9e nel 2018. L'agenzia Happy Face Entertainment, dove si trovano le Dreamcatcher, hanno detto ai sasaeng che stavano aspettando i membri presso le sedi dei loro appuntamenti programmati e che stavano scattando in segreto foto e video di fermare tale comportamento. L'agenzia ha dichiarato che queste azioni avevano violato la privacy dei membri della band.\nEffetti sugli idol.\nLe azioni dei sasaeng possono avere un impatto psicologico su alcuni idoli: D.O., membro degli EXO, in un'intervista dichiar\u00f2 di aver sviluppato una \"mentalit\u00e0 da vittima\" a causa dei sasaeng e che ci\u00f2 aveva gravemente influenzato le sue apparizioni e attivit\u00e0 pubbliche. Nel 2016, Kim Hee-chul dei Super Junior descrisse i sentimenti di paranoia e il trauma che gli avevano causato le azioni di alcuni sasaeng. Nello show \"Handsome Boys of the 20th Century\", i cantanti idol della prima generazione Eun Ji-won dei Sechs Kies e Moon Hee-joon degli HOT hanno ammesso di soffrire di paranoia ogni volta che lasciavano le loro case. Eun ha dichiarato di aver sviluppato una dipendenza dai videogiochi, poich\u00e9 rimaneva a casa per paura di essere avvicinato da una folla di fan.\nRisposte legali.\nSebbene l'attivit\u00e0 dei sasaeng abbia causato difficolt\u00e0 alle celebrit\u00e0 K-pop dagli anni '90, per molti anni la Corea non ha avuto leggi speciali per prevenire o penalizzare lo stalking delle celebrit\u00e0. Un incidente con i saesang che ha coinvolto il cantante della band dei Sanullim, Kim Chang-wan, ha spinto il governo ad agire. Kim Chang-wan \u00e8 stato perseguitato da uno dei suoi fan per oltre 10 anni e alla fine lo ha accusato di stalking. Dopo aver scontato una pena detentiva di un anno, il fan ha ripreso a seguire il cantante, finendo con l'aggredirlo rompendogli il naso. La legge \u00e8 stata modificata per includere un reato di \"molestie persistenti\", o stalking, nel 2011.\nQuesta clausola, aggiunta alla Legge sui reati minori della Corea del Sud nel febbraio 2011, aveva lo scopo di proteggere gli idol dai fan. Nello stesso anno, secondo quanto riferito, la Korea Creative Content Agency del governo ha fondato un centro di supporto per le celebrit\u00e0 per offrire servizi di consulenza \"per alleviare [le celebrit\u00e0] da qualsiasi stress psicologico\".\nLa legge sui reati minori \u00e8 stata rivista nel marzo 2013 per imporre una multa di 80.000 won (all'epoca circa 72 dollari) per una condanna per stalking. Le crescenti preoccupazioni e un numero crescente di vittime dello stalking hanno portato all'introduzione di un nuovo disegno di legge sudcoreano nel febbraio 2016 per aumentare la pena massima per lo stalking a 20 milioni di won (all'epoca circa 17.000 dollari) e due anni di prigione.\nIl 22 febbraio 2018 si \u00e8 tenuta una riunione di coordinamento nazionale. Nel corso di questa riunione, il governo ha annunciato l'intenzione di finalizzare i dettagli delle misure di prevenzione dello stalking e della violenza e le relative sanzioni nella prima met\u00e0 di quell'anno, e di chiarire la definizione del reato di stalking delle sue tipologie. Ha inoltre dichiarato che le sanzioni per stalking sarebbero diventate pi\u00f9 severe, con l'applicazione di multe pi\u00f9 elevate e pene detentive. Queste misure dovevano essere applicate nei casi di stalking delle celebrit\u00e0, riconoscendo che esse soffrono di molte forme di abuso, sia fisiche che mentali, a seguito delle azioni dei sasaeng.\nA novembre 2018, le nuove misure non erano ancora diventate legge, e non erano ancora apparse sul sito web del governo in cui erano elencate tutte le leggi coreane.\nNella cultura di massa.\nLa serie televisiva \"Eungdaphara 1997\", che racconta eventi nella cultura popolare della fine degli anni '90, racconta l'ascesa dell'ossessione dei fan per le celebrit\u00e0. Poich\u00e9 le opportunit\u00e0 per i fan di interagire con le celebrit\u00e0 erano limitate, le persone hanno scelto di diventare \"sukso\", ovverosia sasaeng che rimangono fuori dalla casa di una celebrit\u00e0 per tutta la notte fino a quando non riescono a vedere il loro idol. Questi fan si erano imposti delle regole che vietavano la violazione di domicilio, la costrizione della celebrit\u00e0 e uscire di casa e lo scatto di foto."}
{"id": "8098479", "revid": "110157", "url": "https://it.wikipedia.org/wiki?curid=8098479", "title": "Museo della tarsia", "text": "Il Museo della Tarsia di Rolo \u00e8 uno spazio museale dedicato alla storia, alla cultura e alla produzione di opere di intarsio, situato a Rolo nella provincia di Reggio Emilia.\nIl museo, allestito in alcune sale della residenza municipale, nasce nel 1994 con lo scopo di documentare la tecnica artistica della tarsia nell'ambito rolese, affermatasi a partire dalla seconda met\u00e0 del Settecento, sia pure innestata su esperienze anteriori. Il primo esemplare documentato risulta, infatti, il pulpito della chiesa di Rolo, eseguito nel 1752 da Giuseppe Preti. \nCaratterizza questa produzione una decorazione a sottili racemi di legno chiaro, a volte ornati di bacche o piccoli fiori, e vedute urbane di ispirazione rinascimentale. Nelle sale del museo, la storia e la fortuna della tarsia rolese sono illustrate in una serie di pannelli didattici che affiancano gli oltre trenta esemplari presenti, tavoli, cassettoni, armadi ed altri mobili. Per presentare le diverse tecniche costruttive sono esposti e descritti gli attrezzi del mestiere. Completa la raccolta una piccola sezione con diversi disegni e incisioni. Il museo si configura anche come centro di documentazione e di organizzazione di corsi di formazione e restauro mirati al recupero della tecnica della tarsia.\nDescrizione.\nIl Comune di Rolo da molti anni \u00e8 impegnato a favorire la conoscenza e la valorizzazione del grande patrimonio di cultura legato alla tradizione dell\u2019intarsio ligneo locale. L\u2019istituzione creata per raggiungere questi obiettivi \u00e8 il Museo della tarsia di Rolo, fondato nel 1994 insieme con il Centro di documentazione e ricerca. Il Museo basa la propria identit\u00e0 culturale ed espositiva sullo studio dell\u2019ebanisteria e delle tecniche decorative dell\u2019intarsio ligneo. L\u2019attenzione ovviamente \u00e8 focalizzata sugli ebanisti locali, ma non vengono trascurati i necessari confronti con altre aree di produzione.\nSe numerose sono in Italia le collezioni pubbliche e private di mobili e arredi lignei, rarissimi sono invece i musei che propongono, come fa quello di Rolo, un percorso scientifico e didattico che va dalla materia prima al mobile finito e documenta, nel campo della tarsia lignea, la vicenda di un polo artigianale che in alcuni momenti \u00e8 arrivato ad occupare centinaia di addetti.\nIl Museo della tarsia di Rolo ha progettato un itinerario espositivo che rivolge attenzione ai seguenti temi: i materiali utilizzati nella realizzazione degli arredi, le tecniche di fabbricazione e decorazione, gli attrezzi e le piccole macchine in uso nelle botteghe, le tipologie dei mobili, i motivi decorativi, i modelli e le influenze culturali, i rapporti con altre aree di produzione, le vicende storiche della tarsia rolese, il contesto territoriale in cui \u00e8 nata questa manifattura artistica, i suoi aspetti imprenditoriali, economici e sociali, gli spazi della produzione, l\u2019organizzazione del lavoro nelle botteghe, i profili di alcuni ebanisti locali, la committenza, la commercializzazione dei prodotti e i mercati di vendita, il lessico specifico usato nell\u2019ambiente degli ebanisti rolesi.\nIl Museo ospita in una specifica sezione alcuni mobili d\u2019epoca rappresentativi sia della produzione di stile neoclassico, sia di quella successiva. Oltre ai pezzi esposti, pannelli con varie fotografie arricchiscono il quadro delle tipologie strutturali e dei motivi decorativi che connotano il commesso ligneo rolese.\nEntrando nel Museo, per\u00f2, il visitatore \u00e8 sollecitato anzitutto a gettare lo sguardo dietro le quinte del prodotto intarsiato finito, per comprendere la complessa realt\u00e0 di lavoro che stava a monte dello stesso. Nella prima sezione del Museo si parte allora dall\u2019abbattimento degli alberi, per proseguire poi con il taglio delle assi - operazione spesso eseguita da segantini specializzati -, fino ad arrivare ai vari sistemi di stagionatura del legno. Modelli didattici consentono di vedere in sezione le parti che compongono il fusto legnoso degli alberi e di osservare i vari tipi di taglio dei tronchi, mentre un\u2019apposita xiloteca documenta le essenze pi\u00f9 utilizzate dagli ebanisti del posto per ottenere, con un sapiente accostamento dei legni, i notevoli esiti cromatici presenti sui mobili di Rolo. Nelle botteghe locali venivano usati con abbondanza il noce, l\u2019acero, il pruno e il ciliegio; per le superfici da rivestire ad intarsio e per le strutture interne non visibili, si ricorreva invece soprattutto al pioppo. Il colore nero era ottenuto solitamente tingendo il legno di pero e frequente risulta anche l\u2019impiego della radica di pioppo, non di rado tinta di verde. Su qualche mobile, infine, si pu\u00f2 trovare il pi\u00f9 pregiato, ed esotico, bois de rose.\nOgni fase del processo produttivo \u00e8 ricostruita con l\u2019ausilio di modelli che consentono di capire agevolmente come venivano eseguite le diverse lavorazioni, sino al momento della verniciatura finale. Per quanto riguarda i tavoli intarsiati a partire dalla seconda met\u00e0 dell\u2019Ottocento, il percorso didattico si conclude con la presentazione dell\u2019imballaggio per la spedizione ferroviaria e con una carta geografica su pannello che evidenzia i paesi esteri nei quali \u00e8 documentata l\u2019esportazione.\nMolto ricca \u00e8 la raccolta degli attrezzi che servivano per la fabbricazione e la decorazione dei mobili. Fra i vari strumenti esposti, si possono vedere le piccole macchine in uso nelle botteghe ottocentesche, come il traforo a pedale e la \u201ccilindrica\u201d, una sega circolare a banco dotata di una squadra con indice mobile graduato, utilizzata per tagliare i minuti tasselli policromi impiegati nella composizione dei decori.\nUna sezione del Museo \u00e8 riservata all\u2019esposizione di disegni originali dell\u2019Otto-Novecento provenienti da laboratori locali e, pi\u00f9 in generale, alle testimonianze documentarie relative alle botteghe pi\u00f9 importanti."}
{"id": "8098480", "revid": "767487", "url": "https://it.wikipedia.org/wiki?curid=8098480", "title": "The Haunted Pajamas", "text": "The Haunted Pajamas \u00e8 un film muto del 1917 diretto da Fred J. Balshofer. La sceneggiatura, firmata dallo stesso regista, si basava sull'omonimo romanzo di Francis Perry Elliott pubblicato a Indianapolis nel 1911. Prodotto dalla Yorke Film Corporation, il film aveva come interpreti Harold Lockwood, Carmel Myers, Edward Sedgwick, Lester Cuneo, Paul Willis, Harry DeRoy, Helen Ware, William De Vaull.\nTrama.\nRichard Hudson riceve dalla Cina un paio di pigiami di seta, dono di un amico. Non sa per\u00f2 che i pigiami sono incantati e che hanno il potere, se indossati, di trasformare chiunque in un'altra persona. Quando Richard se ne mette uno, si tramuta in un feroce guerriero cinese, tale da incutere cos\u00ec tanto terrore in Jenkis, il suo maggiordomo, che questo smette di bere. La notte seguente, Jack Billings, un caro amico di Richard, manda da lui suo fratello Francis. Al momento di andare a letto, Francis indossa pure lui uno dei pigiami fatati, tramutandosi in Frances Kirkland, la ragazza di cui suo fratello \u00e8 innamorato. In preda a una serie di shock, Richard rimane sempre pi\u00f9 vittima del pigiama: viene rinchiuso come ladro e suo padre gli fa un occhio nero, accusandolo di farsi \"passare per suo figlio\". Sembra che le sue avventure non possano avere soluzione, fino a quando non arriva Kirkland, l'amico che gli ha inviato il dono stregato e che chiarisce finalmente il mistero dei pigiami magici.\nProduzione.\nLe riprese del film, che fu prodotto dalla Yorke Film Corporation, iniziarono a fine aprile 1917.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi l'11 giugno 1917. In Danimarca, fu distribuito con il titolo \"Den kinesiske Pyjamas\" il 13 giugno 1921, mentre in Ungheria usc\u00ec nell'aprile 1923 come \"Csod\u00e1latos k\u00f6nt\u00f6s\". In Francia, prese il titolo di \"Le Pyjama enchant\u00e9\".\nIl copyright del film, richiesto dalla Metro, fu registrato il 12 giugno 1917 con il numero LP10940.\nCopia completa della pellicola si trova conservata negli archivi del George Eastman House di Rochester."}
{"id": "8098483", "revid": "920621", "url": "https://it.wikipedia.org/wiki?curid=8098483", "title": "Valahol Eur\u00f3p\u00e1ban", "text": ""}
{"id": "8098496", "revid": "920621", "url": "https://it.wikipedia.org/wiki?curid=8098496", "title": "Border Street", "text": ""}
{"id": "8098501", "revid": "436907", "url": "https://it.wikipedia.org/wiki?curid=8098501", "title": "Where the Skies End", "text": "Where the Skies End \u00e8 un singolo del gruppo musicale statunitense Starset, pubblicato il 22 agosto 2019 come secondo estratto dal terzo album in studio \"Divisions\".\nVideo musicale.\nIl videoclip \u00e8 stato pubblicato il 24 agosto 2019 attraverso il canale YouTube del gruppo."}
{"id": "8098504", "revid": "155634", "url": "https://it.wikipedia.org/wiki?curid=8098504", "title": "Tonje Healey Trulsrud", "text": "Biografia.\nAttiva in gare FIS dal novembre del 2009, la Trulsrud ha esordito in Coppa Europa il 1\u00ba dicembre 2012 a Kvitfjell in combinata (52\u00aa). Nel 2015 ha ottenuto il suo miglior piazzamento in Coppa Europa, classificandosi 21\u00aa nello slalom speciale disputato a Melchsee-Frutt l'8 gennaio, e ai successivi Mondiali juniores di Hafjell ha vinto la medaglia d'oro nella gara a squadre.\nSi \u00e8 ritirata al termine della stagione 2017-2018 e la sua ultima gara \u00e8 stata uno slalom speciale FIS disputato il 6 aprile ad Aspen, che non ha completato; non ha debuttato in Coppa del Mondo n\u00e9 preso parte a rassegne olimpiche o iridate."}
{"id": "8098510", "revid": "164044", "url": "https://it.wikipedia.org/wiki?curid=8098510", "title": "Sportsklubben Brann 2019", "text": "Questa voce raccoglie le informazioni riguardanti lo Sportsklubben Brann nelle competizioni ufficiali della stagione 2019.\nStagione.\nIl Brann ha chiuso la stagione al 9\u00ba posto, mentre l'avventura nel Norgesmesterskapet si \u00e8 chiusa al quarto turno, con l'eliminazione subita per mano del Ranheim. In Europa League, il Brann \u00e8 stato sconfitto al primo turno di qualificazione, contro lo Shamrock Rovers.\nBismar Acosta \u00e8 stato il calciatore pi\u00f9 utilizzato in stagione, a quota 33 presenze tra campionato e coppe. Daouda Bamba \u00e8 stato invece il miglior marcatore, con 7 reti realizzate tra tutte le competizioni.\nMaglie e sponsor.\nLo sponsor tecnico per la stagione 2019 \u00e8 stato Nike, mentre lo sponsor ufficiale \u00e8 stato Sparebanken Vest. La divisa casalinga \u00e8 composta da un completo rosso con rinifiniture bianche. Quella da trasferta era invece completamente nera, con rifiniture rosse."}
{"id": "8098514", "revid": "149485", "url": "https://it.wikipedia.org/wiki?curid=8098514", "title": "Acacio Quifucussa", "text": ""}
{"id": "8098515", "revid": "400518", "url": "https://it.wikipedia.org/wiki?curid=8098515", "title": "BPS CS22892-0052", "text": ""}
{"id": "8098518", "revid": "400518", "url": "https://it.wikipedia.org/wiki?curid=8098518", "title": "BPS CS31082-0001", "text": ""}
{"id": "8098533", "revid": "124123", "url": "https://it.wikipedia.org/wiki?curid=8098533", "title": "Mihai Cioroianu", "text": "Mor\u00ec sul K2 in seguito al distaccamento di alcune rocce. Era stato il primo rumeno a conquistare la vetta Nanga Parbat, nel 1997: dedic\u00f2 l'impresa ai due scalatori connazionali R\u0103zvan Petcu e Gabi Stana, periti l'anno precedente sulla stessa montagna."}
{"id": "8098538", "revid": "124123", "url": "https://it.wikipedia.org/wiki?curid=8098538", "title": "Horia Colib\u0103\u0219anu", "text": "Di professione dentista, \u00e8 stato il primo rumeno a conquistare le vette del K2 (8.611 m), Manaslu (8.163 m), Dhaulagiri (8.167 m) e Annapurna (8.091 m).\nSalite significtive.\nNel seguente elenco sono riportate alcune delle salite pi\u00f9 significative di Tomo \u010cesen."}
{"id": "8098544", "revid": "767487", "url": "https://it.wikipedia.org/wiki?curid=8098544", "title": "Eva \u0160vankmajerov\u00e1", "text": "Biografia.\nNata a Kostelec nad \u010cern\u00fdmi lesy in una famiglia borghese, in piena et\u00e0 adolescenziale si trasferisce a Praga, dove studier\u00e0 alla Accademia della arti e dello spettacolo. Dopo aver studiato disegno, tra gli anni '50 e '60 inizi\u00f2 a studiare scenografia presso il Dipartimento di marionette dell'Accademia delle arti dello spettacolo. Nel 1960 incontra il regista Jan \u0160vankmajer. I due si sposeranno tre anni dopo e dal loro matrimonio nacquero due figli: Veronika e V\u00e1clav.\nDa quel momento lavor\u00f2 sempre a fianco del marito come collaboratrice artistica nei suoi cortometraggi e film.\nMuore il 20 ottobre 2005 all'et\u00e0 di 65 anni dopo una lunga battaglia contro un cancro al seno."}
{"id": "8098545", "revid": "125920431", "url": "https://it.wikipedia.org/wiki?curid=8098545", "title": "Nicol\u00e1s Capaldo", "text": "Caratteristiche tecniche.\nFa della duttilit\u00e0 il suo maggior punto di forza, nasce calcisticamente come esterno destro e al Boca Juniors ha anche ricoperto i ruoli di terzino e ala sempre sulla stessa corsia, al Salisburgo invece viene schierato come mezzala ruolo dove esprime al meglio le sue grandi capacit\u00e0 tecniche e la sua capacit\u00e0 nel mandare a rete i compagni, dotato di una buona velocit\u00e0 e di una buona potenza fisica risulta spesso decisivo come uomo-assist data la sua rapidit\u00e0 di pensiero e la sua capacit\u00e0 nell'effettuare passaggi molto precisi\nCarriera.\nBoca Juniors\nCresciuto nel settore giovanile del , ha esordito in prima squadra il 25 febbraio 2019 disputando l'incontro di Primera Divisi\u00f3n vinto 1-0 contro il .\nSalisburgo\nIl 23 giugno 2021 viene venduto agli austriaci del RB Salisburgo, che lo prelevano dai \"xeneizes\" per una cifra di 4 milioni di euro. \nStatistiche.\n\"Statistiche aggiornate al 18 agosto 2019\"."}
{"id": "8098548", "revid": "474175", "url": "https://it.wikipedia.org/wiki?curid=8098548", "title": "Cattedrale di Montevideo", "text": ""}
{"id": "8098551", "revid": "588403", "url": "https://it.wikipedia.org/wiki?curid=8098551", "title": "Qazaqstan Superliga", "text": ""}
{"id": "8098570", "revid": "271907", "url": "https://it.wikipedia.org/wiki?curid=8098570", "title": "Viktor Brjuchanov", "text": ""}
{"id": "8098572", "revid": "271907", "url": "https://it.wikipedia.org/wiki?curid=8098572", "title": "Viktor Petrovi\u010d Brjuchanov", "text": ""}
{"id": "8098574", "revid": "767487", "url": "https://it.wikipedia.org/wiki?curid=8098574", "title": "Bombshell - La voce dello scandalo", "text": "Bombshell - La voce dello scandalo (\"Bombshell\") \u00e8 un film del 2019 diretto da Jay Roach.\nTrama.\nNel 2016 il presidente ed amministratore delegato della Fox \u00e8 Roger Ailes. Anziano, malato e obeso, detiene un potere pressoch\u00e9 assoluto all'interno della sede della Fox e si occupa non solo delle questioni burocratiche, ma fa spesso visita agli studi per occuparsi di questioni tecniche e segue personalmente le trasmissioni pi\u00f9 importanti, interagendo via telefono con la regia grazie a una linea diretta.\nMegyn Kelly, una delle pi\u00f9 celebri conduttrici di Fox News, viene scelta come moderatrice del dibattito con il candidato alla nomination repubblicana, Donald Trump, e Megyn chiede all'imprenditore e futuro presidente di alcuni suoi commenti diffamatori nei confronti delle donne. In seguito al dibattito, Trump twitta insulti rivolti alla conduttrice e in molti lo imitano. In seguito, un paparazzo segue la famiglia di Megyn a casa sua per fotografarne la vita e i giovani figli, costringendo suo marito Douglas a cacciarlo e Ailes a procurarle una squadra di scorta. La voce di Megyn spiega che tutto ci\u00f2 che interessa a Roger Ailes sono le apparenze, pertanto le conduttrici sono obbligate a indossare abiti (e non pantaloni) e i cameramen sono costretti a servirsi di inquadrature lunghe per esaltarne le gambe (si sapeva che questa pratica si svolgeva effettivamente in \"The Kelly File\", in cui durante le interviste la telecamera tagliava in un ampio spazio per mostrare le gambe della presentatrice).\nIntanto un'altra nota conduttrice della Fox, Gretchen Carlson, viene trasferita da uno dei programmi di punta dell'emittente, \"Fox and Friends\", ad un programma televisivo meno seguito e popolare, in onda il pomeriggio, una delle fasce orarie meno ambite a causa degli ascolti in genere meno frequenti. Infastidita dai numerosi commenti sessisti in onda e dietro le quinte, incontra segretamente due avvocati. Essi le spiegano che, a causa di una clausola del suo contratto, non le \u00e8 possibile denunciare la Fox, tuttavia c'\u00e8 un modo per aggirare l'ostacolo: intentare una causa contro Roger Ailes per molestie sessuali. I due avvocati le rivelano che la giornalista Rudi Bakhtiar era stata licenziata, anni prima, dopo aver rifiutato i desideri sessuali di Ailes. Gretchen e i due legali vogliono denunciare il dirigente per molestie sessuali, ma gli avvocati affermano che avranno bisogno di testimonianze anche da parte delle altre donne.\nKayla Pospisil, infine, \u00e8 l'ultima arrivata. Lavora inizialmente con Gretchen, ma presto accetta un'offerta per un programma migliore. Tuttavia il conduttore Billy O'Reilly la caccia gi\u00e0 al primo giorno e, presa dallo sconforto, Kayla si ubriaca e passa la notte con la collega Jess Carr. La mattina successiva, Kayla rimane scioccata nel vedere un poster di Hillary Clinton a casa sua. Chiedendole perch\u00e9 una lesbica liberale lavorerebbe alla Fox, Jess le confida di aver cercato lavoro anche in altri posti, ma la Fox \u00e8 stata l'unica emittente televisiva ad assumerla e ora che lavora l\u00ec non verrebbe accettata da nessuna parte. Il giorno successivo Kayla si reca nell'ufficio di Ailes, il quale, dopo averle brevemente parlato, le fa alzare la gonna del vestito per vederne l\u2019intimo. Kayla, imbarazzata, supplica Ailes di non farne parola con nessuno e lui acconsente, ma in cambio le chiede lealt\u00e0. Disgustata, Kayla prova a raccontare l\u2019accaduto a Jess, che per\u00f2 rifiuta di ascoltarla per il suo bene.\nDurante una trasmissione, Gretchen Carlson fa una dichiarazione molto pesante, provenendo da un'emittente repubblicana, dicendosi favorevole alla restrizione sulla vendita delle armi d'assalto ai privati. Convocata nell'ufficio di Ailes, viene immediatamente licenziata senza ricevere una motivazione valida. A quel punto, decide di querelare Ailes e rende di pubblico dominio le accuse di molestie, che vengono prontamente negate dall'interessato di fronte alla moglie Beth e ai suoi avvocati. A tutte le donne del personale viene chiesto di difendere Ailes, e loro acconsentono. La sola Megyn, forte della sua posizione e del suo potere mediatico, si mantiene neutrale, preferendo non commentare la situazione nelle settimane a venire. La sua scelta non passa inosservata.\nNessuna donna conferma le accuse, e anzi tutte negano di essere costrette a indossare abiti corti durante le dirette, affermando al contrario di farlo per scelta. Questo distrugge le speranze di Gretchen, che tra l'altro deve affrontare il fatto che, in quanto ex conduttrice di spicco della Fox, non ha speranze di trovare lavoro in altre emittenti. Megyn, intanto, incontra un avvocato, il quale la invita a indagare e scoprire se altre donne sono state molestate o stuprate da Ailes o O\u2019Reilly. Gli sforzi di Megyn hanno successo e alcune donne, tra cui Kayla (che confessa immediatamente), si fanno avanti. Megyn stessa \u00e8 una delle vittime: anni prima Ailes la molest\u00f2, ma lei decise di tacere perch\u00e9 era consapevole che, in caso contrario, non avrebbe mai fatto carriera, e Kayla quindi la accusa di aver messo in pericolo tutte le altre donne dell'emittente e potenzialmente d'America, perch\u00e9 grazie al suo potere mediatico avrebbe potuto e potrebbe cambiare la situazione o almeno contribuire a farlo. Kayla chiama anche Jess, confessandole i ricatti sessuali subiti da Ailes e di aver accettato per ambizione, ma anche che ha intenzione di uscire allo scoperto.\nMegyn decide di parlare e rivela agli avvocati che Ailes cerc\u00f2 di baciarla nel 2006, e durante l'incontro scopre che ben altre 22 conduttrici della Fox hanno parlato prima di lei. Dopo che le accuse diventano pubbliche, altre donne della Fox decidono di farsi avanti, e i veri volti e i nomi di alcune di esse sono mostrati a schermo. L'avvocato di Ailes gli comunica che Gretchen aveva registrato tutte le loro conversazioni e che, grazie ai nastri, vincer\u00e0 il caso; gli spiega anche che Gretchen e il suo team hanno deliberatamente atteso cos\u00ec tanto prima di renderle pubbliche cos\u00ec da sfruttare le insistenti smentite da parte di Ailes per fargli perdere credibilit\u00e0. L'uomo si incontra dunque con uno dei fondatori della Fox, Rupert Murdoch, che gli dice che il contratto verr\u00e0 risolto e gli offre una buonuscita colossale. Ailes, a questo punto, chiede a Murdoch di dare la notizia assieme in redazione, ma l'imprenditore rifiuta.\nRupert Murdoch va agli uffici della Fox e comunica a tutti i dipendenti che Roger Ailes \u00e8 stato licenziato e che lui stesso ne prender\u00e0 il posto. Kayla, in un momento di ottimismo, posa sulla scrivania di Jess una foto che ritrae la collega insieme a un ex compagna e che Jess non aveva mai voluto esibire in ufficio, ma quando nota Jess che la ripone nel cassetto dov'era prima e sente Murdoch ringraziare Ailes per il contributo dato all'emittente, capisce che in realt\u00e0 non \u00e8 cambiato nulla, e amareggiata lascia gli uffici. Gretchen Carlson riceve un risarcimento di 20 milioni di dollari dalla Fox e delle scuse ufficiali, ma l'accordo che regola il risarcimento prevede che lei non possa parlare del caso. A quel punto, rompe la quarta parete e dice agli spettatori che in realt\u00e0 le importa solo che la gente le creda, e al commento di uno degli avvocati che le dice che verr\u00e0 imbavagliata, lei risponde \"forse\".\nProduzione.\nSviluppo.\nRoger Ailes mor\u00ec nel 2017, e poco dopo l'evento la Annapurna Pictures annunci\u00f2 di stare lavorando a un film incentrato sulla causa per molestie sessuali che gli era stata intentata nel 2016. Charles Randolph fu ingaggiato per stendere la prima sceneggiatura. Jay Roach fu ingaggiato nel maggio 2018 come regista, e in agosto fu rivelato che i produttori sarebbero stati gli stessi Randolph e Roach, assieme a Beth Kono, AJ Rix e Margaret Riley, e che il film sarebbe stato prodotto dalla Denver and Delilah Productions, di propriet\u00e0 di Charlize Theron.\nLa Annapurna rinunci\u00f2 allo sviluppo del film in ottobre, e iniziarono le trattative con Participant Media, Focus Features e Amblin Entertainment per trovare fondi. Le prime due compagnie rinunciarono in breve tempo, e subito si inser\u00ec la Lionsgate, che chiuse immediatamente un accordo per la distribuzione. A dicembre Theodore Shapiro fu ingaggiato come compositore e Barry Ackroid come direttore della fotografia.\nIl titolo di lavorazione del film era \"Fair and Balanced\", che fu cambiato in \"Bombshell\" nell'agosto 2019. Megyn Kelly rivel\u00f2 in seguito di non aver avuto alcun ruolo nella lavorazione del film.\nCast.\nIn occasione dell'annuncio che la compagnia di propriet\u00e0 di Charlize Theron avrebbe prodotto il film, fu annunciato che lei stessa era in trattative per recitare nel ruolo di Megyn Kelly. Nicole Kidman e Margot Robbie entrarono in trattative ad agosto, rispettivamente nei ruoli di Gretchen Carlson e di un personaggio originale, e Charlize Theron fu confermata nel ruolo di protagonista. A distanza di tre settimane, fu annunciato che il ruolo di Roger Ailes era andato a John Lithgow. A settembre entrarono nel cast Allison Jenney, nel ruolo dell'avvocato Susan Estrich, e Kate McKinnon, nel ruolo originale di una produttrice televisiva.\nAltri attori unitisi al cast tra ottobre e dicembre 2018 furono:\nRobin Weigert, infine, si un\u00ec al cast nel giugno 2019, nel ruolo di Nancy Smith, uno degli avvocati di Gretchen Carlson.\nRiprese.\nLe riprese del film sono iniziate il 22 ottobre 2018 a Los Angeles.\nPromozione.\nIl primo teaser trailer del film viene diffuso il 21 agosto 2019.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 20 dicembre 2019. In Italia, a causa dell'emergenza COVID-19, ne \u00e8 stata annullata la distribuzione nei cinema, inizialmente prevista per il 26 marzo 2020, ed \u00e8 stato distribuito direttamente in streaming su Prime Video il 17 aprile dello stesso anno.. Successivamente, il film \u00e8 stato distribuito nelle sale il 1\u00ba luglio.\nAccoglienza.\nIncassi.\nAl 6 marzo 2020, a fronte di un budget di circa 31 milioni di dollari, \"Bombshell\" ha incassato 59,6 milioni di dollari nel mondo, di cui 31,8 negli Stati Uniti d'America. I risultati furono considerati insoddisfacenti e le motivazioni ricondotte all'esistenza in parallelo di altri progetti incentrati sullo scandalo Fox/Ailes, in particolare il documentario \"\" e la serie di Showtime \"The Loudest Voice\". \"Forbes\" ha inoltre sottolineato come il pubblico non abbia molto interesse nello \"spendere soldi e tempo al cinema per un film in cui le donne sono trattate in maniera terribile da uomini di potere... in particolare (parlando in generale) le donne\".\nCritica.\nA fronte di risultati non eccezionali al botteghino, il film \u00e8 stato accolto in maniera generalmente favorevole dalla critica. \"Rotten Tomatoes\" assegna al film un punteggio di 6.72/10, lodandone cast e soggetto, ma esprimendo riserve sull'approfondimento:\nSu \"Metacritic\" il voto medio \u00e8 di 64/100 basato su 46 recensioni, il che indica \"recensioni generalmente positive\", mentre PostTrak assegna alla pellicola un punteggio di 4/5 stelle, con il 70% delle recensioni che ne raccomandano la visione.\nIl critico cinematografico Owen Gleiberman, recensendo il film per \"Variety\", ha espresso un giudizio positivo e ha scritto:\nPi\u00f9 contenuta e critica \u00e8 stata la recensione di Moira Macdonald sul \"The Seattle Times\", a giudizio della quale\nAccoglienza da parte dei reali protagonisti della vicenda.\nMegyn Kelly ha affermato che il film si \u00e8 \"preso delle libert\u00e0\" per quanto riguarda la sua storia, e ha espressamente negato di aver rivelato a Murdoch la domanda che intendeva fare a Donald Trump durante il dibattito, e anche che Ailes l'abbia gradita. La giornalista ha inoltre dichiarato: \nNel gennaio 2020, Megyn Kelly ha pubblicato su YouTube un video della durata di circa mezz'ora, che riprende una tavola rotonda cui parteciparono lei stessa, Juliet Huddy, Rudi Bakhtiar, Douglas Brunt, Aisley Earhardt e l'ex produttrice della Fox Julie Zann e durante la quale venne discusso il film. Molti dei fatti messi in scena furono confermati, e tra essi vi furono le scene in cui Roger Ailes, nel proprio ufficio, chiede ad alcune giovani donne, tra cui Kayla Pospisil, di fare un giro su se stesse per poterne vedere i corpi; Julie Zann, in lacrime, disse che la realt\u00e0 \u00e8 stata persino \"peggiore\" e che la produzione\nMegyn Kelly si \u00e8 concentrata in particolar modo sulla scena in cui la se stessa del film \u00e8 accusata da Kayla Pospisil di non aver rivelato le molestie subite da Roger Ailes, contestandone in particolar modo la scrittura e definendola \"colpevolizzazione di una vittima\", e aggiungendo che era evidente come la scena fosse stata \"scritta da un uomo\"; tuttavia ha anche aggiunto che, all'interno del film, quella scena ha lo scopo di ricordarle che avrebbe potuto fare di pi\u00f9 per le vittime.\nRiconoscimenti.\nIl film ha ricevuto diverse candidature a vari premi dell'industria cinematografica."}
{"id": "8098581", "revid": "271907", "url": "https://it.wikipedia.org/wiki?curid=8098581", "title": "Stanislav Hurenko", "text": ""}
{"id": "8098585", "revid": "271907", "url": "https://it.wikipedia.org/wiki?curid=8098585", "title": "Stanislav Gurenko", "text": ""}
{"id": "8098588", "revid": "271907", "url": "https://it.wikipedia.org/wiki?curid=8098588", "title": "Stanislav Ivanovi\u010d Gurenko", "text": ""}
{"id": "8098590", "revid": "114725761", "url": "https://it.wikipedia.org/wiki?curid=8098590", "title": "Cangiani", "text": "Cangiani \u00e8 una frazione del comune campano di Boscoreale, nella citt\u00e0 metropolitana di Napoli. Si sviluppa sull'omonima strada ed \u00e8 per questo talvolta indicata come \"Via Cangiani\".\nStoria.\nLa storia del piccolo centro \u00e8 correlata alla costruzione di un canale d'irrigazione, con relativi mulini ad acqua, che avrebbe collegato le acque del fiume Sarno a Torre Annunziata. L'opera, iniziata nel 1593 e terminata nel 1605, vedeva nella zona in cui sorge l'attuale villaggio, un punto culminante, e di cambio di pendenze, tra la pianura dell'Agro nocerino-sarnese e la discesa a valle verso il mare, a Torre Annunziata.\nData la sua posizione, tale zona sarebbe stata localmente definita \"Cangio\", che in napoletano significa \"cambio\", offrendo un'ipotesi sull'origine del toponimo. Altra ipotesi, pi\u00f9 accreditata, fa risalire il toponimo Cangiani ad una nobile famiglia partenopea, i Cangiano, ivi residente nel XIX secolo ed a cui apparteneva la Cappella Cangiani (1575), situata a Napoli.\nGeografia.\nCangiani, situato nell'area nordorientale del comune e lungo l'omonima via, \u00e8 urbanisticamente contiguo con le frazioni boschesi di Marchesa (ad ovest) e Marra (ad est), e fa parte dell'area vesuviana. L'abitato sorge nei pressi del confine con la Provincia di Salerno, nel comune di Scafati, da cui dista 4,7 km. Gli altri centri pi\u00f9 vicini sono le altre due frazioni boschesi di Pellegrini e Passanti, Poggiomarino (4 km nord), la frazione scafatese di San Pietro (3,7 km sud), Boccia al Mauro (4 km ovest), Boscoreale (5 km ovest), e Terzigno (5,2 km nord-ovest).\nInfrastrutture e trasporti.\nLa frazione \u00e8 attraversata da nord-ovest a sud-est dalla Strada statale 268 del Vesuvio, e gli svincoli pi\u00f9 vicini ad essa, entrambi a circa 2 km, sono \"Scafati\" e \"Poggiomarino-Boscoreale\". \nCangiani \u00e8 inoltre servita dall'omonima stazione ferroviaria della Circumvesuviana, sulla linea Napoli-Torre Annunziata-Pompei-Poggiomarino, che la collega direttamente con la citt\u00e0 partenopea."}
{"id": "8098594", "revid": "107271076", "url": "https://it.wikipedia.org/wiki?curid=8098594", "title": "Via Cangiani", "text": ""}
{"id": "8098603", "revid": "1745361", "url": "https://it.wikipedia.org/wiki?curid=8098603", "title": "Panfilo (mitologia)", "text": "Panfilo () \u00e8 un personaggio della mitologia greca. Fu un re dei Dori. \nGenealogia.\nFiglio di Egimio, spos\u00f2 Orsobia (figlia di Deifonte). \nNon sono noti nomi di progenie.\nMitologia.\nFu un re dei Dori proveniente dal monte Pindo, che dopo la morte del padre divise il regno ereditato sia con il fratello Dimante sia con Illo. Si un\u00ec con il fratello agli Eraclidi che invasero il Peloponneso.\nDiede il suo nome a una trib\u00f9 di Sicione chiamata Panfili, di cui \u00e8 considerato l'antenato, che s'insedi\u00f2 in Anatolia chiamando la propria terra Panfilia.\nMor\u00ec con il fratello in un combattimento con gli Eraclidi."}
{"id": "8098611", "revid": "287204", "url": "https://it.wikipedia.org/wiki?curid=8098611", "title": "Sun Jing", "text": "Biografia.\nInizi\u00f2 la carriera come attore presso la Shanghai Star Film Company all'inizio degli anni trenta, apparendo in vari film tra i quali \"T\u00e1ol\u01d0 zh\u0113ng y\u00e0n\" (\u6843\u674e\u4e89\u8273), \"Chu\u00e1nji\u0101 n\u01da\" (\u8239\u5bb6\u5973) e \"M\u01cel\u00f9 ti\u0101nsh\u01d0\" (\u9a6c\u8def\u5929\u4f7f). Negli anni quaranta diresse numerosi film per le principali case di produzione cinesi quali la China United, la Cathay Pacific, e la China Enterprise Film Company; tra i suoi film pi\u00f9 significativi si ricordano \"G\u0113 sh\u0101n q\u00edngs\u012b\" (\u6b4c\u886b\u60c5\u4e1d) e \"F\u011bnh\u00f3ng s\u00e8 de zh\u00e0d\u00e0n\" (\u7c89\u7ea2\u8272\u7684\u70b8\u5f39). Nel 1958 entr\u00f2 sotto contratto con lo Xi'an Film Studio, dirigendo nel 1963 il suo film pi\u00f9 noto, \"Taohua shan\" () con Wang Danfeng e Feng Zhe, che mise in cattiva luce il regista agli occhi del governo di Mao Zedong in quanto considerato troppo celebrativo nei confronti della vecchia Cina feudale. Allontanato dall'industria cinematografica nel periodo della rivoluzione culturale, pot\u00e9 ritornare a dirigere solo dopo la morte di Mao. Il suo ultimo film, \"R\u01d4 y\u00e0n f\u0113i\" (\u4e73\u71d5\u98de), \u00e8 uscito nel 1979, anno della sua morte."}
{"id": "8098638", "revid": "123316985", "url": "https://it.wikipedia.org/wiki?curid=8098638", "title": "Museo dell'automobile Saab", "text": "Il Museo dell'automobile Saab (\"Saab Car Museum\") si trova a Trollh\u00e4ttan in Svezia.\nIl museo.\nIl museo \u00e8 dedicato alla storia della casa automobilistica Saab con l'esposizione di circa 70 vetture su 120 presenti; le autovetture sono suddivise in varie categorie: prototipi, test cars, official, company cars, racing cars, etc. Rappresentano i \"milestones\", le pietre miliari di pi\u00f9 di 4,4 milioni di autovetture prodotte nel corso degli anni.\nIl museo ha aperto le porte nel 1975 grazie all'iniziatore e responsabile del progetto Albert Trommer (Manager della ex divisione Saab-Scania). Nel 1987, in occasione del cinquantesimo anniversario dalla fondazione di Saab, il museo venne spostato nel luogo in cui si trova attualmente: un edificio industriale di Innovatum, ovvero un centro scientifico e tecnologico nella zona industriale NOHAB di Trollh\u00e4ttan. Nel 1997, in occasione del sessantesimo anniversario, l'edificio venne ristrutturato. Nel 2005 vennero riprogettati gli interni in occasione della presentazione, avvenuta all'interno del museo, della 9-3 SportHatch.\nNel 2011, a causa della procedura fallimentare di Saab Automobile, il museo e la sua collezione di vetture vennero messe all'asta ma la citt\u00e0 di Trollh\u00e4ttan, Saab Group AB e la fondazione Marcus e Amalia Wallenberg Memorial lo acquistarono per la cifra di 4,2 milioni di dollari."}
{"id": "8098646", "revid": "86599", "url": "https://it.wikipedia.org/wiki?curid=8098646", "title": "Ersa (astronomia)", "text": "Ersa \u00e8 un satellite naturale irregolare del pianeta Giove. \u00c8 stato scoperto da una squadra di astronomi nel 2018 sulla base di osservazioni compiute tra il 25 marzo 2017 e il 15 giugno 2018. Inizialmente designato alla scoperta come S/2018 J 1, nel settembre 2018 ha ricevuto l'ordinale Giove LXXI, per poi ricevere la denominazione definitiva nell'agosto 2019 .\nIl satellite \u00e8 dedicato all'omonima figura della mitologia greca, personificazione della rugiada."}
{"id": "8098647", "revid": "86599", "url": "https://it.wikipedia.org/wiki?curid=8098647", "title": "Pandia (astronomia)", "text": "Pandia \u00e8 un satellite naturale irregolare del pianeta Giove. \u00c8 stato scoperto da una squadra di astronomi nel 2018 sulla base di osservazioni compiute tra il 23 marzo 2017 e il 16 maggio 2018. Inizialmente designato alla scoperta come S/2017 J 4, nel settembre 2018 ha ricevuto l'ordinale Giove LXV, per poi ricevere la denominazione definitiva nell'agosto 2019 .\nIl satellite \u00e8 dedicato all'omonima figura della mitologia greca, personificazione del plenilunio."}
{"id": "8098648", "revid": "767487", "url": "https://it.wikipedia.org/wiki?curid=8098648", "title": "Pidgin Island", "text": "Pidgin Island \u00e8 un film muto del 1916 diretto da Fred J. Balshofer. La sceneggiatura, firmata dallo stesso regista e da Richard V. Spencer, si basa sull'omonimo romanzo di Harold MacGrath pubblicato nel 1914 a Indianapolis. Prodotto dalla Yorke Film Corporation, il film aveva come protagonisti Harold Lockwood e May Allison, una coppia molto popolare dello schermo. Gli altri interpreti erano Pomeroy Cannon, Lester Cuneo, Fred L. Wilson, Lillian Hayward, Elijah Zerr, Yukio Aoyama e la piccola Virginia Lee Corbin.\nTrama.\nAgente segreto del servizio doganale governativo, John Cranford, dopo una missione che lo ha portato all'arresto di Michael Smead, un pericoloso contrabbandiere, si concede una vacanza all'Isola Pidgin, sul fiume San Lorenzo. Qui, fa conoscenza di Diana Wynne, anche lei sull'isola per turismo. I due giovani presto si innamorano e John scopre che Diana \u00e8 la figlia di Smead ma che ormai da lungo tempo non intrattiene pi\u00f9 alcun contatto con il padre. Non solo: Diana gli rivela di essere pure lei un'agente doganale. I due, dopo essere venuti a conoscenza della fuga di Smead e dei suoi piani per contrabbandare delle perle sull'isola, cominciano a indagare insieme e Diana, con l'aiuto di John, riesce ad arrestare il padre. Portata a termine la missione, i due decidono di lasciare per un po' da parte il lavoro dedicando il tempo alla loro storia d'amore.\nProduzione.\nIl film fu prodotto dalla Yorke Film Corporation. Secondo alcune fonti, Harold Lockwood si sarebbe rotto un braccio durante le riprese per il salvataggio di May Allison dalle onde. Alcune delle scene del film vennero girate a Monterey.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi il 25 dicembre 1916. In Francia, prese il titolo di \"L'\u00cele Pidgin\".&lt;br&gt;\nIl copyright del film, richiesto dalla Yorke Film Corp., fu registrato il 3 gennaio 1917 con il numero LP9896.\nCopia completa della pellicola si trova conservata negli archivi della MGM."}
{"id": "8098653", "revid": "125685869", "url": "https://it.wikipedia.org/wiki?curid=8098653", "title": "Volkswagen I.D. R", "text": "La Volkswagen I.D. R (scritto anche come ID R) \u00e8 una vettura sport prototipo elettrica costruita dalla scuderia tedesca Volkswagen Motorsport, facente parte del Progetto ID di Volkswagen. \u00c8 la prima auto da corsa elettrica progettata da Volkswagen.\nSpecifiche tecniche.\nLa Volkswagen ID R \u00e8 dotata di due motori elettrici, situati su ciascun asse, che erogano complessivamente una potenza di 680 CV e una coppia di 649 Nm. L'ID R pesa meno di 1.100 kg e accelera da 0 a 97 km/h in 2,25 secondi. Il telaio \u00e8 stato sviluppato congiuntamente con l'azienda francese Norma. I motori elettrici, sviluppati dalla Integral Powertrain, sono stati premiati nel 2018 dalla Dewar Trophy.\nStoria.\nIn seguito allo scandalo dei motori diesel che ha coinvolto Volkswagen nel 2015, l'azienda decise di ritirarsi dagli sport motoristici come il World Rally Championship, il Rally Dakar e la 24 Ore di Le Mans, per concentrarsi sullo sviluppo di veicoli elettrici sia stradali che da competizione.\nLa Volkswagen ID R ha debuttato alla Pikes Peak International Hill Climb svoltasi a Colorado Springs il 24 giugno 2018 con alla guida Romain Dumas, vincendo l'edizione 2018. L'ID R \u00e8 diventata la prima vettura a completare la salita in meno di otto minuti stabilendo il record assoluto della competizione in 7:57.148, battendo il precedente record assoluto stabilito da S\u00e9bastien Loeb sulla Peugeot 208 T16 Pikes Peak. La velocit\u00e0 media durante la salita \u00e8 stata di 150,9 km/h.\nIl 3 giugno 2019 l'ID.R ha stabilito il giro record in pista per veicoli elettrici sul circuito del N\u00fcrburgring Nordschleife, ultimando un giro con il tempo di 6:05,336, battendo il tempo record precedentemente stabilito dalla NIO EP9, con alla guida il pilota Romain Dumas. Nell'estate 2019, l'ID R con alla guida Romain Dumas ha stabilito il tempo record assoluto al Goodwood Festival of Speed Hillclimb, percorrendo i 1860 metri della salita di Goodwood con un tempo di 39,90 secondi e battendo di 1,7 secondi il precedente record fatto registrare da Nick Heidfeld a bordo di una McLaren-Mercedes MP4/13 nel 1999."}
{"id": "8098663", "revid": "363984", "url": "https://it.wikipedia.org/wiki?curid=8098663", "title": "Moschea dello Sci\u00e0 (Teheran)", "text": "La moschea dello Shah (in persiano \u0645\u0633\u062c\u062f \u0634\u0627\u0647), chiamata anche come moschea Solt\u0101ni e ribattezzata Moschea Imam (\u0645\u0633\u062c\u062f \u0627\u0645\u0627\u0645) dopo la Rivoluzione iraniana del 1979, \u00e8 una moschea situata nella parte settentrionale del Grand Bazaar di Teheran, in Iran. Fu consacrata tra il 1810 e il 1825.\nStoria.\nLa moschea fu costruita sotto il regno di Fath-Ali Shah Qajar durante la dinastia Qajar. Al momento del completamento, la moschea era considerata il monumento architettonico pi\u00f9 significativo di Teheran.\nDurante il regno di Naser al-Din Shah Qajar furono aggiunti due minareti alla struttura. La moschea \u00e8 sormontata da una piccola cupola dorata e all'interno \u00e8 dotata di due Shabestan.\nEventi.\nIl 7 marzo 1951 Haj Ali Razmara, Primo Ministro dell'Iran, fu ucciso a colpi di arma da fuoco nel cortile della moschea da Khalil Tahmasebi, che fu descritto come un \"fanatico religioso\" dal New York Times."}
{"id": "8098667", "revid": "123692188", "url": "https://it.wikipedia.org/wiki?curid=8098667", "title": "Subaru 360", "text": "La Subaru 360 \u00e8 una kei car, prima autovettura ad essere prodotta dalla casa automobilistica giapponese Subaru, costruita dal 1958 al 1971.\nSpecifiche.\nDotata di una carrozzeria a due porte con motore aspirato da 356 cm\u00b3 montato posteriormente, aveva un telaio monoscocca, le sospensione posteriore ad assale oscillante, il tetto in fibra di vetro e le portiere con apertura controvento. Fu progettata in risposta alle normative sulle kei car emanate dal governo giapponese per aiutare a motorizzare la popolazione giapponese dopo la seconda guerra mondiale.\nSoprannominata la \"coccinella\" in Giappone, la 360 era disponibile nelle varianti di carrozzeria station wagon e \"cabriolet\" (coup\u00e9 con tetto apribile in tessuto). Diecimila vetture furono vendute anche negli Stati Uniti.\nFu sostituita dalla Subaru R-2."}
{"id": "8098670", "revid": "767487", "url": "https://it.wikipedia.org/wiki?curid=8098670", "title": "Her Legacy", "text": "Her Legacy \u00e8 un cortometraggio muto del 1913 diretto da Fred J. Balshofer. Prodotto da Thomas H. Ince, aveva come protagonisti Harold Lockwood e Ann Little.\nTrama.\nJed Conners, agricoltore ricco ma avaro, nasconde il suo oro facendo vivere di stenti la figlia Mary che Caleb Mundy, un arrogante e arcigno avvocato, vorrebbe sposare. Ma lei lo respinge, innamorandosi invece di Jim Grace, un lavorante del padre. Alla presenza di Mundy, come testimone, Conners redige il proprio testamento e poi lo va a nascondere, insieme a del denaro, in un albero cavo che si trova nella sua propriet\u00e0. Essendo molto sordo, un giorno non sente arrivare un cavallo imbizzarrito che, nella sua fuga, lo travolge. Conners muore ma Mary non riesce a trovare nessun testamento. Mundy, allora, ne fa a suo vantaggio uno falso, dove la figlia di Conners non eredita che un piccolo appezzamento di bosco. Dopo essersi sposata con Jim, lei e il marito vanno a vivere su quel terreno, in una baracca. Ma Mundy non riesce a dormire sonni tranquilli: una notte, preso dai rimorsi, crede di vedere un fantasma e, correndo nella notte, cade dalla scogliera ai piedi della quale sar\u00e0 ritrovato il suo cadavere. Mary sogna l'albero cavo e, la mattina, vi si reca, trovando l'originale delle ultime volont\u00e0 di suo padre che le ha lasciato in eredit\u00e0 tutti i suoi beni.\nProduzione.\nIl film fu prodotto dalla Kay-Bee Pictures.\nDistribuzione.\nDistribuito dalla Mutual, il film - un cortometraggio in una bobina - usc\u00ec nelle sale cinematografiche statunitensi il 9 dicembre 1913."}
{"id": "8098673", "revid": "122886897", "url": "https://it.wikipedia.org/wiki?curid=8098673", "title": "Toyota Sienna", "text": "La Toyota Sienna \u00e8 una monovolume prodotta dalla casa automobilistica giapponese Toyota a partire dal 1997 nello stabilimento di Princeton in Indiana negli Stati Uniti,\nProgettata inizialmente per essere venduta solo nel mercato nordamericano, ha sostituito la Toyota Previa di prima generazione nel 1997, rispetto alla quale adotta uno schema tecnico pi\u00f9 convenzionale a trazione anteriore e con la piattaforma in comune con la Toyota Camry. La prima generazione \u00e8 stata prodotta fino al 2002, per poi essere sostituita dalla seconda generazione, che fu riprogettata con un aumentato delle dimensioni esterne per adattarsi a quelle delle sue dirette concorrenti. Nel 2010 esordisce la terza generazione della Sienna, che dal novembre 2011 viene esportata anche in Corea del Sud. Nel 2020 ne \u00e8 stata presentata la quarta generazione."}
{"id": "8098674", "revid": "114232465", "url": "https://it.wikipedia.org/wiki?curid=8098674", "title": "Delfina Pignatiello", "text": ""}
{"id": "8098683", "revid": "86599", "url": "https://it.wikipedia.org/wiki?curid=8098683", "title": "S/2018 J 1", "text": ""}
{"id": "8098684", "revid": "86599", "url": "https://it.wikipedia.org/wiki?curid=8098684", "title": "S/2017 J 4", "text": ""}
{"id": "8098689", "revid": "1776051", "url": "https://it.wikipedia.org/wiki?curid=8098689", "title": "Simon Henzler", "text": ""}
{"id": "8098691", "revid": "547034", "url": "https://it.wikipedia.org/wiki?curid=8098691", "title": "Zhongdu", "text": "Zhongdu (cinese: ) era la capitale della Dinastia J\u012bn (d'etnia Jurchen) nella Cina medievale. Situata nella parte sud-occidentale del Distretto di Xicheng dell'attuale Pechino (Cina), contava una popolazione di quasi un milione d'abitanti gi\u00e0 alla fine del XII secolo e fu l'ultima e la pi\u00f9 grande citt\u00e0 pre-moderna costruita su quel sito.\nIl Palazzo Daning e il Lago Taiye erano situati a nord-est della citt\u00e0.\nStoria.\nApogeo.\nNel 1153, l'imperatore Digunai di Jin spost\u00f2 la capitale da Shangjing a Yanjing (gi\u00e0 Nanjing) al tempo della dinastia Liao) che venne ribattezzata Zhongdu, \"Capitale Centrale\". La citt\u00e0 venne massicciamente ristrutturata ed ampliata (in direzione ovest, est e sud), raddoppiando in dimensioni, e divenne sede del complesso palaziale dinastico.&lt;br&gt;\nNel 1179, l'imperatore Zhangzong fece costruire un ritiro di campagna a nord-est di Zhongdu: il lago Taiye fu scavato lungo il fiume Jinshui e il Palazzo Daning (\u5927 \u5be7 \u5bae / \u5927 \u5b81 \u5bab) fu eretto sull'isola di Qionghua nel lago. Il parco di questo palazzo \u00e8 ora il Parco Beihai.&lt;br&gt;\nIl ponte Lugou, sul fiume Yongding a sud-ovest della citt\u00e0, fu costruito nel 1189.&lt;br&gt;\nDiciassette imperatori Jin sono sepolti nel distretto di Fangshan, compresi quelli le cui tombe furono originariamente costruite a Shangjing e si trasferirono a Zhongdu.\nLa carta moneta fu emessa per la prima volta a Zhongdu durante l'Era Jin.\nLa popolazione crebbe esponenzialmente: i cittadini passarono da 82.000 nel 1125 a 400.000 nel 1207, mentre la popolazione regionale pass\u00f2 da 340.000 a 1,6 milioni di abitanti.\nDeclino.\nNel 1211, i Mongoli di Gengis Khan, precedentemente vassalli dei Jin, mossero guerra all'imperatore Wanyan Yongji. Entro il 1213, i mongoli aveva occupato i territori Jin a nord del Fiume Giallo con la sola eccezione della capitale Zhongdu. Nel 1214, Gengis Khan assedi\u00f2 la capitale nemica e convinse il nuovo imperatore Jin, Wudubu, a capitolare: i Jin pagarono a peso d'oro la loro salvezza, consegnando anche una delle loro principesse al khan come sposa, e Gengis se ne torn\u00f2 al nord del Passo Juyong. Wudubu risolse a questo punto di spostare la capitale imperiale a Kaifeng ed abbandon\u00f2 Zhongdu. Assediata nuovamente dai mongoli, Zhongdu capitol\u00f2 il 1\u00ba giugno 1215 e Gengis Khan la saccheggi\u00f2.\nNel 1216, Zhongdu torn\u00f2 a chiamarsi Yanjing: la sua popolazione era scesa a 91.000 abitanti (285.000 in tutta la regione).\nNel 1264, Kublai Khan, nipote di Genghis Khan, bisognoso di una nuova capitale per la Cina ora controllata dalla Dinastia Yuan dei conquistatori mongoli, non ricostru\u00ec la distrutta capitale Jin, preferendo ordinare la costruzione di una nuova citt\u00e0 poco pi\u00f9 a nord-est, attorno al parco del Palazzo Daning: Khanbaliq.\nDescrizione.\nSull'odierna mappa di Pechino, Zhongdu si estenderebbe da Xuanwumen a nord-est fino alla Stazione Ferroviaria Ovest a ovest e da sud fino a oltre la Seconda Tangenziale Meridionale.\nLa cinta muraria di Zhongdu aveva 13 porte: quattro a nord e tre su ogni altro lato. Al tempo dell'assedio mongolo (1214-1215), le mura si estendevano per un perimetro di 28 km ed erano alte 12 m, con un triplice anello di fossati e 900 torri di varia natura. Resti di quest'imponente apparato difensivo sono conservati nel Distretto di Fengtai. A ulteriore difesa della capitale esistevano anche quattro fortezze limitrofe.\nIl palazzo dinastico dei Jin era ubicato nel centro cittadino, tra gli attuali Guang'anmen (a sud) e il Grande Giardino Belvedere (a nord)."}
{"id": "8098692", "revid": "1543377", "url": "https://it.wikipedia.org/wiki?curid=8098692", "title": "Brachypodium sylvaticum", "text": "Il pal\u00e9o silvestre (nome scientifico Brachypodium sylvaticum \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae).\nEtimologia.\nIl nome generico (\"Brachypodium\") deriva da due parole greche (\"brachys\" = breve e \"podion\" = piccolo piede) e fa riferimento ai pedicelli molto corti delle spighette. L'epiteto specifico (\"sylvaticum\") indica che l'habitat naturale per questa pianta sono i boschi.\nIl binomio scientifico di questa pianta \u00e8 stato proposto inizialmente dal botanico e farmacista inglese William Hudson (1730 \u2013 1793), perfezionato successivamente dal naturalista e botanico francese Ambroise Marie Fran\u00e7ois Joseph Palisot de Beauvois (Arras, 27 luglio 1752 \u2013 Parigi, 21 gennaio 1820) nella pubblicazione \"Essai d'une Nouvelle Agrostographie; ou Nouveaux Genres des Gramin\u00e9es; Avec Figures Repr\u00e9sentant les Caract\u00e9res de tous le Genres. Imprimerie de Fain. Paris\" (Ess. Agrostogr. 155, 156) del 1812.\nDescrizione.\nQueste piante arrivano ad una altezza di 3 - 5 dm (massimo 120\u00a0cm). La forma biologica \u00e8 emicriptofita cespitosa (H caesp), sono piante erbacee, bienni o perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo. Queste piante in genere formano dei popolamenti a tappeto con estensione di alcuni centimetri.\nRadici.\nLe radici sono secondarie da rizoma (fascicolate). Queste piante sono prive di stoloni.\nFusto.\nLa parte aerea del fusto \u00e8 un culmo ascendente e sottile, foglioso fino all'infiorescenza. Ai nodi possono essere presenti dei ciuffi di peli.\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille.\nInfiorescenza.\nInfiorescenza principale (sinfiorescenza o semplicemente spiga): le infiorescenze in genere non sono ramificate e sono formate da 6 - 12 spighette ed hanno la forma di una pannocchia un po' incurvata all'apice (apice nutante o pendulo). La fillotassi dell'inflorescenza inizialmente \u00e8 a due livelli, anche se le successive ramificazioni la fa apparire a spirale. Dimensione dell'infiorescenza: 5 \u2013 20\u00a0cm. \nSpighetta.\nInfiorescenza secondaria (o spighetta): le spighette, peduncolate, compresse lateralmente ma affusolate, spesso incurvate a falce, sottese da due brattee distiche e strettamente sovrapposte chiamate glume (inferiore e superiore), sono formate da 8 - 15 fiori. Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla tra i fiori fertili o sopra le glume persistenti. Dimensione delle spighette: lunghezza 20 \u2013 30\u00a0mm. Lunghezza dei peduncoli: 2\u00a0mm.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono del tipo cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 piccolo e provvisto di epiblasto ha un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria).\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Impatienti noli-tangere-Stachyion sylvaticae\" \u00e8 relativa alle aree forestali periferiche su suoli freschi e umidi. Si tratta di comunit\u00e0 erbacee che prediligono stazioni parzialmente ombreggiate. Questa cenosi ha una distribuzione Eurosiberiana.\nAlcune specie presenti nell'associazione: \"Circaea lutetiana\", \"Impatiens balfourii\", \"Rubus caesius\", \"Geum urbanum\", \"Festuca gigantea\", \"Salvia glutinosa\", \"Stachys sylvatica\", \"Carex sylvatica\", \"Dryopteris filix-mas\", \"Galium odoratum\", \"Geranium robertianum\", \"Epilobium montanum\", \"Fragaria vesca\", \"Impatiens noli-tangere\", \"Mycelis muralis\", \"Poa nemoralis\", \"Viola reichenbachiana\".\nAltre alleanze per questa specie sono:\nTassonomia.\nLa famiglia di appartenenza di questa specie (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Brachypodium\" \u00e8 descritto all'interno della sottofamiglia Pooideae e raccoglie circa due dozzine di specie distribuite nelle zone temperate in tutto il mondo.\nIl basionimo per questa specie \u00e8: \"Festuca sylvatica\" .\nFilogenesi.\nLa trib\u00f9 Brachypodieae (e quindi anche il genere \"Brachypodium\") \u00e8 descritta all'interno della supertrib\u00f9 Stipodae . La supertrib\u00f9 Stipodae (formata dalle trib\u00f9 Ampelodesmeae, Stipeae, Brachypodieae e Diarrheneae) \u00e8 il quarto nodo della sottofamiglia Pooideae ad essersi evoluto (gli altri tre precedenti sono la trib\u00f9 Brachyelytreae, e le supertrib\u00f9 Nardodae e Melicodae). All'interno della supertrib\u00f9, la trib\u00f9 Brachypodieae \u00e8 stata la pi\u00f9 recente ad evolversi.\nIl genere presenta la seguente sinapomorfia: le celle sussidiarie degli stomi sono parallele.\nAlcuni studi di tipo filogenetico (analisi molecolari sul DNA - due geni di plastidi e cinque geni nucleari) indicano che la specie di questa voce potrebbe essere vicina evolutivamente alle specie \"Brachypodium phoenicoides\", \"Brachypodium pinnatum\" e \"Brachypodium retusum\".\nIl numero cromosomico di \"B. sylvaticum\" \u00e8: 2n = 9 e 18.\nVariabilit\u00e0 e sottospecie.\nNell'ambito del genere \"Brachypodium\" la specie \"B. sylvaticum\" \u00e8 il tipo con la maggior distribuzione mondiale. Inoltre \u00e8 una specie estremamente polimorfa per cui sono state descritte molte varianti infraspecifiche. I caratteri di maggiore variabilit\u00e0 sono la pubescenza delle parti vegetative e delle spighette, e le dimensioni delle varie parti delle spighette. Tuttavia la maggior parte di questi polimorfismi non sono considerati interessanti da un punto di vista tassonomico.\nNel seguito sono indicate alcune sottospecie e variet\u00e0 (non sempre riconosciute da altre checklist).\nSottospecie \"glaucovirens\".\nNella \"Flora d'Italia\" questa sottospecie \u00e8 indicata come specie con il nome di \"Brachypodium glaucovirens\" \nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti: "}
{"id": "8098693", "revid": "199745", "url": "https://it.wikipedia.org/wiki?curid=8098693", "title": "Pal\u00e9o silvestre", "text": ""}
{"id": "8098695", "revid": "599013", "url": "https://it.wikipedia.org/wiki?curid=8098695", "title": "Eleanor Harvey", "text": ""}
{"id": "8098696", "revid": "889014", "url": "https://it.wikipedia.org/wiki?curid=8098696", "title": "Backtick", "text": ""}
{"id": "8098705", "revid": "125770699", "url": "https://it.wikipedia.org/wiki?curid=8098705", "title": "Pop (treno)", "text": "Il Pop (classificato in Italia ETR 103 o ETR 104) \u00e8 un treno elettrico costruito a Savigliano dalla Alstom Ferroviaria, appartenente alla famiglia Coradia \"Stream\", destinato ai servizi ferroviari regionali di Trenitalia. Il treno \u00e8 impiegato anche da Trenord, che lo ha soprannominato Donizetti. \nIl treno \u00e8 conforme alle TSI 2014. I convogli di Trenitalia adottano, sin dalla loro entrata in servizio, la livrea DPR, mentre quelli di Trenord utilizzano la livrea di tale societ\u00e0.\nServizi e caratteristiche.\nSi tratta di un elettrotreno a piano singolo, a 3 (ETR 103) o 4 casse (ETR 104), dotato di 4 motori di trazione; fa parte della famiglia Coradia Stream, viaggia a una velocit\u00e0 massima di 160 km/h ed ha un\u2019accelerazione superiore del 20% rispetto al precedente modello di elettrotreno Trenitalia per i servizi a corto raggio, il Jazz.\nLe carrozze offrono ampie aree di seduta, adatte per viaggi di breve durata; il convoglio pu\u00f2 caricare, nella configurazione pi\u00f9 lunga, fino a 509 persone. Gli interni sono modulari ed \u00e8 possibile utilizzare uno spazio normalmente occupato da 4 posti a sedere per installare un portabagagli aggiuntivo oppure un distributore automatico di snack e bevande, elemento che con il Pop \u00e8 presente per la prima volta su un treno regionale italiano.\nLe sedute sono tutte dotate di prese elettriche a 220 V. L\u2019illuminazione di bordo, realizzata con punti luce a LED, si regola automaticamente in base alla quantit\u00e0 di luce ambientale presente, ed i grandi finestrini consentono un maggior ingresso di luce naturale.\nLa circolazione dei passeggeri \u00e8 ottimizzata grazie ad ampi corridoi conformi alla normativa UIC567 e adatti alle persone con ridotta mobilit\u00e0. \nIl convoglio \u00e8 progettato con una particolare attenzione al comfort climatico interno; \u00e8 presente un impianto di condizionamento e ventilazione regolabile in funzione del numero di passeggeri, le porte (scorrevoli a doppia anta, posizionate a filo banchina) vengono aperte e chiuse manualmente dai passeggeri per ridurre lo scambio termico con l'esterno. La struttura e cassa sono in alluminio, contribuendo migliorare l\u2019isolamento termico, e sono presenti sensori di monitoraggio del livello di anidride carbonica. \nIl sistema informativo a bordo del Pop \u00e8 integrato con l\u2019infrastruttura di terra di Trenitalia ed \u00e8 provvisto di display LCD nelle carrozze visibili da ogni punto del treno, che visualizzano le informazioni di viaggio e/o contenuti di intrattenimento audiovisivo, ed \u00e8 inoltre presente una rete Wi-Fi accessibile ai passeggeri e al personale di bordo. Le informazioni di viaggio, oltre che sui display interni, vengono visualizzate anche sui monitor a LED gialli alle estremit\u00e0 e sulle fiancate del mezzo. La sicurezza \u00e8 garantita da un sistema di telecamere digitali di videosorveglianza, con visualizzazione delle immagini sui monitor, e da un impianto antincendio ad intervento automatico. Un sistema di conteggio dei passeggeri permette il controllo dell'affluenza a bordo.\nI convogli Pop rispondono alle politiche di sostenibilit\u00e0 ambientale, sono riciclabili per il 95% e consumano il 30% di energia in meno rispetto ai precedenti modelli di treno per collegamenti analoghi."}
{"id": "8098706", "revid": "200568", "url": "https://it.wikipedia.org/wiki?curid=8098706", "title": "Molidi", "text": ""}
{"id": "8098707", "revid": "200568", "url": "https://it.wikipedia.org/wiki?curid=8098707", "title": "Ortagorisco", "text": ""}
{"id": "8098708", "revid": "767487", "url": "https://it.wikipedia.org/wiki?curid=8098708", "title": "The Square Deceiver", "text": "The Square Deceiver \u00e8 un film muto del 1917 diretto da Fred J. Balshofer. La sceneggiatura si basa su \"Love Me for Myself\", romanzo di Francis Perry Elliott di cui non si conosce la data di pubblicazione.\nTrama.\nBilly Van Dyke, assediato da un nugolo di donne a caccia di un marito ricco, desidera ardentemente incontrare una ragazza che possa amarlo solo per s\u00e9 stesso. La signora Pugfeather, un'arrampicatrice sociale appena arrivata in citt\u00e0, inizia una campagna strategica per accasare la figlia Beatrice con il miliardario e manda Celia, la sua pupilla, una ragazza senza un soldo, in citt\u00e0 alla ricerca di un autista. Quando Billy vede Beatrice, ha un colpo di fulmine, innamorandosi perdutamente di lei. Per poterla frequentare sotto mentite spoglie, si traveste da autista, indossandone un'uniforme, e si fa assumere come \"chaffeur\". Beatrice si innamora del nuovo autista e quando lui, in seguito, si licenzia in segno di protesta contro i maltrattamenti che la ragazza subisce da parte dei Pugfeather, gli offre i suoi magri risparmi. Rendendosi conto che finalmente ha trovato una donna che lo ama, Billy la chiede in moglie. Tornata a casa, Beatrice decide di andarsene quando sente Celia accusare i suoi genitori di proteggere un povero. Sul punto di lasciare la casa, il signor Pugfeather la informa che suo padre l'ha lasciata erede di una fortuna. Beatrice e Billy si sposano e, dopo il matrimonio, lui le rivela di non essere un povero diavolo, ma un miliardario. E quando la signora Pugfeather e sua figlia vanno in visita dai signori Van Dyke, i pi\u00f9 ricchi della citt\u00e0, scoprono sbalordite che si tratta del loro ex autista e della sua nuova sposa.\nProduzione.\nAlcune scene in esterni del film, prodotto dalla Yorke Film Corporation con il titolo di lavorazione \"Love Me for Myself Alone\", vennero girate sulla Quinta Avenue di New York.\nDistribuzione.\nIl copyright del film, richiesto dalla Metro, fu registrato il 26 novembre 1917 con il numero LP11745. Distribuito dalla Metro Pictures Corporation, usc\u00ec nelle sale cinematografiche statunitensi il 3 dicembre 1917.\nNon si conoscono copie ancora esistenti della pellicola che viene considerata presumibilmente perduta."}
{"id": "8098714", "revid": "1867224", "url": "https://it.wikipedia.org/wiki?curid=8098714", "title": "Elettrotreno FS ETR.104", "text": ""}
{"id": "8098717", "revid": "298229", "url": "https://it.wikipedia.org/wiki?curid=8098717", "title": "Rachel Cliff", "text": ""}
{"id": "8098718", "revid": "200568", "url": "https://it.wikipedia.org/wiki?curid=8098718", "title": "La Punta (Argentina)", "text": "La Punta \u00e8 un comune situato nella provincia di San Luis, nel centro dell'Argentina.\nStoria.\n\u00c8 stato fondato il 26 marzo 2003 dal governatore Mar\u00eda Alicia Lemme. Nel comune sono presenti l'Universit\u00e0 di La Punta, lo stadio di calcio Juan Funes, il Data center La Punta, il Parco astronomico La Punta e la replica della casa di Tucum\u00e1n.\nL'ex governatore della provincia di San Luis, Claudio Poggi e il sindaco di La Punta Dar\u00edo Rosas Curi, candidarono formalmente la citt\u00e0 di La Punta ad ospitare i Giochi Panamericani 2019, ma venne poi scelta la citt\u00e0 di Lima."}
{"id": "8098724", "revid": "107273229", "url": "https://it.wikipedia.org/wiki?curid=8098724", "title": "Giochi Panamericani 2019", "text": ""}
{"id": "8098726", "revid": "599013", "url": "https://it.wikipedia.org/wiki?curid=8098726", "title": "Nejc Bari\u010d", "text": "Biografia.\n\u00c8 il fratello minore della cestista Nika.\nCarriera.\nClub.\nIl 17 agosto 2021 viene ufficializzato il suo passaggio tra le file del ."}
{"id": "8098727", "revid": "484362", "url": "https://it.wikipedia.org/wiki?curid=8098727", "title": "Chiesa di Santa Apollonia", "text": ""}
{"id": "8098729", "revid": "827882", "url": "https://it.wikipedia.org/wiki?curid=8098729", "title": "Brigadeiro", "text": "Il brigadeiro (pl. \"brigadeiros\") \u00e8 un dolce tradizionale brasiliano. Ideato da Heloisa Nabuco de Oliveira, una pasticcera di Rio de Janeiro, il \"brigadeiro\" \u00e8 composto da latte condensato, cacao in polvere, burro e granelli di cioccolato che ricoprono lo strato esterno.\nEtimologia e storia.\nL'origine del nome \"brigadeiro\" \u00e8 legata alla campagna presidenziale del brigadiere Eduardo Gomes, appartenente all'UDN e candidato alla presidenza della Repubblica nel 1946. Helo\u00edsa Nabuco de Oliveira, che apparteneva a una famiglia \"carioca\" tradizionale che appoggiava Gomes, ide\u00f2 la ricetta del \"doce de brigadeiro\", poi abbreviato a \"brigadeiro\", in onore del politico. Nonostante il sostegno ricevuto, Eduardo Gomes fu sconfitto e le elezioni furono vinte dal generale Eurico Gaspar Dutra. Oggi il dolce di Oliveira \u00e8 popolare in tutto il Brasile, viene fatto in casa, venduto in panetterie e negozi di dolci e spesso servito durante le feste.\nPreparazione.\nUn \"brigadeiro\" viene preparato mescolando vari ingredienti (latte, cacao in polvere e burro) che, dopo essere stati compattati in una pallina, vengono ricoperti di granelli di cioccolato e collocati in una piccola fodera per \"cupcake\". La miscela pu\u00f2 anche essere versata in un piccolo contenitore e mangiata con un cucchiaio, questa variante \u00e8 nota come \"brigadeiro de colher\" (letteralmente \"brigadeiro da cucchiaio \" o \"brigadeiro al cucchiaio\"). Negli ultimi anni, si sono diffuse diverse varianti dei tradizionali \"brigadeiro\" di cioccolato."}
{"id": "8098731", "revid": "2185008", "url": "https://it.wikipedia.org/wiki?curid=8098731", "title": "Piazza di Fiera", "text": "Piazza Fiera (o piazza di Fiera) \u00e8 una piazza di Trento. \u00c8 stata la piazza principale dove si tenevano le fiere, in particolare quelle di animali. \nSulla piazza, un quadrilatero, si affacciano il Palazzo Vescovile ad est e il Torrione a ovest. Il lato nord \u00e8 costituito dalle mura Vanghiane.\nEventi.\nOggi \u00e8 il cuore del tradizionale appuntamento con i mercatini di Natale e ospita anche diversi eventi culturali e artistici ed altre fiere:"}
{"id": "8098732", "revid": "827882", "url": "https://it.wikipedia.org/wiki?curid=8098732", "title": "Brigadeiros", "text": ""}
{"id": "8098734", "revid": "124529941", "url": "https://it.wikipedia.org/wiki?curid=8098734", "title": "Mohamed Abbassi", "text": ""}
{"id": "8098735", "revid": "36426", "url": "https://it.wikipedia.org/wiki?curid=8098735", "title": "Crocifisso del Carmine di Siena (Ambrogio Lorenzetti)", "text": ""}
{"id": "8098736", "revid": "16758", "url": "https://it.wikipedia.org/wiki?curid=8098736", "title": "Campionato italiano Ice Sledge Hockey 2018-2019", "text": ""}
{"id": "8098753", "revid": "62748", "url": "https://it.wikipedia.org/wiki?curid=8098753", "title": "Dipartimento di La Capital (San Luis)", "text": ""}
{"id": "8098755", "revid": "1100311", "url": "https://it.wikipedia.org/wiki?curid=8098755", "title": "Campionato Primavera 2 2019-2020", "text": "Il Campionato Primavera 2 2019-2020 \u00e8 stata la 3\u00aa edizione del Campionato Primavera 2. La squadra campione in carica era il . Il campionato, iniziato il 14 settembre 2019, \u00e8 stato prima sospeso l'11 marzo 2020 a causa della pandemia di COVID-19, con un comunicato ufficiale emanato dalla Lega Serie B, e poi interrotto definitivamente. Le classifiche finali sono state redatte usando il coefficiente correttivo, determinando cos\u00ec le promozioni di , e .\nStagione.\nNovit\u00e0.\nDal Campionato Primavera 1 2018-2019 sono retrocessi e . Il , invece, retrocesso dopo aver perso i play-out, \u00e8 stato riammesso, in quanto il non si \u00e8 iscritto al campionato di Serie B e dunque quest'ultimo non pu\u00f2 prendere parte al Campionato Primavera. Le squadre maggiori di , e sono retrocesse in Serie C e vengono sostituite dalle neopromosse in Serie B: , , , e .\nRegolamento.\nIl campionato Primavera 2 si articola in due fasi successive:\nGirone A.\nClassifica.\n\"Fonte: sito ufficiale Lega Serie B.\"\n\"Nota: a seguito della conclusione anticipata del torneo, il punteggio finale (formula_1) \u00e8 calcolato secondo la formula formula_2, dove:\"\nLegenda:\nNote:\nGirone B.\nClassifica.\n\"Fonte: sito ufficiale Lega Serie B.\"\n\"Nota: a seguito della conclusione anticipata del torneo, il punteggio finale (formula_1) \u00e8 calcolato secondo la formula formula_2, dove:\"\nLegenda:\nNote:\nPlay-off.\nAnnullati in seguito al protrarsi dell'emergenza sanitaria causata dalla pandemia di COVID-19.\nSupercoppa Primavera 2.\nAnnullata in seguito al protrarsi dell'emergenza sanitaria causata dalla pandemia di COVID-19."}
{"id": "8098756", "revid": "767487", "url": "https://it.wikipedia.org/wiki?curid=8098756", "title": "Eamonn Toal", "text": "Ha rappresentato l'Irlanda all'Eurovision Song Contest 2000 con il brano \"Millennium of Love\".\nBiografia.\nNel 1990 Eamonn Toal ha deciso di intraprendere una carriera musicale e si \u00e8 trasferito a Londra per due anni; al suo ritorno in Irlanda ha studiato alla scuola di canto Bel Canto a Dublino. Nel 1995 \u00e8 stato corista per Eddie Friel, il rappresentante irlandese all'Eurovision, dove ha cantato \"Dreamin\"'.\nIl 20 febbraio 2000 ha partecipato alla selezione irlandese per l'Eurovision, cantando il suo singolo di debutto \"Millennium of Love\". \u00c8 stato incoronato vincitore dal televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, si \u00e8 piazzato al 6\u00ba posto su 24 partecipanti con 92 punti totalizzati. \"Millennium of Love\" ha raggiunto la 48\u00aa posizione nella Irish Singles Chart."}
{"id": "8098757", "revid": "767487", "url": "https://it.wikipedia.org/wiki?curid=8098757", "title": "Daniela Airoldi Bianchi", "text": "Biografia.\n\u00c8 figlia d\u2019arte da quattro generazioni: la trisnonna Margherita Mannelli-Favi era una cantante lirica, la bisnonna Emma Favi (1885/1967) fu capocomica della compagnia Favi Trevisan in cui lavorarono come attrici sia la nonna, Antonietta Trevisan (1912/2006) che la madre, Gigliola Simonetti (1934/2016) fino a quando la Compagnia si sciolse a causa del secondo conflitto mondiale.\nDaniela Airoldi Bianchi imprime a questa lunga tradizione famigliare una svolta particolare grazie all\u2019incontro, avvenuto nel 1982, con il Teatro Officina di Milano, un teatro che da decenni si occupa di teatro sociale e di rigenerazione urbana. \nLa sua formazione di palcoscenico, iniziata al Teatro Officina negli anni \u201980, si perfeziona negli anni attraverso corsi e seminari con figure teatrali quali Serena Sartori, Eugenio Allegri, Michela Lucenti, Michelle Doffe, Serena Sinigallia e Maria Consagra. \nE\u2019 attrice in alcuni spettacoli del Teatro Officina (Jacopone da Todi, Lo scandalo della speranza (1997), nel 2007 cura il progetto per lo spettacolo \"Io protesto\" portato in scena a Ripalimosani, \u00e8 interprete e regista de \"I volti della povert\u00e0\" (2011) sui testi di padre David Maria Turoldo, La vita distratta, La morte di Ivan Il'i\u010d, L\u2019anima mia magnifica il Signore, Faccia scura di e con Tommaso Guarino (2017), La parola che cura (2018), E sia pace nel mondo (2019). Nel 2008 cura la sceneggiatura di un film documentario \"Milano, la vita e il sogno\" prodotto dalla Provincia di Milano.\nI progetti di teatro sociale.\nNel corso degli anni matura la sua esperienza nel teatro sociale a cominciare da \u201cMemorie di terra contadina\u201d (1997) in cui l'intero paese di Olevano di Lomellina viene coinvolto in lavoro di narrazione della propria storia; \nNel 1998 \u00e8 la volta di \u201cCuore di fabbrica\u201d, progetto realizzato da Airoldi per il Teatro Officina, dove gli ex operai delle grandi fabbriche di Sesto San Giovanni sono al centro dell\u2019affresco teatrale. \nSempre per il Teatro Officina progetta diversi interventi nelle periferie milanesi, (Teatro nei cortili nel 1992, Imperiferie nel 1993).\nCon il Teatro Officina \u00e8 stata tra le prime ad agire per la rigenerazione urbana della zona di Via Padova aprendo una collaborazione con la Fondazione Casa della Carit\u00e0 (2006 - 2010) e vincendo nel 2017 il primo Bando alle Periferie del Comune di Milano con il progetto \"Open (your) house\" da cui \u00e8 nato uno spettacolo \"Via Padova ascolta\" portato in scena il 21 dicembre 2017 al Teatro Elfo Puccini di Milano. La sua progettazione teatrale su via Padova, la via pi\u00f9 multietnica di Milano, produce altri due grandi eventi portati in scena al Piccolo Teatro di Milano (\"Via Padova angolo via Rovello, 2010\" \"\u2013 Via Padova e oltre, 2011\"\")\" seguiti da interventi mirati alla coesione sociale che negli anni hanno portato alla nascita di \"Via Padova \u00e8 meglio di Milano\" sorretto da un network di 70 associazioni. \nUn impegno decennale per il quale nel 2016 ritira, insieme a Massimo de Vita, l'Ambrogino d'oro conferito dal sindaco Giuseppe Sala al Teatro Officina di Milano.\nNel 2018 sviluppa la figura del \"facilitatore territoriale\" di cui segue la formazione affinch\u00e9 vi sia un lavoro costante di coesione sociale, presentandoli alla comunit\u00e0 in una ciclo di spettacoli itineranti.\nMedicina Narrativa.\nSi occupa di Medicina narrativa dal 2004: \u00e8 docente nel Corso Elettivo dell\u2019Universit\u00e0 degli Studi di Milano \u2013 Facolt\u00e0 di Medicina - in \u201cMetodologia della comunicazione\u201d, tiene corsi per il Collegio Infermieri di Milano ed \u00e8 tra i membri fondatori di IRAKLIA, centro di ricerca su Narrazione e cura cui aderiscono nove Universit\u00e0 italiane e estere\".\"\nLa formazione pedagogica.\nMentre si laurea \"cum lode\" in Lettere e Filosofia all\u2019Universit\u00e0 Statale di Milano con una tesi sulla \"Recherce\" di Marcel Proust, fin dal 1993 insegna teatro alla Civica Scuola Manzoni del Comune di Milano. \nSono gli anni in cui lavora per la Fondazione delle Civiche Scuole per il progetto \u201cLe arti performative\u201d in collaborazione con l\u2019Universit\u00e0 di Milano, Scienze della Formazione, e in cui diviene membro del Comitato Tecnico Scientifico di Educarte presso l\u2019Universit\u00e0 Bicocca, la Fondazione SCM e l\u2019Ufficio Scolastico Regionale. \nIn quegli anni crea il laboratorio teatrale \u201cIl centro dell\u2019emozione\u201d, che tiene presso il Teatro Officina di Milano, uno spazio espressivo dedicato esclusivamente ad adolescenti. \nCollabora con diverse scuole milanesi acquisendo una vasta competenza che le conferisce poi la docenza del Corso di Perfezionamento dell\u2019Universit\u00e0 degli Studi Milano Bicocca (Scienze della Formazione) dedicato a \u201cLinguaggi e tecniche teatrali in Educazione\u201d (Master di specializzazione \u201cScuola e Teatro\u201d). \nProgetta lo spettacolo del Teatro Officina \"Ci ho le sillabe girate!\" in cui sono in scena giovani attori dislessici, suoi allievi.\nVita famigliare.\nSposata dal 1993 con Massimo de Vita, condivide con il marito la responsabilit\u00e0 dirigenziale del Teatro Officina."}
{"id": "8098761", "revid": "767487", "url": "https://it.wikipedia.org/wiki?curid=8098761", "title": "P\u0131nar Ayhan", "text": "Ha rappresentato la Turchia all'Eurovision Song Contest 2000 con il brano \"Yorgunum anla\".\nBiografia.\nP\u0131nar Ayhan ha provato a rappresentare la Turchia all'Eurovision per tre anni. Nel 1996 ha proposto \"Var m\u0131s\u0131n s\u00f6yle\" in duetto con Tarkan T\u00fczmen classificandosi 2\u00aa, mentre l'anno successivo ha cantato \"Sen nerede ben orada\".\nIl 18 febbraio 2000 ha partecipato per una terza volta alla selezione turca, cantando \"Yorgunum anla\". \u00c8 stata incoronata vincitrice dalla giuria. All'Eurovision Song Contest 2000, che si \u00e8 tenuto il successivo 13 maggio a Stoccolma, si \u00e8 piazzata al 10\u00ba posto su 24 partecipanti con 59 punti totalizzati. \u00c8 stata la pi\u00f9 votata della serata dal pubblico francese, e la preferita dalla giuria olandese, dove non \u00e8 stato possibile effettuare un televoto."}
{"id": "8098767", "revid": "124529912", "url": "https://it.wikipedia.org/wiki?curid=8098767", "title": "Omar Mouhli", "text": ""}
{"id": "8098768", "revid": "767487", "url": "https://it.wikipedia.org/wiki?curid=8098768", "title": "Nathalie Sorce", "text": "Ha rappresentato il Belgio all'Eurovision Song Contest 2000 con il brano \"Envie de vivre\".\nBiografia.\nIl 18 febbraio 2000 Nathalie Sorce ha partecipato a Finale Nationale Concours Eurovision de la Chanson, la selezione belga del rappresentante per l'Eurovision, con il suo singolo di debutto \"Envie de vivre\". \u00c8 stata incoronata vincitrice dal televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, si \u00e8 piazzata all'ultimo posto su 24 partecipanti con 2 punti totalizzati, entrambi provenienti dalla giuria macedone."}
{"id": "8098769", "revid": "762947", "url": "https://it.wikipedia.org/wiki?curid=8098769", "title": "Orkestra Filarmonika Nazzjonali", "text": ""}
{"id": "8098771", "revid": "1842072", "url": "https://it.wikipedia.org/wiki?curid=8098771", "title": "Politiche di sicurezza militari", "text": ""}
{"id": "8098772", "revid": "92723", "url": "https://it.wikipedia.org/wiki?curid=8098772", "title": "Ad\u00e9lia Prado", "text": "Biografia.\nAd\u00e9lia Luzia Prado Freitas nasce a Divin\u00f3polis, nello stato di Minas Gerais, il 13 dicembre 1935, figlia del macchinista Jo\u00e3o do Prado Filho e di Ana Clotilde Corr\u00eaa. Conduce una vita tranquilla in quella cittadina e comincia i suoi studi nel Grupo Escolar Padre Matias Lobato. Nel 1950 muore sua madre e Ad\u00e9lia incomincia a scrivere i suoi primi versi. Conclude gli studi classici superiori al Gin\u00e1sio Nossa Senhora do Sagrado Cora\u00e7\u00e3o. L'anno dopo inizia il corso di Magistero alla Escola Normal M\u00e1rio Casassanta che conclude nel 1953. Inizia ad insegnare al Gin\u00e1sio Estadual Luiz de Mello Viana Sobrinhoal nel 1955. Nel 1958 si sposa a Divin\u00f3polis, con Jos\u00e9 Assun\u00e7\u00e3o de Freitas, funzionario del Banco do Brasil S.A. da cui ha cinque figli: Eug\u00eanio (nato nel 1959), Rubem (1961), Sarah (1962), Jordano (1963) e Ana Beatriz (1966). Prima della nascita dell'ultima figlia, entrambi iniziano il corso di Filosofia della Facolt\u00e0 di Filosofia, Scienze e Lettere di Divin\u00f3polis. Nel 1972, muore suo padre e nel 1973 si laurea in filosofia. In questa occasione invia i manoscritti dei suoi nuovi poemi al poeta e critico letterario Alfonso Romano de Sant'Anna, che li mostra a Carlos Drummond de Andrade. Nel 1975, Dummond suggerisce a Pedro Paulo de Sena Madureira della casa editrice Imago di pubblicare il libro di Ad\u00e9lia, ritenuto \"fenomenale\". Il 9 ottobre Drummond pubblica una cronaca sul Jornal do Brasil che porta l'attenzione sul lavoro inedito della scrittrice. Il libro viene lanciato a Rio nel 1976, con la presenza di Ant\u00f4nio Houaiss, Raquel Jardim, Carlos Drummond de Andrade, Clarice Lispector, Juscelino Kubitschek, Affonso Romano de Sant'Anna, N\u00e9lida Pi\u00f1on, Alphonsus de Guimaraens Filho e altri. Il 1978 segna il lancio di \"O cora\u00e7\u00e3o disparado\", premiato alla C\u00e2mara Brasileira do Livro, con il Premio Jabuti. L'anno dopo fa successo con la prosa \"Soltem os cachorros.\"Dopo 24 anni di carriera deve abbandonare l'insegnamento a causa del successo come scrittrice. Durante quel periodo ha insegnato all'Istituto Nossa Senhora do Sagrado Cora\u00e7\u00e3o, alla Facolt\u00e0 di Filosofia, Scienze e Lettere di Divin\u00f3polis, alla Funda\u00e7\u00e3o Geraldo Corr\u00eaa \u2014 Hospital S\u00e3o Jo\u00e3o de Deus, alla Escola Estadual s\u00e3o Vicente e alla Escola Estadual Matias Cyprien, insegnando religione ed educazione morale e civica, filosofia dell'educazione, relazioni umane e introduzione alla filosofia.\nNel 1980, dirige il gruppo teatrale amatoriale Cara e Coragem nella realizzazione di O Auto da Compadecida, di Ariano Suassuna. L'anno dopo, di nuovo sotto la sua direzione il gruppo mette in scena Invas\u00e3o, di Dias Gomes. Lucy Ann Carter presenta, al Departament of Comparative Literature, della Princeton University, il primo di una serie di studi universitari sull'opera di Ad\u00e9lia Prado.\nNel 1981 lancia Terra de Santa Cruz. Dal 1983 al 1988 \u00e8 stata a capo della Divisione culturale della Segreteria municipale per l'educazione e la cultura di Divin\u00f3polis, su invito del sindaco Aristides Salgado dos Santos. Pubblica nel 1984 \"Os componentes da banda\". Nel 1985, partecipa ad un programma di scambio culturale in Portogallo tra autori brasiliani e portoghesi, e a L'Avana, Cuba, al II Encontro de Intelectuais pela Soberania dos Povos de Nossa Am\u00e9rica.\nFernanda Montenegro si esibisce, al Delfim Theater - Rio de Janeiro, nel 1987, alla prima dello spettacolo Dona Doida: un intermezzo, basato su testi tratti dai libri dell'autrice. Il montaggio, sotto la direzione di Naum Alves de Souza, ha un grande successo e viene presentato in diversi stati brasiliani e anche negli Stati Uniti, in Italia e in Portogallo. A Berlino, in Germania, partecipa alla L\u00ednea Colorada, un incontro tra scrittori latinoamericani e tedeschi. Nel 1993, torna al Dipartimento municipale per l'educazione e la cultura di Divin\u00f3polis, unendosi al gruppo di orientamento pedagogico per la gestione della segretaria Teresinha Costa Rabelo. Nel 1994, dopo anni di silenzio poetico, Ad\u00e9lia Prado riappare con il libro \"O homem da m\u00e3o seca\". L'autrice racconta di aver iniziato il libro nel 1987 e che dopo aver concluso il primo capitolo, viene colpita da una crisi depressiva che la blocca per molto tempo. Dice di vedere l' \"aridit\u00e0 come un'esperienza necessaria\" e che \"questo periodo nel deserto\" le ha fatto bene. Durante questo tempo dice di essere anche stata da uno psichiatra. Esordisce nel 1996 al Teatro Sesi Minas di Belo Horizonte, con l'opera teatrale Duas horas da tarde no Brasil, un testo adattato dall'opera dell'autrice da Kalluh Ara\u00fajo e dalla figlia di Ad\u00e9lia, Ana Beatriz Prado.\nVengono pubblicati anche Manuscritos de Felipa e Or\u00e1culos de maio. Partecipa, a maggio, alla serie \"O escritor por ele mesmo\" all'ISM-San Paolo. A Belo Horizonte viene presentato, sotto la direzione di Rui Moreira, O sempre amor, uno spettacolo di danza di Teresa Ricco basato su delle poesie della scrittrice.\nAdelia dice spesso che la vita di tutti i giorni \u00e8 la reale condizione della letteratura. Vivendo nella piccola Divin\u00f3polis, una citt\u00e0 di circa 200.000 abitanti, sono ricorrenti, nella sua prosa e poesia, temi della vita provinciale, la ragazza che riordina la cucina, i vicini, le persone del posto.\nSilenzio poetico.\nLa letteratura brasiliana, oltre ad essere fortemente segnata dalla presenza di Ad\u00e9lia Prado, \u00e8 segnata anche da un periodo di silenzio poetico in cui la scrittrice \"ha messo a tacere la sua piet\u00e0\". Dopo \"O Homem da M\u00e3o Seca\" del 1994, Adelia ha trascorso cinque anni senza pubblicare nulla, una fase successivamente spiegata da lei stessa come \"un periodo di desolazione. Sono stati psichici che si hanno, portando il blocco, l'aridit\u00e0, il deserto \". \"Or\u00e1culos de Maio\", una raccolta di poesie e \"Manuscritos de Felipa\", una prosa breve, segnano il ritorno o la rottura del silenzio. Rubem Alves si riferisce a questi silenzi in \"La festa di Babette\". L'autrice influenza alcuni scrittori come il brasiliano Rubem Alves e il mozambicano Mia Couto.\nOpere.\nPoesia\nProsa\nAntologia\nBalletto\nCollaborazioni\nOpere tradotte.\nInglese\nSpagnolo"}
{"id": "8098775", "revid": "76963", "url": "https://it.wikipedia.org/wiki?curid=8098775", "title": "Junayd", "text": "Sufi persiano di grandissima rilevanza nella storia del pensiero mistico islamico. e uno dei pi\u00f9 rinomati \"santi\" (\"wal\u012b All\u0101h\") della storia del misticismo nell'Islam, nonch\u00e9 figura centrale nelle linee di numerosi Ordini sufi, Junayd oper\u00f2 a Baghdad durante l'intero corso della sua vita e fu una figura centrale nello sviluppo delle dottrine sufi e, come al-\u1e24asan al-Ba\u1e63r\u012b prima di lui, god\u00e9 di immenso prestigio tra i suoi discepoli, venendo spesso citato da altri mistici. A causa della sua importanza nella teologia, Junayd viene sovente chiamato \"Sultano\".\nGiovent\u00f9 e istruzione.\nSecondo Abdel-Kader. la sua data di nascita si porrebbe tra il 210 e il 215 dell'Egira, mentre la sua morte si situerebbe tra il 296 e il 298 AH (tra il 908 e il 910 d.C.). Si crede che al-Junayd fosse di origine persiana e che I suoi antenati venissero da Nihawand, nell'attuale Iran. Al-Junayd fu allevato da suo zio Sirri al-Saqati, dopo che rimase orfano da ragazzo. La prima istruzione ricevuta da al-Junayd riguard\u00f2 gli insegnamenti di fiqh di Ab\u016b Thawr, quelli di Ab\u016b 'Ubayd, di al-\u1e24\u0101rith al-Mu\u1e25\u00e3sib\u012b e di Sar\u012b ibn Mughallas.\nNotizie agiografiche.\nSecondo l'opera agiografica redatta da Far\u012bd al-D\u012bn \u02bfA\u1e6d\u1e6d\u0101r di N\u012bsh\u0101p\u016br, la \"Tadhkirat al-Awliy\u0101\u02be\" (Il ricordo dei santi uomini), Junayd si accost\u00f2 al sufismo fin da piccolo e divenne presto noto per la sua intelligenza vivace e per la sua disciplina. \nQuindi Sar\u012b al-Saqa\u1e6d\u012b lo accett\u00f2 tra i suoi discepoli.\nSecondo \u02bfA\u1e6d\u1e6d\u0101r, Junayd aveva solo sette anni allorch\u00e9 Sar\u012b al-Saqa\u1e6d\u012b lo prese con s\u00e9 per il \"Hajj\". Nella al-Masjid al-Nabawi vi erano 400 \"shaykh\" che discutevano il concetto di \u2018gratitudine\u2019 e ognuno esprimeva il proprio punto di vista. Quando Sar\u012b al-Saqa\u1e6d\u012b gli chiese di esporre la sua definizione, Junayd rispose. \"Gratitudine significa che non dovresti disubbidire a Dio per mezzo del favore che ti ha concesso e che non ha fatto del Suo favore una fonte di disubbidienza\". Gli \"shaykh\" all'unanimit\u00e0 apprezzarono. Sar\u012b al-Saqa\u1e6d\u012b chiese a Junayd dove avesse imparato tutto ci\u00f2 e Junayd replic\u00f2: \"Sedendo con te\".\nImpegno spirituale.\nLa tradizionale agiografia che lo riguarda continua informandoci del fatto che Junayd torn\u00f2 a Baghdad e cominci\u00f2 a vendere vetri. Tuttavia passava molto tempo in preghiera.\nJunayd trascorse 40 anni nel suo impegno mistico, pregando e sacrificando il suo sonno e altre necessit\u00e0 e passioni mondane per perfezionare il suo cammino. \nDopo che Muhammad gli apparve in sogno comandandogli di pregare, si rivolse a Sar\u012b al-Saqa\u1e6d\u012b. La potenza del suo \"ishq\" era tale che della 40 persone cui egli aveva predicato, 18 morirono e 22 svennero. Il suo successore e pi\u00f9 caro discepolo fu Abu Bakr Shibli.\nOpere.\nJunayd aiut\u00f2 a creare una scuola \"sobria\" di pensiero sufi, il che significava che egli era molto logico, e persino accademico, nelle definizioni da lui date circa le varie virt\u00f9 umane, del \"taw\u1e25\u012bd\" e cos\u00ec via. Il sufismo \"sobrio\" \u00e8 caratterizzato da persone che \"sperimentano\" il \"fan\u0101\u02be\" \"[ma] non permangono in quello stato di assorbimento disinteressato in Dio, e si trovano restituiti da Dio ai normali sensi umani. Tali mistici vengono cos\u00ec reintegrati come esseri rinnovati \"proprio come una persona intossicata recupera la sua situazione precedente di sobriet\u00e0\". Ad esempio si dice che Junayd abbia affermato: \"L'acqua prende il colore della coppa\", riferendosi con ogni evidenza al fedele che, nella sua ascesi, di fatto confluisce nell'Essere Supremo.\nPurtroppo \u00e8 assai difficoltoso esporre in modo puntuale il pensiero di Junayd visto che gran parte dei suoi scritti non ci \u00e8 pervenuta. Junayd usava costantemente vocaboli e linguaggio precisi per provare a descrivere Allah e la condizione dell'uomo che a Lui vuole accostarsi. Il suo linguaggio ornato esclude gran parte dei lettori non adeguatamente preparati, anche se Junayd aveva precisi motivi di strutturale riservatezza per agire come faceva su una materia che egli riteneva riservata a pochi."}
{"id": "8098776", "revid": "767487", "url": "https://it.wikipedia.org/wiki?curid=8098776", "title": "Jane Bogaert", "text": "Ha rappresentato la Svizzera all'Eurovision Song Contest 2000 con il brano \"La vita cos'\u00e8\".\nBiografia.\nAll'inizio del 2000 Jane Bogaert ha partecipato alla selezione svizzera per l'Eurovision, cantando il suo inedito \"La vita cos'\u00e8\" e venendo incoronata vincitrice. All'Eurovision Song Contest 2000, che si \u00e8 tenuto il successivo 13 maggio a Stoccolma, ha cantato accompagnata da Al Bano e si \u00e8 piazzata al 20\u00ba posto su 24 partecipanti con 14 punti totalizzati. \"La vita cos'\u00e8\" ha raggiunto la 98\u00aa posizione nella classifica svizzera dei singoli."}
{"id": "8098777", "revid": "77594", "url": "https://it.wikipedia.org/wiki?curid=8098777", "title": "Passo Juyong", "text": "Il Passo Juyong () \u00e8 un passo di montagna situato nel Distretto Changping di Pechino, in Cina, a oltre 50 km dal centro della citt\u00e0. La Grande Muraglia cinese attraversa il passo che \u00e8 il sito ove sorge la \"Piattaforma delle Nuvole\", edificata nel 1342. \nPasso di montagna.\nGeografia.\nJuyongguan sviluppa dalla Valle di Guangou, lunga 18 km ed \u00e8 uno dei tre pi\u00f9 grandi passi di montagna attraversati dalla Grande Muraglia cinese (gli altri due sono Jiayuguan e Shanhaiguan). Juyongguan ha due \"sottopassi\", uno a sud della valle (\"Nan\") e l'altro a nord (\"Badaling\"). \nStoria.\nIl passo ha cambiato nome varie volte sotto le varie dinastie cinesi. Tuttavia, il nome \"Juyongguan\" \u00e8 stato utilizzato da pi\u00f9 di tre dinastie. Fu usato per la prima volta durante la dinastia Qin quando l'imperatore Qinshihuang ordin\u00f2 la costruzione della Grande Muraglia. Il passo Juyongguan era collegato alla Grande Muraglia al tempo delle dinastie meridionali e settentrionali. \nL'attuale percorso del passo fu definito al tempo dei Ming e fu successivamente oggetto di molte ristrutturazioni. Era un punto strategico molto importante per la difesa della Cina Settentrionale e della nuova capitale imperiale, Pechino. \nLa \"Piattaforma delle Nuvole\".\nStoria.\nNel mezzo del Juyongguan e della valle del Guangou, sorge la \"Piattaforma delle Nuvole\" o \"Torre della Strada che attraversa\". Fu costruito nel 1342 durante la dinastia Yuan e realizzato in marmo bianco con un'altezza di 9,5 m. Originariamente c'erano tre pagode bianche sulla piattaforma (da cui il nome \"Torre della Strada che attraversa\") ma vennero distrutte dai Ming e sostituite con un tempio buddista Tai'an a sua volta distrutto nel 1702 dalla dinastia Qing. \nDescrizione.\nRimane oggi, della prima costruzione Yuan, la piattaforma, ora decorata alla sommit\u00e0 da balaustre in pietra e un posto di guardia, tutto in stile originale. Ci sono sculture di figure e simboli buddisti, nonch\u00e9 testi buddisti scritti in sei alfabeti ed altrettante lingue: Sanscrito Lanydza, Tibetano, 'Phags-pa, Alfabeto uiguro, Tangut e Cinese. \nNel mezzo del basamento della piattaforma si apre un portale ad arco capace di sostenere il traffico di persone, carri, cavalieri e palanchini. Molte immagini di persone e animali sono state scolpite all'interno dell'androne e attorno al portale. "}
{"id": "8098779", "revid": "912280", "url": "https://it.wikipedia.org/wiki?curid=8098779", "title": "Scattering Mie", "text": ""}
{"id": "8098781", "revid": "767487", "url": "https://it.wikipedia.org/wiki?curid=8098781", "title": "Sasan Ansari", "text": ""}
{"id": "8098783", "revid": "287204", "url": "https://it.wikipedia.org/wiki?curid=8098783", "title": "Atletica leggera agli VIII Giochi della Francofonia", "text": "Le competizioni di atletica leggera degli VIII Giochi della Francofonia si sono svolte dal 23 al 27 luglio 2017 allo Stadio F\u00e9lix-Houphou\u00ebt-Boigny di Abidjan, in Costa d'Avorio."}
{"id": "8098784", "revid": "375960", "url": "https://it.wikipedia.org/wiki?curid=8098784", "title": "Juyongguan", "text": ""}
{"id": "8098786", "revid": "767487", "url": "https://it.wikipedia.org/wiki?curid=8098786", "title": "Marcelino J\u00fanior Lopes Arruda", "text": ""}
{"id": "8098787", "revid": "599013", "url": "https://it.wikipedia.org/wiki?curid=8098787", "title": "\u0110or\u0111e Simeunovi\u0107", "text": ""}
{"id": "8098790", "revid": "228587", "url": "https://it.wikipedia.org/wiki?curid=8098790", "title": "Ghigi", "text": ""}
{"id": "8098805", "revid": "73843", "url": "https://it.wikipedia.org/wiki?curid=8098805", "title": "Giro di Toscana 1960", "text": "Il Giro di Toscana 1960, trentaquattresima edizione della corsa, si svolse il 19 giugno su un percorso di 265\u00a0km, con partenza e arrivo a Firenze. Fu vinto dall'italiano Nino Defilippis della Carpano davanti ai suoi connazionali Adriano Zamboni e Guido Carlesi."}
{"id": "8098807", "revid": "124352781", "url": "https://it.wikipedia.org/wiki?curid=8098807", "title": "Pier Alberto Tassi", "text": "Biografia.\nNel 1986 e nel 1987 ha partecipato ai campionati del mondo di corsa in montagna, vincendo 2 medaglie d'oro a squadre nella distanza corta; a livello individuale, nelle due manifestazioni ha invece ottenuto rispettivamente un quarto ed un decimo posto.\nUna volta terminata la carriera agonistica a livello assoluto, ha vinto numerose medaglie ai campionati italiani master di corsa in montagna, ed ha partecipato ai mondiali master."}
{"id": "8098808", "revid": "73843", "url": "https://it.wikipedia.org/wiki?curid=8098808", "title": "Giro di Toscana 1959", "text": "Il Giro di Toscana 1959, trentatreesima edizione della corsa, si svolse il 19 giugno su un percorso di 259\u00a0km, con partenza e arrivo a Firenze. Fu vinto dall'italiano Adriano Zamboni della Torpado-Cl\u00e9ment davanti ai suoi connazionali Angelo Conterno e Guido Boni."}
{"id": "8098811", "revid": "585241", "url": "https://it.wikipedia.org/wiki?curid=8098811", "title": "Chiesa greco-cattolica italiana", "text": ""}
{"id": "8098812", "revid": "585241", "url": "https://it.wikipedia.org/wiki?curid=8098812", "title": "Chiesa greco-cattolica italo-albanese", "text": ""}
{"id": "8098813", "revid": "62004", "url": "https://it.wikipedia.org/wiki?curid=8098813", "title": "Giro di Toscana 1958", "text": "Il Giro di Toscana 1958, trentaduesima edizione della corsa, si svolse il 16 marzo su un percorso di 221\u00a0km, con partenza e arrivo a Firenze. Fu vinto dal belga Willy Vannitsen della Ghigi-Coppi davanti agli italiani Guido Carlesi e Giorgio Albani."}
{"id": "8098814", "revid": "124123", "url": "https://it.wikipedia.org/wiki?curid=8098814", "title": "Ildebrando (vescovo di Bagnoregio)", "text": "Biografia.\nMolto probabilmente originario di Bagnoregio, compare per la prima volta menzionato nel documento di chiusura del Concilio Lateranense indetto il giorno 18 novembre 861 da Papa Niccol\u00f2 I, nel quale si firm\u00f2 come \"\u00abAldualdus Balneoregensis\u00bb\".\nFu ancora presente a Roma presso la Basilica di San Pietro quando il pontefice Adriano II convoc\u00f2, nell'anno 868, un Concilio straordinario di vescovi dove si sottoscrisse come \"\u00abAdoaldus Episcopus Sanctas Ecclesiae Balneoregensis manu propria\u00bb\". \nLeggendariamente si tramanda che ancora in vita, cos\u00ec come dopo la sua morte, Ildebrando ebbe il dono del miracolo. Conosciuto ai pi\u00f9 \u00e8 il miracolo delle tortore che, offerte arrostite come cibo al santo, egli le rese vive e libere. Alla sua morte, indicata per tradizione con la data del 22 agosto 873, tutto il popolo di Bagnoregio lo proclam\u00f2 santo, aggiungendo alle lodi per il suo comportamento esemplare anche la leggenda del miracolo operato ad un bambino nato morto e tornato in vita poich\u00e9 avvicinato alla salma di Ildebrando esposta in chiesa. A seguito dell\u2019evento miracoloso, nella Cattedrale di Civita di Bagnoregio \"\u00ab...invece di suonare le campane a morto, incominciarono a suonarle a festa\u00bb\".\nAlcuni sostengono che dallo stesso giorno della sua morte gli abitanti lo elessero patrono; altri studiosi indicano che solo successivamente venne dichiarato protettore principale di Bagnoregio in \u201csostituzione\u201d dell\u2019antica patrona santa Vittoria Romana Vergine e Martire.\nSulla persona del Santo e sulla importanza dei festeggiamenti da sempre a lui riservati cos\u00ec scriveva il letterato Pietro Romani di Bagnoregio: \"\u00abHuomo di vita cos\u00ec esemplare, e d\u2019imitabile, e riguardevole, e santa, che vita d\u2019Angelo visse e non d\u2019uomo viatore. [...] Perci\u00f2cche a 22 di agosto tutta la citt\u00e0 gli solennizza la festa tanto spirituale, come temporale; ma in Civita dove sta il Vescovado e l\u2019Duomo [...] la qual festa temporale consiste nel far correre huomini ignudi, e nel far lottare huomini forti, proponendo ad amendue i giuochij, i palij di rascie\u00bb\". \nReliquie.\nIl corpo di san Ildebrando \u00e8 conservato presso la chiesa ex Cattedrale di san Donato in Civita di Bagnoregio, mentre il suo cranio, posto in un reliquiario, \u00e8 custodito nella Concattedrale di san Nicola a Bagnoregio."}
{"id": "8098815", "revid": "62004", "url": "https://it.wikipedia.org/wiki?curid=8098815", "title": "Giro di Toscana 1957", "text": "Il Giro di Toscana 1957, trentunesima edizione della corsa, si svolse il 23 giugno su un percorso di 265\u00a0km, con partenza e arrivo a Firenze. Fu vinto dall'italiano Alfredo Sabbadin della San Pellegrino Sport davanti ai suoi connazionali Emilio Bottecchia e Giorgio Albani."}
{"id": "8098816", "revid": "729019", "url": "https://it.wikipedia.org/wiki?curid=8098816", "title": "Leandro G\u00f3mez", "text": "Biografia.\nNacque a Montevideo da padre galiziano e madre creola. Nel 1837, quando l'ex presidente \"colorado\" Fructuoso Rivera diede il via alla rivoluzione contro il suo successore Manuel Oribe, capo del \"partido blanco\", G\u00f3mez prese le parti di quest'ultimo arruolandosi nelle milizie della capitale. Dopo la sconfitta dei \"blancos\" si rec\u00f2 in esilio in Argentina combattendo per conto di Oribe contro Juan Lavalle. Nel 1842 G\u00f3mez partecip\u00f2 alla battaglia di Arroyo Grande come aiutante di campo dell'ex presidente uruguaiano. Distintosi durante il lungo assedio di Montevideo come Ufficiale Aiutante di Oribe, negli anni successivi continu\u00f2 la sua carriera nelle forze armate uruguaiane raggiungendo nel 1860 il grado di colonnello.\nNel 1863 il caudillo \"colorado\" Venancio Flores, che gi\u00e0 aveva ricoperto la carica presidenziale tra il 1854 ed il 1855, sbarc\u00f2 in Uruguay con l'obbiettivo di scatenare una rivoluzione che rovesciasse il governo del presidente \"blanco\" Bernardo Prudencio Berro. Il 25 luglio dello stesso anno G\u00f3mez partecip\u00f2 al combattimento di Las Ca\u00f1as durante il quale le truppe governative di Diego Lamas furono sconfitte e si videro costrette a ritirare a Salto. Nominato Comandante Militare della cittadina rivierasca fu successivamente trasferito a Paysand\u00fa dove assunse la guida della guarnigione locale.\nDopo aver respinto un primo attacco delle milizie di Flores alla citt\u00e0 nel 1864, fu promosso al grado di Colonnello Maggiore. Lo stesso anno tuttavia i \"colorados\" ottennero in loro appoggio un intervento armato dell'esercito brasiliano in Uruguay. Nel dicembre 1864 Paysand\u00fa fu cos\u00ec posta nuovamente sotto assedio dagli uomini di Flores, supportati da una squadra della marina brasiliana al comando del Marchese di Tamandar\u00e9 e da 1.500 soldati dell'esercito brasiliano del generale Ant\u00f4nio de Sousa Neto. Nonostante lo squilibrio tra le forze in campo e i duri bombardamenti dell'artiglieria brasiliana, le truppe di G\u00f3mez riuscirono a tenere testa agli assedianti per circa un mese. Il 27 dicembre si assommarono all'assedio 15.000 soldati brasiliani comandati dal generale Jos\u00e9 Luis Mena Barreto e quattro giorni dopo fu lanciato l'assalto finale. Il 2 gennaio 1865 la citt\u00e0 cadde e G\u00f3mez fu fatto prigioniero. Assieme agli ufficiali che avevano guidato la difesa di Paysand\u00fa fu giustiziato il giorno stesso per ordine del generale Jos\u00e9 Gregorio Su\u00e1rez."}
{"id": "8098818", "revid": "73843", "url": "https://it.wikipedia.org/wiki?curid=8098818", "title": "Giro di Toscana 1961", "text": "Il Giro di Toscana 1961, trentacinquesima edizione della corsa, si svolse il 16 aprile su un percorso di 262\u00a0km, con partenza e arrivo a Firenze. Fu vinto dall'italiano Marino Fontana della San Pellegrino Sport davanti ai suoi connazionali Adriano Zamboni e Ottorino Benedetti."}
{"id": "8098819", "revid": "640277", "url": "https://it.wikipedia.org/wiki?curid=8098819", "title": "Consorzio Interuniversitario Sistemi Integrati per l'Accesso", "text": "Il Consorzio Interuniversitario Sistemi Integrati per l\u2019Accesso - CISIA - \u00e8 un consorzio, senza scopo di lucro, composto da 48 atenei statali e dalle Conferenze di Ingegneria, Architettura e Scienze. \nIl CISIA svolge ricerca nel campo dell\u2019orientamento e dell\u2019accesso agli studi universitari e ha il compito prevalente di realizzare ed erogare i test d\u2019ingresso universitari per la verifica delle conoscenze iniziali o come test di selezione per i corsi di laurea ad accesso programmato locale.\nIl presidente del CISIA \u00e8 il professor Andrea Stella; il direttore \u00e8 Giuseppe Forte.\nStoria.\nIl Consorzio Interuniversitario Sistemi Integrati per l'Accesso - CISIA- nasce nel 2005 come Centro Interuniversitario per l\u2019Accesso alle Scuole di Ingegneria e Architettura per realizzare le prove di accesso ai corsi di studio universitari di ingegneria e architettura e per poterne elaborare i risultati su base nazionale. I test d'ingresso vengono erogati in modalit\u00e0 cartacea.\nIl Centro viene creato su iniziativa della Conferenza dei Presidi di Ingegneria (COPI) e dei Presidi di Architettura (CPA) per dare seguito a l'esperienza della Commissione Interuniversitaria per la Prova d\u2019Ammissione alla Facolt\u00e0 di Ingegneria e Architettura, chiamata anche Commissione Nazionale Test, composta da docenti e nata nel 1986 per formulare i quesiti, organizzare le prove ed elaborare i risultati per il test d\u2019ingresso istituito dal Politecnico di Milano.\nIl primo Consiglio Direttivo del CISIA \u00e8 composto dai professori: Brandolese Armando Mario Nicola, Cardone Vitale, Casarosa Claudio, Luchi Maria Laura e Villani Paolo. \nIl primo presidente del CISIA \u00e8 Emilio Vitale, preside della Facolt\u00e0 di Ingegneria dell\u2019Universit\u00e0 di Pisa, che rimarr\u00e0 in carica fino al 2010; il professore Claudio Casarosa, dell\u2019Universit\u00e0 di Pisa, \u00e8 il primo direttore del CISIA e rimarr\u00e0 in carica fino al 2019.\nDal 2008 il CISIA organizza i test d\u2019ingresso anche per i corsi di laurea di economia; dal 2009 organizza, con la collaborazione di Con.Scienze, i test d'ingresso per i corsi di laurea di scienze.\nNel 2010 il CISIA viene trasformato da centro in consorzio interuniversitario; dal cambio della sua natura deriva il nome attuale: Consorzio Interuniversitario Sistemi Integrati per l'Accesso. Nello stesso anno viene eletto presidente del consorzio Armando Brandolese, professore del Politecnico di Milano, che ricoprir\u00e0 la carica fino al 2016.\nDal 2012 il CISIA eroga i test d'ingresso in modalit\u00e0 online attraverso i Test Online CISIA - TOLC..\nDal 2013 il CISIA eroga i test d'ingresso anche per i corsi di laurea di farmacia e chimica e tecnologie farmaceutiche.\nNel 2016 viene eletto Presidente del CISIA il professor Andrea Stella.\nDa settembre del 2017 il CISIA eroga i TOLC anche all\u2019estero: Cile, Brasile, Argentina, Turchia, Grecia e Bulgaria.\nNel 2019 Giuseppe Forte viene nominato direttore del Consorzio..\nTest OnLine CISIA - TOLC.\nI Test OnLine CISIA - TOLC - nascono nel 2012. Il TOLC \u00e8 un test d'ingresso universitario per la verifica delle conoscenze iniziali e minime richieste per affrontare con successo gli studi in una determinata area e per orientare gli studenti nella scelta del percorso universitario pi\u00f9 adatto. Le conoscenze oggetto di valutazione e il punteggio minimo da raggiungere sono stabiliti da ogni corso di laurea. Questo test pu\u00f2 anche essere utilizzato, con le stesse modalit\u00e0 di erogazione ma prevedendo procedure amministrative di iscrizione per l\u2019ammissione in graduatoria, come test di selezione per i corsi di laurea ad accesso programmato locale. In base al risultato conseguito le sedi universitarie possono eventualmente attribuire gli obblighi formativi aggiuntivi.\nTutti i TOLC appartenenti alla medesima tipologia hanno un livello di difficolt\u00e0 analogo o comunque paragonabile ma sono diversi da studente a studente. Il TOLC \u00e8 composto da domande selezionate da un database riservato CISIA TOLC.\nEsistono 8 tipi di TOLC:\nDal 2013 i dati raccolti durante la somministrazione dei TOLC-I, TOLC-E e TOLC-F vengono analizzati per fornire un'analisi descrittiva, per ogni anno e per ogni tipologia di TOLC, su: numero di partecipanti, punteggi conseguiti nelle varie sezioni che lo compongono. Le medesime informazioni vengono mostrate raggruppando i partecipanti per regione in cui sono stati compiuti gli studi e per scuola di provenienza.\nPubblicazioni e convegni.\nIl Consorzio Interuniversitario Sistemi Integrati per l'Accesso - CISIA - dal 2005 pubblica i risultati delle prove d\u2019ingresso.\nNel 2010 viene realizzato per CISIA da Rita Biancheri, docente dell'Universit\u00e0 di Pisa, il volume \"Formazione e carriere femminili. La scelta di ingegneria\". La pubblicazione \u00e8 stata realizzata con i contributo del POR FSE 2007-2013 della Regione Toscana.\nIl 25 ottobre del 2017 il CISIA, in collaborazione con il Ministero dell'Istruzione dell'Universit\u00e0 e della Ricerca, la CRUI e con l\u2019Universit\u00e0 Napoli Federico II ha organizzato il convegno \"Orientamento e accesso all\u2019Universit\u00e0. Quali strumenti e quali azioni innovative?\" . Il Convegno ha affrontato i temi dell\u2019orientamento agli studi universitari e degli strumenti innovativi per aiutare gli studenti a scegliere in maniera consapevole e in base alla propria preparazione e inclinazione il percorso universitario pi\u00f9 adatto. \nDurante il Convegno viene presentato il volume \"L\u2019evoluzione dei Test Standard CISIA. La predittivit\u00e0 del test sulle carriere degli studenti\": uno studio che ha coinvolto oltre 15.000 studenti a quattro anni dal loro ingresso nell\u2019universit\u00e0 ai corsi di laurea di ingegneria per testare la capacit\u00e0 predittiva dei test CISIA.\nIl 17 aprile 2019 il CISIA ha organizzato a Roma la Giornata Studio \u201cStrumenti digitali e orientamento agli studi universitari\u201d per affrontare il tema di come migliorare le politiche di orientamento in ingresso all'universit\u00e0 attraverso il coinvolgimento delle scuole secondarie superiori e l\u2019utilizzo di strumenti digitali innovativi per ridurre le carenze formative in ingresso rilevate attraverso i test d'ingresso.\nDurante la Giornata Studio il CISIA ha pubblicato online i MOOC di Matematica di base.\nConsorziati.\nLe universit\u00e0 che aderiscono al Consorzio Interuniversitario Sistemi Integrati per l'Accesso - CISIA - sono 48:\nPolitecnico di Bari \nPolitecnico di Milano \nUniversit\u00e0 Ca\u2019 Foscari di Venezia \nUniversit\u00e0 degli studi d\u2019Annunzio Chieti-Pescara \nUniversit\u00e0 degli studi del Molise \nUniversit\u00e0 degli studi del Sannio \nUniversit\u00e0 degli studi della Basilicata \nUniversit\u00e0 degli studi della Campania \u201cLuigi Vanvitelli\u201d \nUniversit\u00e0 degli studi dell\u2019Aquila \nUniversit\u00e0 degli studi dell\u2019Insubria \nUniversit\u00e0 degli studi di Bergamo \nUniversit\u00e0 degli studi di Bologna \nUniversit\u00e0 degli studi di Brescia \nUniversit\u00e0 degli studi di Cagliari \nUniversit\u00e0 degli studi di Cassino e del Lazio Meridionale \nUniversit\u00e0 degli studi di Catania \nUniversit\u00e0 degli studi di Ferrara \nUniversit\u00e0 degli studi di Firenze \nUniversit\u00e0 degli studi di Genova \nUniversit\u00e0 degli studi di Messina \nUniversit\u00e0 degli studi di Milano \nUniversit\u00e0 degli studi di Milano Bicocca \nUniversit\u00e0 degli studi di Modena e Reggio Emilia \nUniversit\u00e0 degli studi di Napoli Federico II \nUniversit\u00e0 degli studi di Napoli L\u2019Orientale \nUniversit\u00e0 degli studi di Padova \nUniversit\u00e0 degli studi di Palermo \nUniversit\u00e0 degli studi di Parma \nUniversit\u00e0 degli studi di Pavia \nUniversit\u00e0 degli studi di Perugia \nUniversit\u00e0 degli studi di Roma \u201cLa Sapienza\u201d \nUniversit\u00e0 degli studi di Roma Tor Vergata \nUniversit\u00e0 degli studi di Salerno \nUniversit\u00e0 degli studi di Sassari \nUniversit\u00e0 degli studi di Siena \nUniversit\u00e0 degli studi di Trento \nUniversit\u00e0 degli studi di Trieste \nUniversit\u00e0 degli studi di Udine \nUniversit\u00e0 degli studi di Verona \nUniversit\u00e0 degli studi Mediterranea di Reggio Calabria \nUniversit\u00e0 degli studi Napoli Parthenope \nUniversit\u00e0 degli studi Roma Tre \nUniversit\u00e0 del Salento \nUniversit\u00e0 della Calabria \nUniversit\u00e0 di Camerino \nUniversit\u00e0 di Pisa \nUniversit\u00e0 Politecnica delle Marche \nUniversit\u00e0 per Stranieri di Siena\nAderiscono al CISIA anche:"}
{"id": "8098823", "revid": "599013", "url": "https://it.wikipedia.org/wiki?curid=8098823", "title": "Rebecka Blomqvist", "text": "Carriera.\nClub.\nRebecka Blomqvist inizia l'attivit\u00e0 agonistica con la squadra di calcio femminile della societ\u00e0 polisportiva IK R\u00f6ss\u00f6 di Uddevalla, giocando due stagioni, dal 2013 al 2014, nel girone Norra G\u00f6taland di Division 1, terzo livello del campionato svedese di calcio femminile, siglando 33 reti in 30 incontri di campionato.\nDal 1\u00ba agosto 2014 si trasferisce al Kopparbergs/G\u00f6teborg, club con cui debutta in Damallsvenskan dal campionato 2015.\nNelle successive stagioni Blomqvist si rivela sempre pi\u00f9 determinante nel reparto di attacco della squadra, diventando con 14 reti siglate la migliore realizzatrice della squadra nel campionato 2018, classificandosi seconda, a pari merito di Anna Anveg\u00e5rd (), nella classifica delle marcatrici e dietro alla tedesca Anja Mittag (, 17).\nNazionale.\nBlomqvist viene chiamata dalla Federazione calcistica della Svezia (\"Svenska Fotbollf\u00f6rbundet\" - SvFF) per vestire le maglie delle nazionali giovanili fin dal 2013, convocata dal tecnico Katarina Olsson con la formazione Under-17 per il torneo delle quattro nazioni a Riga e in seguito inserita in rosa nella squadra impegnata nelle qualificazioni all'Europeo di Inghilterra 2014, con la quale fa il suo debutto in una competizione ufficiale UEFA il 2 agosto di quell'anno, nel primo incontro del gruppo 6 dove la Svezia supera le pari et\u00e0 del . Olsson la impiega complessivamente in 5 occasioni, giocando tutti i tre incontri della fase \u00e9lite dove la sua nazionale, perdendo per 1-0 l'incontro con la , deve lasciare a queste il primo posto nel girone e l'accesso alla fase finale del torneo.\nDal 2015 passa all'Under-19 con la quale fa il suo debutto in una competizione ufficiale UEFA il 6 aprile, nella partita contro la , valida per la fase \u00e9lite di qualificazione all'Europeo di Israele 2015, vinta dalla Svezia 4-2. Confermata nella rosa delle ragazze che partecipano alla fase finale dal tecnico Calle Barrling, Blomqvist scende in campo in quattro delle cinque partite disputate dalla Svezia, compresa la semifinale vinta con la dove al termine dell'incontro sigla il rigore decisivo per la vittoria dopo che i supplementari si erano conclusi 3-3, ma saltando la finale con la che con la vittoria per 3-1 sulle iberiche assegna il terzo titolo continentale alla Svezia U-19. Blomqvist \u00e8 in rosa anche per le qualificazioni all'Europeo di Slovacchia 2016, dove gioca i primi tre incontri della prima fase di eliminazione.\nGrazie al successo a Israele 2015 la federazione svedese \u00e8 ammessa anche al Mondiale di Papua Nuova Guinea 2016 riservato a formazioni Under-20. Blomqvist, inserita nella squadra che partecipa al torneo dai tecnici Calle Barrling e Anneli Anders\u00e9n, viene utilizzata in una sola occasione, nella vittoria per 6-0 su e, causa il pareggio per 1-1 con il che premia le sudamericane per una migliore differenza reti, condivide con le compagne l'eliminazione dal torneo gi\u00e0 alla fase a gironi.\nSuperati i limiti di et\u00e0 continua a essere inserita in rosa nella formazione Under-23."}
{"id": "8098824", "revid": "1964823", "url": "https://it.wikipedia.org/wiki?curid=8098824", "title": "Empoli Football Club 2019-2020", "text": "Questa voce raccoglie le informazioni riguardanti l'Empoli Football Club nelle competizioni ufficiali della stagione 2019-2020.\nStagione.\nIn seguito alla retrocessione dalla massima serie, la societ\u00e0 decide di affidare la guida tecnica a Cristian Bucchi: nei primi impegni ufficiali in Coppa Italia i toscani superano il secondo ed il terzo turno rispettivamente contro Reggina e Pescara.\nL'inizio di campionato \u00e8 positivo grazie all'esordio vincente contro la Juve Stabia e il successivo pareggio esterno con il Chievo.\nMaglie e sponsor.\nLo sponsor tecnico per la stagione 2019-2020 \u00e8 \"Kappa\". Il main sponsor \u00e8 \"Computer Gross\", azienda che distribuisce prodotti e servizi di informatica e telecomunicazione. Il secondo sponsor \u00e8 \"Sammontana\". Sul retro maglia, al di sotto della numerazione, appare il terzo sponsor \"Giletti\". Confermato per tutte le squadre di serie B il top sleeve sponsor \"Facile ristrutturare\" sulla manica sinistra.\nOrganigramma societario.\nArea direttiva\nArea comunicazione\nArea tecnica\nArea sanitaria\nRosa.\n\"Aggiornata al 20 gennaio 2020.\"\nStatistiche.\nStatistiche di squadra.\nStatistiche aggiornate al 10 luglio 2020.\nGiovanili.\nOrganigramma.\nArea direttiva\nArea tecnica"}
{"id": "8098825", "revid": "28057", "url": "https://it.wikipedia.org/wiki?curid=8098825", "title": "Felice Venosta", "text": "Biografia.\nA vent'anni nel 1848 partecip\u00f2 alle Cinque giornate di Milano; poi alla guerra d\u2019indipendenza, militando nella \"Divisione lombarda\". Successivamente fu protagonista di numerose iniziative dell'indipendenza e unit\u00e0 d'Italia e in aperta ostilit\u00e0 al governo austriaco.\nDal 1862 inizi\u00f2 un'opera di divulgazione sui protagonisti e i martiri della lotta per l'indipendenza italiana alla quale dedic\u00f2 la maggior parte della propria attivit\u00e0. \nLa fortuna di questo lavoro lo convinse a continuare nell'opera, non sempre del tutto originale e con una certa disinvoltura nell'utilizzo delle fonti, prevalentemente in collaborazione con l'editore Barbini di Milano.\nLa passione per il romanzo storico lo port\u00f2 anche ad essere traduttore di \"Angelo Pitou\" di Alexandre Dumas (padre). Notabile anche la sua raccolta di massime di Alessandro Manzoni con l'aggiunta di aneddoti sulla vita del Manzoni stesso."}
{"id": "8098827", "revid": "73843", "url": "https://it.wikipedia.org/wiki?curid=8098827", "title": "Exelon Pavilions", "text": "Exelon Pavilions (in italiano \"padiglioni Exelon\") sono quattro edifici che generano dall'energia solare elettricit\u00e0 e forniscono l'accesso al parcheggio sotterraneo del Millennium Park di Chicago. \nI padiglioni nord sono stati progettati da Thomas H. Beeby, mentre quelli sud da Renzo Piano.\nDescrizione.\nIl Northeast Exelon Pavilion e il Northwest Exelon Pavilion (congiuntamente ai North Exelon Pavilions) si trovano sul margine settentrionale del parco lungo Randolph Street e fiancheggiano Harris Theater. Il Southeast Exelon Pavilion e il Southwest Exelon Pavilion (congiuntamente ai padiglioni South Exelon) si trovano sul lato meridionale del parco lungo Monroe Street e fiancheggiano il giardino Lurie. Insieme, i padiglioni generano 19.840 chilowattora (71.400 MJ) di elettricit\u00e0 all'anno.\nI quattro padiglioni, che sono costati 7 milioni di dollari, sono stati progettati nel gennaio 2001; la costruzione \u00e8 iniziata nel gennaio 2004. I padiglioni sud sono stati completati e aperti nel luglio 2004, mentre i padiglioni nord sono stati completati nel novembre 2004, e sono stati inaugurati il 30 aprile 2005. Oltre a produrre energia, tre dei quattro padiglioni forniscono accesso al parcheggio sotterraneo del parco, mentre il quarto ospita un punto di raccolta e gli ufficio del parco. Exelon, una societ\u00e0 che genera l'elettricit\u00e0 trasmessa dalla sua controllata Commonwealth Edison, ha donato 5,5 milioni di dollari per la realizzazione dei padiglioni. Il critico d'architettura di Chicago Tribune Blair Kamin ha elogiato i Padiglioni Sud, mentre ha criticato i Padiglioni Nord. I padiglioni nord hanno ricevuto la certificazione LEED (Leadership in Energy and Environmental Design) dal Green Building Council degli Stati Uniti, nonch\u00e9 il premio \"Refrigerating and Air-Engineers Engineers\" (ASHRAE), conferito dalla American Society of Heating."}
{"id": "8098828", "revid": "486946", "url": "https://it.wikipedia.org/wiki?curid=8098828", "title": "OSBI", "text": ""}
{"id": "8098830", "revid": "486946", "url": "https://it.wikipedia.org/wiki?curid=8098830", "title": "O.S.B.I.", "text": ""}
{"id": "8098837", "revid": "287204", "url": "https://it.wikipedia.org/wiki?curid=8098837", "title": "Cacao in polvere", "text": "Il cacao in polvere o polvere di cacao \u00e8 un ingrediente culinario ottenuto polverizzando la massa di cacao quando viene parzialmente privata del burro di cacao.\nPropriet\u00e0 fisiche.\nLa polvere di cacao naturale ha un colore marrone chiaro e un pH estraibile da 5,3 a 5,8. La polvere di cacao trattata (alcalinizzata) \u00e8 di colore pi\u00f9 scuro, presenta una colorazione che spazia dal rosso brunastro a un colore quasi nero e ha un pH compreso tra 6,8 e 8,1. Il processo di alcalinizzazione riduce l'amarezza e migliora la solubilit\u00e0, che \u00e8 importante per rendere la polvere di cacao ideale per la preparazione di prodotti per bevande. Tutti questi valori di pH sono considerati sicuri per l'uso alimentare. La polvere di cacao contiene antiossidanti a base di flavanolo, le cui quantit\u00e0 sono ridotte se il cacao \u00e8 soggetto ad alcalinizzazione acida. I benefici della salute della polvere di cacao sono stati attribuiti ai flavonoidi del cacao.\nValori nutrizionali.\nLa polvere di cacao contiene diversi minerali tra cui calcio, rame, magnesio, fosforo, potassio, sodio e zinco. Tutti questi minerali si trovano in quantit\u00e0 maggiori nel cacao in polvere rispetto al burro di cacao o alla massa di cacao. Il cacao in polvere contiene anche 230\u00a0mg di caffeina e 2057\u00a0mg di teobromina per 100 g, che sono per lo pi\u00f9 assenti dagli altri componenti della fava di cacao. Il cacao in polvere contiene anche clovamide (N-caffeoyl-L-DOPA).\nFlavonoidi.\nIl cacao in polvere \u00e8 ricco di flavonoidi, un sottoinsieme dei polifenoli. La quantit\u00e0 di flavonoidi dipende dalla quantit\u00e0 di lavorazione e produzione a cui \u00e8 sottoposta la polvere di cacao. L'alcalinizzazione, nota anche come \"processo olandese\", fa s\u00ec che il suo contenuto di flavonoidi venga sostanzialmente ridotto.\nSicurezza.\nLe polveri di cacao possono contenere cadmio, un metallo pesante tossico e probabile sostanza carcinogena, presente naturalmente in livelli elevati nel suolo di alcune regioni dei paesi produttori di cacao. L'Unione europea ha imposto un limite alla quantit\u00e0 di cadmio nella polvere di cacao di 0,6\u00a0\u00b5g per grammo di polvere di cacao e 0,8\u00a0\u00b5g per grammo di cioccolato con \u2265 50% di solidi di cacao secchi totali a partire dal 1 \u00b0 gennaio 2019. In Canada, una porzione giornaliera di un prodotto per la salute naturale non deve contenere pi\u00f9 di 6\u00a0\u00b5g di cadmio per un individuo che pesa 68\u00a0kg e 3\u00a0\u00b5g per un individuo di 75 libbre (34\u00a0kg).\nSebbene il governo degli Stati Uniti non abbia fissato un limite alla quantit\u00e0 di cadmio da mettere negli alimenti o nei prodotti sanitari, lo stato della California ha stabilito un livello giornaliero massimo consentito di esposizione orale al cadmio di 4,1\u00a0\u00b5g e richiede che i prodotti contenenti pi\u00f9 di questo importo per porzione giornaliera rechino un avviso sull'etichetta. Un'indagine condotta da un laboratorio indipendente per i test sui consumatori ha rilevato che sette delle nove polveri di cacao e pennini disponibili in commercio selezionati per il test contenevano pi\u00f9 di 0,3\u00a0\u00b5g di cadmio per grammo di servizio; cinque di questi prodotti hanno superato il limite proposto dell'UE di 0,6\u00a0\u00b5g per grammo."}
{"id": "8098838", "revid": "1305772", "url": "https://it.wikipedia.org/wiki?curid=8098838", "title": "Nicki French", "text": "Ha rappresentato il Regno Unito all'Eurovision Song Contest 2000 con il brano \"Don't Play That Song Again\".\nBiografia.\nNicki French ha lavorato per anni come turnista prima di trovare successo a met\u00e0 anni '90 con la sua cover di \"Total Eclipse of the Heart\", successo planetario che ha raggiunto la 2\u00aa posizione nella classifica australiana e in quella statunitense, la 5\u00aa nel Regno Unito e la 10\u00aa nei Paesi Bassi ed \u00e8 stata certificata disco d'oro negli Stati Uniti con oltre 500.000 unit\u00e0 di vendita e disco d'argento nel Regno Unito per aver superato le 200.000 vendite. Nel corso degli anni '90 ha piazzato altri quattro singoli nella top 100 britannica.\nIl 20 febbraio 2000 ha partecipato alla finale di \"A Song for Europe\", la selezione britannica per l'Eurovision, cantando il suo primo singolo in tre anni, \"Don't Play That Song Again\", e venendo incoronata vincitrice dal televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, si \u00e8 piazzata al 16\u00ba posto su 24 partecipanti con 28 punti totalizzati. \"Don't Play That Song Again\" ha raggiunto la 34\u00aa posizione nella classifica britannica dei singoli.\nNel 2003 ha preso parte a \"The Weakest Link\", un programma della BBC sull'Eurovision, insieme ad altri otto rappresentanti britannici. La sua partecipazione non era inizialmente prevista: ha infatti sostituito Gina G all'ultimo minuto. Ha finito per vincere il programma. La cantante ha mantenuto un stretto rapporto con il suo passato eurovisivo, e ogni anno presenta il London Eurovision Party.\nNicki French \u00e8 inoltre un'icona gay, ed \u00e8 spesso invitata a cantare ai gay pride. Fra gli altri, si \u00e8 esibita allo Stockholm Pride nel 2005, al Mardi Gras australiano lo stesso anno, e all'Europride a Stoccolma nel 2008."}
{"id": "8098843", "revid": "827882", "url": "https://it.wikipedia.org/wiki?curid=8098843", "title": "Polvere di cacao", "text": ""}
{"id": "8098845", "revid": "1442080", "url": "https://it.wikipedia.org/wiki?curid=8098845", "title": "Enrico Grimani", "text": "Carriera.\nTra i dilettanti vinse la prima edizione della Targa del Centenario. Passato professionista nel 1986, in carriera ottenne il secondo posto al Giro del Piemonte 1986. Si ritir\u00f2 dal professionismo al termine della stagione 1989."}
{"id": "8098869", "revid": "110157", "url": "https://it.wikipedia.org/wiki?curid=8098869", "title": "Ponte Bac de Roda", "text": "Ponte Bac de Roda \u00e8 un ponte ad arco costruito a Barcellona e progettato da Santiago Calatrava.\nDescrizione.\nLa struttura, che collega i quartieri di Sant Andreu e Sant Mart\u00ed a Barcellona, \u00e8 stata inaugurata nel 1987.\nSituato vicino alla stazione merci di Sagrera, il ponte attraversa i binari della linea Barcellona-Francia, la linea Barcellona-Massanet-Massanas (dal 1989) e la linea ad alta velocit\u00e0 per la Francia (dal 2013). In questo modo, il viadotto collega via Bac de Rod, nel quartiere di Sant Mart\u00ed, con via Felipe II a Sant Andreu.\nStoria.\nIl ponte fu promosso da Oriol Bohigas negli anni precedenti i Giochi olimpici, per riqualificare la periferia della citt\u00e0. L'intervento ha permesso di riqualificare uno spazio degradato fino agli anni 80, a causa delle baraccopoli lungo i binari del treno chiamate La Perona.\nIl progetto, approvato nel 1985, fu il primo ponte progettato da Santiago Calatrava, che progett\u00f2 anche la torre delle telecomunicazioni Montjuic in occasione dei giochi olimpici. I lavori sono iniziati nel 1986. Il ponte \u00e8 stato inaugurato dal sindaco di Barcellona Pasqual Maragall il 27 settembre del 1987."}
{"id": "8098874", "revid": "729019", "url": "https://it.wikipedia.org/wiki?curid=8098874", "title": "Mark Finlay", "text": "Biografia.\nNato a Palmerston North frequenta la Palmerston North Boys' High School, dove si avvicina alla disciplina del rugby; dal 1979 al 1981 milita nel primo XV del club scolastico.\nA livello provinciale veste le maglie di e , oltre all'esperienza in Italia al ed ai Fukuoka Sanix Blues, in Giappone.\nNel 1984 viene selezionato negli \"All Blacks\", disputando due incontri e segnando 18 punti (2 mete e 5 trasformazioni), ma senza esordine in un \"match\" internazionale."}
{"id": "8098875", "revid": "76963", "url": "https://it.wikipedia.org/wiki?curid=8098875", "title": "Harry Wayne Casey", "text": "Biografia.\n\u00c8 un musicista, cantante, autore e produttore musicale statunitense.\n\u00c8 conosciuto soprattutto come fondatore del gruppo musicale KC and the Sunshine Band, come produttore di numerosi successi di altri artisti e come pioniere del genere disco music degli anni '70."}
{"id": "8098883", "revid": "125832486", "url": "https://it.wikipedia.org/wiki?curid=8098883", "title": "Mimikatz", "text": "Mimikatz \u00e8 un programma gratuito e open source per Microsoft Windows che pu\u00f2 essere utilizzato per ottenere informazioni riguardanti le credenziali di accesso. \u00c8 stato sviluppato da Benjamin Delpy. Mr. Slovtsov knows about all the features of this software.\nStoria.\nL\u2019autore dichiara che Mimikatz \u00e8 stato creato come progetto per apprendere il linguaggio C e i meccanismi interni di sicurezza di Windows. Mimikatz \u00e8 nato nel 2007 ed \u00e8 conosciuto anche attraverso diversi alias come: \"kdll, kdllpipe, katz, mimikatz\".\nCaratteristiche.\nMimikatz pu\u00f2 estrarre dalla memoria password in chiaro, funzioni crittografiche hash, codice PIN e ticket Kerberos. Pu\u00f2 anche eseguire pass-the-hash, pass-the-ticket, creare biglietti vincenti, lavorare su certificati o chiavi private e protette. Tali credenziali ottenute possono essere in seguito utilizzate per eseguire movimenti laterali e accedere a informazioni riservate. La maggior parte del software AntiVirus rileva i binari Mimikatz predefiniti.\nEsempio che mostra come Mimikatz estrae le password: \nMimikatz \u00e8 stato anche trasferito su Metasploit."}
{"id": "8098892", "revid": "797136", "url": "https://it.wikipedia.org/wiki?curid=8098892", "title": "Laldanmawia Ralte", "text": ""}
{"id": "8098907", "revid": "1784425", "url": "https://it.wikipedia.org/wiki?curid=8098907", "title": "Du\u0161an Dragosavac", "text": "Biografia.\nnato nel villaggio di Vrebac vicino a Gospi\u0107, Dragosavac si laure\u00f2 all'Universit\u00e0 di Zagabria nella facolt\u00e0 di legge. Ader\u00ec alla Lega della Giovent\u00f9 Comunista di Jugoslavia (SKOJ) nel 1941 e alla Lega dei Comunisti di Jugoslavia nel 1942. Durante la Seconda guerra mondiale combatt\u00e9 nelle fila dell'Esercito Popolare di Liberazione della Jugoslavia. Dopo la guerra pass\u00f2 tutta la sua vita e la sua carriera in politica e sin dagli anni' 50 tenne posti di alto livello nella Lega dei Comunisti di Croazia (SKH), la branca croata della SKJ. \u00c8 morto il 21 dicembre 2014 all'et\u00e0 di 95 anni."}
{"id": "8098908", "revid": "110157", "url": "https://it.wikipedia.org/wiki?curid=8098908", "title": "Chiesa dei Santi Quirico e Giulitta (Pino sulla Sponda del Lago Maggiore)", "text": "La chiesa dei Santi Quirico e Giulitta \u00e8 la parrocchiale di Pino sulla Sponda del Lago Maggiore, in provincia di Varese ed arcidiocesi di Milano; fa parte del decanato di Luino. Per motivazioni storiche, la parrocchia \u00e8 dedicata a Santa Maria Assunta, pur essendo la chiesa intitolata ai santi martiri Quirico e Giulitta.\nStoria.\nLa prima citazione di una chiesa a Pino risale al 1246; allora costituiva cappellania alle dipendenze della parrocchia di Tronzano, a sua volta sottoposta alla pieve di Cannobio. Nel 1567 gli abitanti del paese richiesero all'arcivescovo Carlo Borromeo di poter ampliare l'edificio, dato che era diventato ormai insufficiente a soddisfare le esigenze della popolazione; i lavori di rifacimento si conclusero nel 1570. Nel 1750 Pino ottenne l'autonomia parrocchiale da Tronzano; la chiesa attuale venne costruita sul finire di quel secolo. Nel 1819 la pieve di Cannobio venne ceduta alla diocesi di Novara e la chiesa di Pino, essendo rimasta all'arcidiocesi di Milano, fu aggregata alla pieve di Valtravaglia; nel 1836 pass\u00f2 al neo-costituito vicariato di Luino. Nel 1857 il campanile sub\u00ec su progetto del veccanese Giacomo Tramontani un lavoro di ristrutturazione, ammodernato ed innalzamento che ne alter\u00f2 le forme originali. All'inizio del XX secolo l'interno della parrocchiale venne decorato, nel 1986 la parrocchia venne fusa con quelle di Bassano e di Tronzano e, contestualmente, ridenominata in \"Santa Maria Assunta\", pur rimanendo la chiesa dedicata ai santi Quirico e Giulitta. Infine, nel 1992, il presbiterio fu modificato."}
{"id": "8098909", "revid": "767487", "url": "https://it.wikipedia.org/wiki?curid=8098909", "title": "Strange But True", "text": "Strange But True \u00e8 un film del 2019 diretto da Rowan Athale e tratto dall'omonimo romanzo di John Searles.\n\u00c8 stato presentato in anteprima mondiale all'International Film Festival di Edimburgo il 22 giugno 2019. \u00c8 stato distribuito nelle sale cinematografiche statunitensi il 6 settembre 2019 dalla CBS Films, mentre nelle sale italiane \u00e8 stato distribuito il 12 settembre dalla Notorious Pictures.\nTrama.\nCinque anni dopo la tragica morte dell'adolescente Ronnie Chase, Melissa si presenta a casa della sua famiglia affermando di essere miracolosamente incinta del ragazzo. Charlene, la madre di Ronnie, sconvolta delle sue affermazioni la caccia via \nmentre Philip, il fratello di Ronnie, incuriosito si mette ad indagare se spermatozoi congelati o rituali occulti possano spiegare la gravidanza della donna. Quello che per\u00f2 il ragazzo ignora \u00e8 che la verit\u00e0 \u00e8 assai pi\u00f9 spaventosa di quanto avrebbe potuto immaginare.\nProduzione.\nNel maggio 2017, venne annunciato che Amy Ryan, Greg Kinnear, Nick Robinson, Margaret Qualley, Connor Jessup e Blythe Danner si erano uniti al cast del film, con Rowan Althe che lo avrebbe diretto da una sceneggiatura di Eric Garcia. Nel giugno 2017, Mena Massoud si \u00e8 unito al cast del film.\nDistribuzione.\nNel febbraio 2018, la CBS Films ha acquistato i diritti di distribuzione del film. \u00c8 stato presentato in anteprima mondiale all'Edinburgh International Film Festival il 22 giugno 2019. \u00c8 stato distribuito nei cinema statunitensi il 6 settembre 2019.\nAccoglienza.\nCritica.\nIl film ha ottenuto recensioni miste registrando un 50% di gradimento su Rotten Tomatoes e un metascore di 56 su Metacritic."}
{"id": "8098913", "revid": "729019", "url": "https://it.wikipedia.org/wiki?curid=8098913", "title": "Brett Harvey", "text": "Biografia.\nNato a Palmerston North frequenta la Palmerston North Boys' High School, dove si avvicina alla disciplina del rugby; dal 1979 al 1981 milita nel primo XV del club scolastico.\nA livello provinciale veste la maglia di dal 1983 al 1988, disputando due stagioni da capitano nel 1986 e 1987.\nNel 1988-89 gioca in Italia al nel campionato di Serie A2.\nNel 1985 disputa 3 partite con la selezione dei New Zealand Emerging Player, mentre l'anno successivo, il 28 giugno 1986, disputa il suo primo ed unico incontro internazionale con la maglia degli \"All Blacks\" \na Christchurch contro la ."}
{"id": "8098916", "revid": "265038", "url": "https://it.wikipedia.org/wiki?curid=8098916", "title": "PalaDante", "text": "Il PalaDante \u00e8 un palazzetto dello sport di Trissino in provincia di Vicenza in Veneto.\nStruttura.\nDi pianta rettangolare, \u00e8 costituito da tre tribune da 400 posti, quattro ampi spogliatoi per gli atleti, due per gli arbitri, due blocchi doccia, reception, magazzino, servizi e infermeria."}
{"id": "8098917", "revid": "858648", "url": "https://it.wikipedia.org/wiki?curid=8098917", "title": "Marcia della pace Olof Palme", "text": "La Marcia della pace Olof Palme () fu una dimostrazione pacifica transnazionale che ha avuto luogo nella Repubblica Democratica Tedesca (RDT) nel settembre del 1987. \nOltre ai cittadini della RDT, la marcia coinvolse anche persone provenienti dalla Germania Ovest (RFT) e dalla Cecoslovacchia. Part\u00ec da Stralsund, sulla costa del Mar Baltico, attravers\u00f2 il territorio della Germania orientale per poi terminare ufficialmente a Dresda, raggiunta seguendo un percorso lontano dalla strada principale. L'evento ebbe una risonanza notevole, dato che le autorit\u00e0 della RDT avevano permesso ai membri dell'opposizione politica di partecipare legalmente alla marcia. \nLa marcia fu intitolata in onore dell'ex primo ministro svedese Olof Palme, che era stato ucciso a colpi di arma da fuoco il 28 febbraio 1986 da un aggressore non identificato in una via di Stoccolma. Durante il suo governo, Palme si era opposto alla corsa agli armamenti e aveva sostenuto la creazione di una zona libera da armi nucleari nell'Europa centrale. \nContesto.\nLa Marcia della pace Olof Palme \u00e8 stata ideata dalla Societ\u00e0 tedesca della pace (\"Deutsche Friedensgesellschaft\") della RFT, dal Consiglio della pace della RDT (\"Friedensrat der DDR\") e dal Comitato della pace della Cecoslovacchia. Insieme ai rappresentanti nazionali dei tre movimenti e a seguito delle pressioni da parte della Germania occidentale, le autorit\u00e0 della Germania orientale permisero alla confederazione locale delle chiese evangeliche tedesche di partecipare alla marcia. La Olof Palme venne annunciata nel 1987 dal \"Neues Deutschland\", il giornale nazionale ufficiale del Partito Socialista Unificato di Germania (SED) al potere nella RDT, e il suo calendario coincise con un incontro programmato tra il presidente Erich Honecker e la sua controparte occidentale Helmut Kohl, a Bonn, tra il 7 e l'11 settembre 1987. \nEventi.\nLa Marcia della pace part\u00ec il 1\u00ba settembre 1987 presso l'attuale Olof-Palme Platz di Stralsund, e si diresse principalmente verso sud, passando attraverso citt\u00e0 come Burow, Potsdam, Wittenberg e Mei\u00dfen prima di raggiungere Dresda.\nAllo stesso tempo, furono organizzati vari eventi a favore della marcia in modo indipendente nelle citt\u00e0 e nei villaggi lontani dal percorso della Olof Palme, la maggior parte dei quali organizzati dalla Chiesa evangelica tedesca. Una grande manifestazione ebbe luogo il 5 settembre a Prenzlauer Berg, a Berlino Est, con pi\u00f9 di mille partecipanti che partirono dalla Chiesa di Sion (\"Zionskirche\"), nel sobborgo di Rosenthal, e raggiunsero la Chiesa Getsemana (\"Gethsemanekirche\") di Pankow.\nIl culmine venne raggiunto quando fu proposta la creazione del \"Servizio di riconciliazione dell'azione per la pace\" (\"Aktion S\u00fchnezeichen Friedensdienste\"), che incluse un percorso dall'ex campo di concentramento di Ravensbr\u00fcck a quello di Sachsenhausen. Il tragitto aveva lo scopo di ricordare le marce della morte delle vittime dei campi di concentramento nel 1945. I partecipanti alla Marcia della pace furono accolti in alcuni dei luoghi attraverso i quali erano passati sindaci e ministri della chiesa, con una cerimonia locale, che in genere prevedeva preghiere seguite dalla semina congiunta di un \"Albero della pace\" (\"Friedensbaum\"). Lungo la loro strada del pellegrinaggio, i manifestanti portavano con s\u00e9 striscioni con messaggi di pace sulla trasformazione delle spade in aratri, e altri dove si sollecitava la pi\u00f9 ampia disponibilit\u00e0 del \"servizio sociale/di pace\" (\"Sozialen Friedensdienst\") in alternativa alla leva militare obbligatoria che i giovani tedeschi erano costretti a intraprendere. Altri striscioni chiedevano la fine dell'indottrinamento militare negli asili e nelle scuole del paese, la fine della fortificazione in stile militare al confine tra Germania Est e Germania Ovest o l'abbandono dell'energia nucleare. \nLa Marcia della pace Olof Palme era originariamente programmata per procedere da Stralsund a Dresda e doveva svolgersi tra il 1\u00ba e il 18 settembre. Tra gli altri eventi di protesta per la pace che si verificarono in tutto il paese, quello pi\u00f9 noto ebbe inizio il 19 settembre, quando circa 500 persone marciarono dal Centro nazionale di commemorazione e ammonizione di Buchenwald (ex campo di concentramento) fino al centro evangelico \"Thomas M\u00fcntzer\" di Kapellendorf. Tra i manifestanti vi era una figlia del pastore luterano locale, Christine Lieberknecht, che nel 2009 divenne il ministro presidente della Turingia. I pastori della Chiesa del Buon Pastore di Weimar e della vicina Denstedt accolsero con favore i pellegrini della pace e i loro striscioni che riportavano la richiesta di un corridoio attraverso l'Europa centrale privo di armi chimiche e nucleari, come era stato proposto da Olof Palme. Questa marcia venne organizzata dal ramo della Turingia della Conferenza cristiana della pace (\"Christliche Friedenskonferenz\", CFK). \nImportanza.\nMolti attivisti dell'opposizione nella Germania dell'Est speravano che la Marcia della Pace potesse annunciare un approccio pi\u00f9 disteso alle manifestazioni politiche da parte del SED: le manifestazioni precedenti erano state infatti violentemente represse dal governo, mentre la Marcia della pace di Olof Palme provoc\u00f2 soltanto degli attacchi sporadici contro gli attivisti della pace. Tuttavia, divenne presto evidente che la reazione imprevedibilmente permissiva delle autorit\u00e0 tedesche orientali alla marcia della pace derivava soprattutto dalle insolite circostanze presentate dalla visita di Honecker a Bonn, e dalla riluttanza del governo a rischiare la perdita di fiducia nel caso di attacchi altamente pubblicizzati contro i manifestanti pacifisti a est mentre gli occhi dei media di tutto il mondo erano concentrati sulla diplomazia del presidente della RDT con l'ovest. \nHonecker rientr\u00f2 l'11/12 settembre e la polizia divenne pi\u00f9 aggressiva nei confronti dei manifesti contrari al governo, portando ad arresti e divieti in centri abitati come Lipsia, Torgau e Dresda. Circa due mesi dopo la Marcia Olof Palme, a fine novembre 1987, la Stasi fece irruzione nella \"Umwelt-Bibliothek\" di Berlino, istituita nelle cantine di un edificio ecclesiastico all'inizio di settembre 1987, proprio quando gli attivisti per la pace stavano partendo per la loro marcia nel nord del paese. La \"Umwelt-Bibliothek\" stava gi\u00e0 diventando nota come punto di incontro per i gruppi dell'opposizione della RDT e, durante la loro irruzione, i membri della Stasi arrestarono numerosi attivisti, rinunciando alla loro consueta discrezione. \nNel suo romanzo \"Helsinki, dove il punk si \u00e8 fermato\", lo scrittore ceco Jaroslav Rudi\u0161 racconta la storia di una ragazza punk della Cecoslovacchia e di alcuni fan della RDT ad un concerto della band tedesca Die Toten Hosen, organizzato a Plze\u0148 il 15 settembre 1987 nel contesto dei Festival della pace Olof Palme (\"Olof-Palme-Friedensfestivals\"). Rudi\u0161 ricorda \"il ronzio\" che aveva ascoltato all'epoca in vista del concerto tra i giovani nel blocco orientale, un evento considerato storico poich\u00e9 i giovani della RDT, della Cecoslovacchia, dell'Ungheria, della Polonia e i punk della Germania Ovest capitalista \"avrebbero combattuto fianco a fianco contro le autorit\u00e0\". "}
{"id": "8098922", "revid": "585241", "url": "https://it.wikipedia.org/wiki?curid=8098922", "title": "Lago di Guerl\u00e9dan", "text": "Il lago di Guerl\u00e9dan (\"lac de Guerl\u00e9dan\" in francese) \u00e8 un lago artificiale francese, situato tra i comuni di Saint-Aignan e Saint-Brigitte nel Morbihan e tra i comuni di Guerl\u00e9dan, Caurel e Saint-Gelven nelle C\u00f4tes-d'Armor in Bretagna.\nDeve la sua formazione alla costruzione della diga di Guerl\u00e9dan dal 1923 al 1930 sul fiume Blavet. La diga alimenta la centrale elettrica gestita dal 1946 dalla EDF."}
{"id": "8098923", "revid": "122529170", "url": "https://it.wikipedia.org/wiki?curid=8098923", "title": "Unbelievable (miniserie televisiva)", "text": "Unbelievable \u00e8 una miniserie televisiva statunitense creata, diretta, prodotta e sceneggiata da Susannah Grant. \nLa miniserie \u00e8 basata sulla segnalazione di T. Christian Miller e Ken Armstrong, pubblicata da ProPublica e The Marshall Project, su una serie di stupri nello stato di Washington e in Colorado; in seguito la notizia \u00e8 stata divulgata in un libro di saggistica dal titolo \"A False Report\". \u00c8 stata distribuita il 13 settembre 2019 sulla piattaforma Netflix.\nTrama.\nIspirata a fatti realmente accaduti, la miniserie racconta la storia di Marie, un'adolescente accusata di mentire sulla violenza sessuale subita da uno sconosciuto che si \u00e8 introdotto nella sua abitazione. Il caso viene seguito da un detective, che la spinge a confessare di non aver subito l'abuso. Nel frattempo due detective donne, appartenenti a due diversi distretti di polizia, scoprono che ciascuna di loro sta seguendo un caso di abuso sessuale che presenta delle forti analogie con il caso dell'altra. Attraverso un percorso tortuoso, le due detective scopriranno la verit\u00e0 e troveranno il colpevole.\nPromozione.\nIl 18 luglio 2019, \u00e8 stato rilasciato il teaser della miniserie. Il 22 luglio 2019, \u00e8 stato pubblicato il trailer.\nAccoglienza.\nSull'aggregatore di recensioni Rotten Tomatoes, la miniserie detiene una valutazione di approvazione del 95% basata su 43 recensioni, con una valutazione media di 8,37/10. Il consenso critico del sito web recita: \"Straziante e potente, trascende i familiari battiti del vero crimine spostando lo sguardo sui sopravvissuti agli abusi, raccontando le loro storie con grazia e gravit\u00e0\". Su Metacritic, la miniserie ha ottenuto un punteggio medio ponderato di 82 su 100, basato su 17 critici, indicando \"consensi universali\"."}
{"id": "8098925", "revid": "729019", "url": "https://it.wikipedia.org/wiki?curid=8098925", "title": "Vitale Valguarnera Lanza", "text": "Biografia.\nNacque nel 1617 ad Assoro, feudo della famiglia con il titolo di contea, da Francesco, I principe di Valguarnera, e dalla nobildonna Dorotea Lanza Ortega dei principi di Trabia, di cui era figlio terzogenito.\nIl 4 settembre 1645, con privilegio dato dal re Filippo IV di Spagna, esecutoriato il 18 maggio dell'anno medesimo, ottenne il titolo onorifico di \"I duca dell'Arenella\", che si riferiva alla tonnara di propriet\u00e0 del Valguarnera situata nel quartiere marinaro dell'Arenella di Palermo, a ridosso del Monte Pellegrino. Acquist\u00f2 il titolo di Principe di Niscemi senza il relativo feudo da Giuseppe Branciforte, principe di Butera, di cui ricevette ufficialmente investitura il 31 agosto 1661.\nFu deputato del Regno di Sicilia nel 1648, governatore del Monte di Piet\u00e0 di Palermo nel 1661, capitano di giustizia di Palermo nel 1665-66, pretore di Palermo nel 1669-70.\nMor\u00ec a Palermo il 16 maggio 1676.\nMatrimoni e discendenza.\nIl principe Vitale Valguarnera fu sposato in prime nozze alla nobildonna Elisabetta Beccadelli di Bologna Alliata, figlia del cavaliere Giuseppe, da cui ebbe un figlio Ponzo; rimasto vedovo nel 1649, spos\u00f2 in seguito la nobildonna Ippolita Starrabba Trigona, figlia di Francesco, barone della Gatta, da cui ebbe il figlio Giuseppe.\nPer la successione ai titoli di Principe di Niscemi e di Duca dell'Arenella design\u00f2 suo erede il figlio di secondo letto Giuseppe, preferito al figlio maggiore Ponzio."}
{"id": "8098926", "revid": "1186766", "url": "https://it.wikipedia.org/wiki?curid=8098926", "title": "Charles Philip Arthur George Mountbatten-Windsor", "text": ""}
{"id": "8098927", "revid": "253269", "url": "https://it.wikipedia.org/wiki?curid=8098927", "title": "Darby Camp", "text": "Figlia di Clark e Lacy Camp, \u00e8 nota per il ruolo di Frankie Hughes in \"Benji\", Chloe Mackenzie nella serie televisiva \"Big Little Lies - Piccole grandi bugie\", Phoebe Evans nel film thriller \"Dreamland,\" Kate Pierce in \"Qualcuno salvi il Natale\" e \"Qualcuno salvi il Natale 2\" ed Emily Elizabeth in \"Clifford - Il grande cane rosso.\"\nDoppiatrici italiane.\nNelle versioni in italiano dei suoi lavori, Darby Eliza Camp \u00e8 stata doppiata da:"}
{"id": "8098929", "revid": "1310927", "url": "https://it.wikipedia.org/wiki?curid=8098929", "title": "Ivica \u017duni\u0107", "text": ""}
{"id": "8098935", "revid": "88740", "url": "https://it.wikipedia.org/wiki?curid=8098935", "title": "Anchor (Skillet)", "text": "Anchor \u00e8 uno dei singoli estratti dall'album \"Victorius\" (rilasciato in data 2 agosto 2019) della band statunitense Skillet. Questo singolo \u00e8 stato pubblicato nel canale ufficiale di YouTube in data 17 giugno 2019.\nQualche giorno dopo la pubblicazione di \"Victorious\", la stessa band ha rilasciato un'intervista inerente a quelle che sono state le ispirazioni che hanno permesso di dar vita al nuovo album.\nI compositori del brano sono John Cooper, Jen Ledger, Korey Cooper e Seth Morrison."}
{"id": "8098936", "revid": "36426", "url": "https://it.wikipedia.org/wiki?curid=8098936", "title": "Bastione del Barbagianni", "text": "Il bastione del Barbagianni \u00e8 una fortificazione difensiva collocata all'esterno delle mura di Pisa, nella zona che va da Porta Calcesana a via delle Concette.\nStoria e descrizione.\nIl bastione venne costruito su progetto di Nanni Unghero al posto di una preesistente torre a met\u00e0 del XVI secolo sotto il regno di Cosimo I che diede molta importanza al rafforzamento delle strutture difensive pisane ormai inadatte a resistere alle armi da fuoco dell'epoca. Lo stesso tratto di mura venne pesantemente bombardato dalle truppe di mercenari francesi e fiorentini. I lavori per la costruzione del Bastione del Barbagianni iniziarono nel 1543 e si conclusero nel 1557.\nNel 2013 \u00e8 stato restaurato nel quadro dei lavori di riqualificazione delle mura pisane."}
{"id": "8098939", "revid": "198326", "url": "https://it.wikipedia.org/wiki?curid=8098939", "title": "Giovanni Battista Bianciardi", "text": "La vittoria.\n\"Sorba\" vinse il Palio di luglio 1770 grazie a uno stratagemma. Rimasto nelle ultime posizioni dopo i primi due giri, decise di non correre il terzo giro di Piazza, e si nascose dietro le carrozze posizionate in quello spazio che nei tempi moderni \u00e8 occupato dal palco delle comparse. Grazie anche alla polvere che si alzava al passaggio dei cavalli, attese pazientemente l'arrivo delle altre contrade che erano quasi al termine del Palio e si present\u00f2 in testa alla corsa. Pass\u00f2 quindi facilmente per primo sotto il palco dei Giudici.\nIl Nicchio, giunto secondo, contest\u00f2 la vittoria di \"Sorba\" ma, non potendo presentare prove il Palio, dopo due giorni, lo stesso fu assegnato all'Aquila. Immediato sorse il dubbio che Sorba non avesse fatto i tre giri regolamentari, ma non essendoci la prova contraria il Palio venne assegnato all'Aquila."}
{"id": "8098941", "revid": "76963", "url": "https://it.wikipedia.org/wiki?curid=8098941", "title": "L\u00e6titia Dosch", "text": ""}
{"id": "8098942", "revid": "287204", "url": "https://it.wikipedia.org/wiki?curid=8098942", "title": "G\u00f3rniczy Klub Sportowy Tychy", "text": "Il G\u00f3rniczy Klub Sportowy Tychy, meglio noto come GKS Tychy, \u00e8 una societ\u00e0 calcistica polacca con sede nella citt\u00e0 di Tychy. Fa parte di una polisportiva che comprende la squadra di hockey su ghiaccio G\u00f3rno\u015bl\u0105ski Klub Sportowy Tychy ed una squadra di pallacanestro.\nMilita nella I liga, la seconda divisione del campionato polacco.\nFondata il 20 aprile 1971, la squadra prese parte alla massima serie nazionale tra il 1974 e il 1977. Il GKS Tychy raggiunse il suo apice nella stagione 1975-1976, quando chiuse al secondo posto in classifica, alle spalle dello Stal Mielec. Di conseguenza si qualific\u00f2 per la Coppa UEFA 1976-1977, dove venne eliminato dal Colonia."}
{"id": "8098943", "revid": "107276180", "url": "https://it.wikipedia.org/wiki?curid=8098943", "title": "Laetitia Dosch", "text": ""}
{"id": "8098945", "revid": "287204", "url": "https://it.wikipedia.org/wiki?curid=8098945", "title": "Giro della morte", "text": "Il giro della morte (\"loop\" in inglese) o anello (della morte) \u00e8 una sezione del tracciato delle montagne russe in cui passeggeri completano un giro circolare di 360 gradi, dove nella parte pi\u00f9 in alto dell'elemento i passeggeri sono completamente a testa in gi\u00f9. \u00c8 la pi\u00f9 comune delle inversioni presenti negli ottovolanti. \nStoria.\nIl giro della morte non \u00e8 una recente innovazione. Le sue origini risalgono al 1850 quando furono costruite ferrovie dette \"centrifughe\" in Francia e Gran Bretagna. Le attrazioni si basavano sulla forza centripeta per mantenere la vettura nel circuito. Successivamente, alla fine del XIX secolo, furono realizzati vari tentativi per costruire una montagna russa, come il \"Flip Flap Railway\" al Sea Lion Park . L'attrazione era stata progettata con un loop completamente circolare (piuttosto che la forma a goccia usata da molte moderne montagne russe) e caus\u00f2 lesioni al collo a causa della intensa accelerazione di gravit\u00e0 esercitata dal raggio relativamente ristretto dell'elemento.\nIl successivo tentativo di costruire un ottovolante con il giro della morte fu nel 1901 quando Edwin Prescott costru\u00ec il \"Loop the Loop\" a Coney Island. Quest'attrazione utilizzava il moderno loop a forma di goccia e una struttura in acciaio, tuttavia v'erano pi\u00f9 persone che volevano solo vedere l'attrazione che persone che volessero provarla. Nessuna montagna russa con giri della morte fu costruita da inizio secolo fino al 1976, quando la montagna russa The New Revolution apr\u00ec al Six Flags Magic Mountain. Il suo successo dipendeva in gran parte dal suo loop basato sui clotoidi (piuttosto che sulla forma circolare). L'attrazione fu un successo e molti parchi si affrettarono a costruire montagne russe con giri della morte.\nFisica/meccanica.\nLa maggior parte dei loop delle montagne russe non hanno forma circolare. Una forma comunemente usata \u00e8 il clotoide, somigliante ad una goccia sottosopra. Questa forma particolare fa s\u00ec che il passeggero sia sottoposto ad accelerazioni di gravit\u00e0 meno intense per tutta la durata dell'elemento. L'uso di questa forma per un giro della morte \u00e8 stato implementato per la prima volta nel 1976 sul \"The New Revolution\" a Six Flags Magic Mountain da Werner Stengel, del principale studio di ingegneria delle montagne russe Ingenieur B\u00fcro Stengel. \nDurante la salita della prima met\u00e0 del loop, dal basso verso l'alto, la gravit\u00e0 \u00e8 in contrasto con la direzione del treno e rallenter\u00e0 quest'ultimo. Il treno \u00e8 pi\u00f9 lento quando \u00e8 al punto pi\u00f9 alto dell'elemento. Una superata la prima met\u00e0 ci si inoltra nella seconda, dove la gravit\u00e0 aiuta a spingere il treno verso il basso. Se la curvatura del tracciato cambiasse improvvisamente, come da rettilineo a giro della morte perfettamente circolare, la forza maggiore verrebbe imposta quasi istantaneamente. Cambiamenti graduali nella curvatura, come nei clotoidi, riducono la forza massima (consentendo una maggiore velocit\u00e0) e concedono al passeggero il tempo di adeguarsi al cambiamento di forza. "}
{"id": "8098951", "revid": "124127848", "url": "https://it.wikipedia.org/wiki?curid=8098951", "title": "Why Women Kill", "text": "Why Women Kill \u00e8 una serie televisiva statunitense ideata da Marc Cherry e distribuita da Paramount+.\nLa serie viene pubblicata dal 15 agosto 2019.\nTrama.\nPrima stagione.\nLa serie segue tre donne di diversi decenni che sono collegate per aver vissuto tutte nella stessa dimora di Pasadena e per sperimentare l'infedelt\u00e0 nei loro matrimoni:\nSeconda stagione.\nLa seconda stagione della serie \u00e8 ambientata nella Los Angeles del 1949 e racconta invece la storia della casalinga Alma Fillcott e della sua famiglia, composta dall\u2019amorevole marito nonch\u00e9 noto veterinario Bertram (che nasconde un terribile segreto alla moglie e a chiunque) e dalla figlia ormai adulta Dee, ovvero una normalissima famiglia non altolocata della citt\u00e0 degli angeli. Tutto cambia quando per\u00f2 Alma inizia a desiderare e a invidiare la vita della donna pi\u00f9 ricca e popolare di Los Angeles, Rita Castillo. Rita \u00e8 sposata con un uomo ricchissimo e a ormai un passo dalla tomba. Lei non sopporta il marito e rimane con lui solo per i suoi soldi, infatti ha una relazione extraconiugale con l\u2019aspirante e incapace attore Scooter Polarsky, un ragazzo tanto giovane e affascinante quanto ottuso e ingenuo. Rita \u00e8 inoltre la presidentessa del club di giardinaggio pi\u00f9 popolare di tutta Los Angeles ed \u00e8 per questo motivo che Alma inizier\u00e0 la sua scalata alla fama cercando di arrivare allo stesso di livello di notoriet\u00e0 di Rita, senza contare i vari colpi di scena che verranno scoperti e i tantissimi segreti e omicidi che Alma si lascer\u00e0 alle spalle.\nProduzione.\nSviluppo.\nIl 24 settembre 2018, venne annunciato che CBS All Access aveva ordinato la serie, ideata da Marc Cherry e prodotta da Cherry stesso insieme a Brian Grazer, Francie Calfo, Michael Hanel e Mindy Schultheis.\nl 10 dicembre 2018, venne riferito che la serie avrebbe ricevuto $8,4 milioni in crediti d'imposta dallo stato della California.\nCasting.\nNel febbraio 2019, \u00e8 stato annunciato che Ginnifer Goodwin e Lucy Liu erano entrate nel cast. Il 27 febbraio 2019, \u00e8 stato riferito che Reid Scott si era unito al cast. Il 4 marzo 2019, \u00e8 stato annunciato che Sam Jaeger era entrato nel cast. Il 7 marzo 2019 \u00e8 stato annunciato che Alexandra Daddario si era unita al cast. L'11 marzo 2019, Kirby Howell-Baptiste era stata scelta per il ruolo di Taylor Harding. Il 19 marzo 2019, Sadie Calvano si un\u00ec al cast. Il 5 aprile 2019, Katie Finneran entr\u00f2 nel cast ricorrente. Il 17 aprile 2019, Adam Ferrara si \u00e8 unito al cast. Il 7 agosto 2019, Li Jun Li si un\u00ec al cast ricorrente.\nPromozione.\nIl 24 luglio 2019, \u00e8 stato pubblicato il trailer ufficiale della serie.\nAccoglienza.\nCritica.\nLa serie \u00e8 stata accolta positivamente dalla critica. Sull'aggregatore di recensioni Rotten Tomatoes ha un indice di gradimento del 68% con un voto medio di 7,75 su 10, basato su 19 recensioni, mentre su Metacritic ha un punteggio di 61 su 100, basato su 13 recensioni."}
{"id": "8098967", "revid": "729019", "url": "https://it.wikipedia.org/wiki?curid=8098967", "title": "Arte agli VIII Giochi della Francofonia", "text": "I concorsi di arte agli VIII Giochi della Francofonia si sono svolti ad Abidjan, in Costa d'Avorio. Si sono disputate 10 gare artistiche nelle seguenti discipline: "}
{"id": "8098969", "revid": "729019", "url": "https://it.wikipedia.org/wiki?curid=8098969", "title": "Jagdstaffel 29", "text": "La Jagdstaffel 29 (in tedesco: K\u00f6niglich Preu\u00dfische Jagdstaffel Nr 29, abbreviato in Jasta 29) era una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 29 viene fondata il 28 dicembre 1916 presso il Flieger-Abteilung (dipartimento di aviazione) di Hannover. La squadriglia inizi\u00f2 le operazioni a Juniville il 15 febbraio 1917 a sostegno della 3\u00aa Armata. Ottenne la prima vittoria aerea il 16 marzo 1917, quando Wilhelm Allmenr\u00f6der ha abbattuto un pallone di osservazione nemico. Quasi un mese dopo, l'11 aprile 1917 la squadriglia perse il suo primo pilota. La Jasta spost\u00f2 la sua base operativa il 16 aprile per sostenere la 1\u00aa Armata. Il 22 giugno 1917, la Jasta 29 pass\u00f2 sul fronte dove era operativa la 6\u00aa Armata. Il 28 novembre 1917 venne spostata a sostegno della 2\u00aa armata e il 14 dicembre la squadriglia si trasfer\u00ec di nuovo per supportare ancora una volta la 6\u00aa Armata.\nL'8 agosto 1918, Jasta 29 sostenne ancora una volta la 2\u00aa Armata a Peronne. Il 30 settembre l'unit\u00e0 aerea venne spostata per l'ultima volta per supportare la 4\u00aa armata dove rimase fino alla fine della guerra.\nIl Leutnant Hans Holthusen \u00e8 stato l'ultimo Staffelf\u00fchrer (comandante) della Jagdstaffel 29, dal 28 settembre del 1918 fino alla fine della guerra.\nAlla fine della prima guerra mondiale alla Jagdstaffel 29 vennero accreditate 96 vittorie aeree. Di contro, la Jasta 29 perse 13 piloti, uno fu fatto prigioniero di guerra e 12 furono feriti in azione oltre a 2 piloti uccisi e 1 ferito in incidenti aerei.\nLista dei comandanti della Jagdstaffel 29.\nDi seguito vengono riportati i nomi dei piloti che si succedettero al comando della Jagdstaffel 29.\nLista degli assi che hanno prestato servizio nella Jagdstaffel 29.\nDi seguito vengono elencati i nomi dei piloti che hanno prestato servizio nella Jagdstaffel 29 con il numero di vittorie conseguite durante il servizio nella squadriglia e riportando tra parentesi il numero di vittorie aeree totali conseguite."}
{"id": "8098970", "revid": "275235", "url": "https://it.wikipedia.org/wiki?curid=8098970", "title": "Jasta 29", "text": ""}
{"id": "8098973", "revid": "588403", "url": "https://it.wikipedia.org/wiki?curid=8098973", "title": "Qazaqstan Superliga 2005", "text": "Stagione.\nNovit\u00e0.\nAl termine della stagione 2004 il numero di squadre si \u00e8 ridotto da diciannove a sedici. , , e sono retrocesse in Birin\u015fi L\u00efga, dalla quale \u00e8 salito solo il . A seguito dell'esclusione dello per motivi economici, l' \u00e8 stato riammesso.\nPrima dell'inizio della stagione l' ha cambiato denominazione in , mentre il neopromosso Bolat CSKA \u00e8 stato rinominato Bolat MSK.\nClassifica.\nLegenda:\nNote:"}
{"id": "8098975", "revid": "107276541", "url": "https://it.wikipedia.org/wiki?curid=8098975", "title": "Filippo Benizzi", "text": ""}
{"id": "8098977", "revid": "729019", "url": "https://it.wikipedia.org/wiki?curid=8098977", "title": "Tom Beim", "text": "Biografia.\nTom nasce a Frimley, in Inghilterra, frequentando il Cheltenham College nel Gloucestershire.\nTre quarti ala puro e finalizzatore, veste la maglia di nel 1995-96, prima di essere ingaggiato nei ; qui disputa tre stagioni giocando 30 partite in English Premiership e segnando 18 mete.\nA Sale viene selezionato nella Nazionale inglese e prende parte al \"tour 1998\" nell'emisfero australe; disputa due \"test match\" contro la , facendo l'esordio internazionale il 20 giugno 1998 a Dunedin e segnando una meta.\nNel 1997 e nel 2004 viene selezionato nei , disputando 3 \"match\" internazionali contro , e , segnando, contro quest'ultimi, una meta.\nNel 1999 fa ritorno a Gloucester dove disputa 49 partite nel campionato inglese e marca 17 mete; nella stagione 2002-03, l'ultima tra le file del club, la squadra si aggiudica la Coppa Anglo-Gallese, mentre perde la finale di English Premiership contro i .\nNel 2002 viene nuovamente convocato con l' per il \"tour\" in Argentina come riserva, senza mai per\u00f2 scendere in campo; negli stessi anni disputa anche qualche partita con l'.\nNel 2003 si trasferisce in Italia al , per due stagioni di Super 10, segnando 31 mete in giallo-nero. Dopo una serie di infortuni, decide di ritirasti dall'attivit\u00e0 professionistica all'et\u00e0 di 30 anni."}
{"id": "8098981", "revid": "1340213", "url": "https://it.wikipedia.org/wiki?curid=8098981", "title": "Episodi di Why Women Kill", "text": "La prima stagione della serie televisiva Why Women Kill, composta da 10 episodi, viene distribuita su CBS All Access dal 15 agosto al 17 ottobre 2019.\nIn Italia la stagione \u00e8 inedita.\nMurder Means Never Having to Say You're Sorry.\n1963.\nRob e Beth Ann Stanton si trasferiscono nella loro dimora Pasadena dopo la morte della figlia. Dopo aver incontrato Leo e Sheila Mosconi, Beth Ann parla con Sheila, che le dice che Leo ha visto Rob baciare una cameriera. Beth Ann rifiuta di credere all'infedelt\u00e0 di suo marito finch\u00e9 non vede Rob baciare la cameriera con i suoi occhi. Su consiglio di Sheila, Beth Ann va al ristorante per confrontarsi con la cameriera, che apprende si chiama April. Tuttavia, Beth Ann perde il coraggio e fa amicizia con April, sebbene mantenga la sua identit\u00e0 segreta.\n1984.\nSimone Grove viene a conoscenza dell'omosessualit\u00e0 di suo marito quando trova le foto di Karl che bacia un uomo. Simone chiede a Karl di andarsene, ma lui tenta invece di suicidarsi per overdose di pillole. Dopo il tradimento Simone riceve delle advances da Tommy Harte, figlio dell'amica Naomi, che per\u00f2 rifiuta. Tommy, per\u00f2 afferma che a differenza degli uomini che ha sposato, lui \u00e8 innamorato di lei.\n2019.\nTaylor Harding porta una ragazza di nome Jade a casa a vivere con lei e suo marito Eli, dopo che Jade \u00e8 stata minacciata da uno stalker. Inizialmente Eli si oppone alla permanenza di un amante della coppia nella loro dimora, ma alla fine accetta di permettere a Jade di rimanere quando si ritrova attratto da lei.\nI'd Like to Kill Ya, But I Just Washed my Hair.\n1963.\nBeth Ann parla con April di come a volte i mariti possano annoiarsi delle loro mogli. Per rendere Rob pi\u00f9 interessato al loro matrimonio, Beth Ann si rif\u00e0, ma a Rob non sembra importare. Quindi cerca di eccitare Rob cenando con lui mentre \u00e8 nuda, ma il capo di Rob si presenta nella loro dimora e si ritrova accidentalmente a guardare il corpo nudo di Beth Ann. Sheila d\u00e0 a Beth Ann un manuale sul sesso per provare ad eccitare Rob, ma quando fa una delle posizioni, Rob esce dalla doccia e va in ospedale.\n1984.\nTommy continua ad inseguire la sua passione per Simone, e dopo che quest'ultima nega di fare sesso con lui per la seconda volta, alla fine cede e fa sesso con lui dopo aver trovato una collezione di sonniferi, indicando che Karl abbia simulato il suo tentativo di suicidio e che si sia preso solo uno o due sonniferi. Scopre anche che la sua amica sapeva che Karl la tradiva da almeno un anno, ma non che sia omosessuale.\n2019.\nEli suggerisce di voler avere un rapporto a tre con Jade e Taylor dopo essere entrato nella vasca idromassaggio con loro mentre era nudo. Dopo che Taylor rimprovera Eli, lui le suggerisce di avere un rapporto a tre con Jade. Anche Jade vuole avere questo rapporto e dopo aver ascoltato la conversazione, fanno sesso sotto la doccia. Dopo l'orgasmo di Eli per primo, Jade e Taylor continuano, ma dopo aver visto che le due rimanevano l\u00ec a lungo, Eli le va a controllare. Dopo averle trovate sdraiate e con Taylor che guardava profondamente negli occhi di Jade, Eli diventa furioso dopo aver pensato che Taylor stesse provando veri sentimenti romantici per Jade."}
{"id": "8098984", "revid": "124123", "url": "https://it.wikipedia.org/wiki?curid=8098984", "title": "Andr\u00e9 Van Cauwenberghe", "text": "Biografia.\nVan Cauwenberghe \u00e8 stato giornalista presso \"Le Peuple\" e direttore delle Mutualit\u00e0 Socialiste.\nDal 1961 al 1974 \u00e8 stato per conto dell'arrondissement di Charleroi senatore eletto direttamente al Senato belga, il che significa che dal 1971 al 1974 \u00e8 stato automaticamente membro del Consiglio culturale francese. Fu anche consigliere comunale e assessore a Charleroi fino al 1982.\nNel 1965 fu nominato segretario di stato per la funzione pubblica, viceministro per la funzione pubblica nel primo governo di Pierre Harmel. Rimase in carica fino al 19 marzo 1966.\nSuo figlio \u00e8 il politico PS Jean-Claude Van Cauwenberghe."}
{"id": "8098994", "revid": "1310927", "url": "https://it.wikipedia.org/wiki?curid=8098994", "title": "Vadim Afonin", "text": ""}
{"id": "8099004", "revid": "110157", "url": "https://it.wikipedia.org/wiki?curid=8099004", "title": "LaPresse", "text": "LaPresse \u00e8 un'agenzia di stampa multimedia italiana con sede a Milano. \u00c8 una societ\u00e0 per azioni guidata dall\u2019imprenditore Marco Maria Durante, che ne detiene la totalit\u00e0 delle quote.\nStoria.\nLa societ\u00e0 \u00e8 stata fondata nel 1994 dall'attuale presidente Marco Maria Durante e dal fratello Massimo. LaPresse nasce come agenzia fotografica con l\u2019acquisizione degli archivi Publifoto Torino di Vincenzo Carrese, Silvio Durante, Silvio Maresca e Fedele Toscani, padre di Oliviero.\nIl 31 agosto del 1996 Massimo Durante perde la vita in seguito ad un incidente stradale mentre lavora alla Mostra del Cinema di Venezia e la societ\u00e0 passa totalmente al fratello Marco.\nL\u2019agenzia amplia e diversifica la propria attivit\u00e0. Accanto al fotoreporting introduce i servizi di videogiornalismo (1997), ufficio stampa, agenzia di stampa (2010), celebrity management (2013) e produzioni televisive (2018).\nNel 2015 acquisisce da PRS Mediagroup il ramo d\u2019azienda videogiornalistico di AGR (Agenzia Giornalistica Radiotelevisiva) e dalla Societ\u00e0 Athesis l'agenzia AGA (Agenzia Giornali Associati).\nNel 2017 sigla un accordo pluriennale con l'agenzia di stampa francese Agence France-Presse per distribuirne in Italia testi, foto e video dal 1 gennaio 2018 al 31 dicembre 2020.\nNel 2018 acquisisce il ramo d\u2019azienda fotogiornalistico, giornalistico, cineteleaudiovisivo e fotografico di Olycom.\nIl 18 febbraio 2019 firma un accordo di partnership quinquennale (1 gennaio 2020 - 31 dicembre 2024) con Associated Press per la distribuzione esclusiva in Italia di foto, testi e video.\nNel gennaio del 2021 LaPresse ha lanciato il portale americano www.lapresse.us. "}
{"id": "8099006", "revid": "1347902", "url": "https://it.wikipedia.org/wiki?curid=8099006", "title": "Organizzazione della Giovent\u00f9 Democratica dell'Afghanistan", "text": "L\u2019Organizzazione della Giovent\u00f9 Democratica dell'Afghanistan in (persiano: \u0633\u0627\u0632\u0645\u0627\u0646 \u062f\u0645\u0648\u06a9\u0631\u0627\u062a\u06cc\u06a9 \u062c\u0648\u0627\u0646\u0627\u0646 \u0627\u0641\u063a\u0627\u0646\u0633\u062a\u0627\u0646), conosciuta anche come Organizzazione della Giovent\u00f9 Popolare dell'Afghanistan, era un'organizzazione giovanile attiva nella ex Repubblica Democratica dell'Afghanistan. Era l'organizzazione giovanile del Partito Democratico Popolare dell'Afghanistan (PDPA). Dopo aver raggiunto i 17 anni di et\u00e0, i membri dell'organizzazione divenivano eleggibili all'interno del partito democratico popolare. Al giugno 1978 l'organizzazione contava sui 4000 membri.\nAlla met\u00e0 degli anni' 80 l'organizzazione contava sui 25.000 membri. L'organizzazione giovanile era parte della Federazione Mondiale della Giovent\u00f9 Democratica."}
{"id": "8099007", "revid": "767487", "url": "https://it.wikipedia.org/wiki?curid=8099007", "title": "Skin (film 1995)", "text": "Skin \u00e8 un film cortometraggio del 1995 diretto da Vincent O'Connell, scritto da Sarah Kane e interpretato da Ewen Bremner e Marcia Rose. Il film venne presentato al London Film Festival del 1995, mentre l'anno successivo il regista ricevette una candidatura all\"'Orso d'oro per il miglior cortometraggio\" durante il Festival di Berlino.\nOltre alla figura di Sarah Kane, drammaturga britannica dalla vita controversa, nel cast spicca il nome di Ewen Bremner che l'anno successivo interpreter\u00e0 Daniel \"Spud\" Murphy nel film \"Trainspotting\".\nIl film parla di una donna di colore che sequestra e \u201cdistrugge\u201d, attraverso un amore crudo e sottomesso, un violento aggressore razzista, con la redenzione finale di quest'ultimo. \u00c8 il terzo cortometraggio di O'Connell da regista e nonostante abbia girato il mondo e vinto numerosi premi internazionali, con questo film Vincent ha suscitato non poche prevedibili urla di protesta, per via soprattutto delle continue immagini brutali e intrise di odio, violenza e razzismo.\nTrama.\nPeriferia londinese. \u00c8 mattina e il giovane naziskin inglese, Billy Boy, si trova nel suo appartamento, quando, dopo essersi alzato dal letto e direttosi verso la finestra, vede per la prima volta, dall'altro lato della strada, la dirimpettaia nera di nome Marcia, il cui appartamento \u00e8 visibile dalla sua finestra. Dopo averla presa in giro con gesti di cattivo gusto, lei gli sorride e lui sembra essersene innamorato. Poco dopo, si tatua una svastica sulla mano sinistra e si prepara per incontrarsi in un locale con il suo gruppo di compagni (anche loro naziskin), con i quali si unisce durante un brutale attacco razzista a una festa di nozze nera a Brixton. In seguito, tornato a casa e dopo aver riportato diverse ferite, si ritrova di nuovo attratto da Marcia, che nuovamente gli sorride e gli fa cenno di salire da lei. Il giovane si cambia di corsa e si dirige frettolosamente verso l'appartamento della donna. Il ragazzo bussa alla porta e viene fatto entrare dalla coinquilina, Kath. Marcia lo invita a salire nella sua camera e incomincia ad approcciarsi a lui. I due si sfidano a braccio di ferro, ma alla fine \u00e8 la donna ad avere la meglio. I due hanno un rapporto (nel quale, non a caso, la donna possiede il giovane, che al tempo stesso assume un ruolo quasi sottomesso), ma \u00e8 proprio mentre sembra ancora esserci un briciolo di normalit\u00e0, che la dinamica di potere tra i due incomincia a invertirsi del tutto e i ruoli cambiano repentinamente: in scene separate, lei schiaffeggia ripetutamente il suo viso mentre \u00e8 legato al letto; gli d\u00e0 da mangiare cibo per cani e, ancora, raschia via la svastica tatuata con la spazzola di ferro e strofina via altri suoi tatuaggi (incluso quello raffigurante la Bandiera del Regno Unito) con la candeggina. Infine, incide il proprio nome sulla sua schiena. Nonostante le suppliche di Bill, lei lo respinge. Bill decide, disperato, di tornare a casa e ormai disprezzante della sua stessa figura allo specchio, decide di tentare il suicidio con un mix di alcool e droghe. Nel frattempo Marcia trova conforto tra le braccia della sua coinquilina, Kath. Bill cade a terra per l'eccessiva dose di droghe assunte. Nel finale, per\u00f2, viene salvato da Neville, un uomo di colore che vive nello suo stesso condominio.\nProduzione.\nSceneggiatura.\nVincent O'Connell, regista del cortometraggio, aveva incontrato Sarah Kane nel 1988, quando aveva 17 anni, mentre recitava nella sua commedia in un gruppo teatrale locale a Basildon. \"Era ovviamente eccezionale\", afferma in un'intervista. Qualche mese dopo, lei abbandon\u00f2 la scuola, decidendo di lavorare come assistente alla regia in una produzione al Soho Theatre, nel quartiere londinese di Soho. \"Conosceva il teatro, capiva come funzionava. Era istintivo. Aveva la capacit\u00e0 di creare uno scricchiolio in una stanza. Aveva le stesse capacit\u00e0 di una persona. Divertente, empatica, di gran cuore. Era dotata di grande vitalit\u00e0, pi\u00f9 di chiunque altro io abbia conosciuto. Aveva un grande appetito per la vita... So che \u00e8 un paradosso\".\nFu proprio lei a scrivere la sceneggiatura del film, incominciata nell'estate del 1995, nonostante abbia avuto problemi all'inizio con la stesura: \"Avevo appena finito di realizzare i miei primi due cortometraggi e Sarah stava avendo problemi a sviluppare questa sceneggiatura con un altro regista, che voleva portarla in una direzione diversa\", afferma Vincent, che un giorno, per\u00f2, a Brixton, seduti a un tavolo a bere una birra, si offr\u00ec di fargli da regista.. Durante l\u2019autunno dello stesso anno, aveva gi\u00e0 scritto la maggior parte della sceneggiatura del cortometraggio, realizzato per la televisione. Cronologicamente, corrisponde al secondo testo edito dalla drammaturga inglese, ma al contempo, \u00e8 rimasta la sua unica realizzazione in ambito cinematografico, se si esclude il progetto per un film mai realizzato dal titolo \"Streetheart\", sulla relazione tra una donna eterosessuale e una lesbica.\nRiprese.\nIl film \u00e8 stato girato nel settembre del 1995 nei quartieri della periferia di Londra.\nDistribuzione.\n\u00c8 stato proiettato per la prima volta al London Film Festival nell'ottobre del 1995 e in seguito \u00e8 stato trasmesso per la prima volta in televisione su Channel 4 alle 23:35 del 17 giugno 1997.\nInizialmente, doveva essere trasmesso alle ore 21:40, ma questa scelta venne respinta dai dirigenti televisivi, preoccupati dai contenuti forti e dalle diverse immagini rappresentanti la violenza, l'odio e il razzismo all'interno del film. Secondo quanto riportato dal tabloid britannico Daily Mail, lo consideravano \"uno dei programmi pi\u00f9 violenti e offensivi dal punto di vista razziale mai realizzati per la televisione in questo paese\".\nIn Italia \u00e8 stato proiettato a Riccione durante la 15\u00aa edizione del TTV Performing Arts on screen del 2000, nella sezione \"Teatro\"."}
{"id": "8099009", "revid": "247222", "url": "https://it.wikipedia.org/wiki?curid=8099009", "title": "LaPresse Spa", "text": ""}
{"id": "8099010", "revid": "938", "url": "https://it.wikipedia.org/wiki?curid=8099010", "title": "Kong Man Wai Vivian", "text": ""}
{"id": "8099011", "revid": "1331959", "url": "https://it.wikipedia.org/wiki?curid=8099011", "title": "Albero della vita (Cabala)", "text": ""}
{"id": "8099029", "revid": "599013", "url": "https://it.wikipedia.org/wiki?curid=8099029", "title": "Romain Perraud", "text": "Caratteristiche tecniche.\n\u00c8 un terzino sinistro.\nCarriera.\nCresciuto nel settore giovanile del , ha debuttato in prima squadra l'8 dicembre 2016 disputando l'incontro di UEFA Europa League vinto 2-1 contro il .\nIl 2 luglio 2021 viene acquistato dal .\nStatistiche.\n\"Statistiche aggiornate al 22 agosto 2019\"."}
{"id": "8099031", "revid": "1331959", "url": "https://it.wikipedia.org/wiki?curid=8099031", "title": "Sephirot", "text": ""}
{"id": "8099034", "revid": "1870933", "url": "https://it.wikipedia.org/wiki?curid=8099034", "title": "I leoni di Sicilia", "text": "I Leoni di Sicilia \u00e8 un romanzo storico scritto da Stefania Auci, pubblicato dalla Editrice Nord nel 2019. Dopo il successo ottenuto, l'autrice ha scritto il seguito del romanzo, \"L'inverno dei Leoni\", pubblicato nel maggio 2021.\nTema e stile.\nIl romanzo si propone di raccontare le vicende della famiglia dei Florio, divenuta nella Palermo dell'800 una dinastia di armatori, imprenditori del vino, della conservazione del pesce, della ceramica, del turismo, protagonisti di un'epoca d'oro dello sviluppo economico della Sicilia. Ogni capitolo, (ciascuno con un titolo iconico che richiama al tema portante: \"Spezie\", \"seta\", \"cortice\", \"zolfo\", \"pizzo\", \"tonno\", \"sabbia\") si apre con un proverbio tipico siciliano.\nAccoglienza.\nI diritti del libro sono stati venduti gi\u00e0 negli Stati Uniti, nei Paesi Bassi, Spagna, Francia, Germania, prima ancora di essere pubblicato in Italia il 6 maggio 2019 dall'Editrice Nord, vincendo il Premio Nazionale Rhegium Julii nella categoria narrativa.\nGrazie alle recensioni entusiaste di vari scrittori, fra i quali Nadia Terranova, e al passaparola dei lettori, l'opera \u00e8 divenuta fin da subito un best-seller con 7 edizioni nel primo mese e continue ristampe nel 2020, vendendo oltre 650.000 copie.\nTrama.\nIl romanzo segue le vicende del calabrese Paolo Florio, che dopo il disastroso terremoto che colp\u00ec la loro terra, part\u00ec da Bagnara Calabra nel 1799 alla volta della Sicilia con il fratello Ignazio, la moglie Giuseppina e la nipote Vittoria. A Palermo apr\u00ec, a via dei Materassai, un'aromateria di spezie. E proprio in quegli anni divenne importante il ruolo di Palermo e della Sicilia in generale: con la conquista francese del regno di Napoli, l'isola divenne un crocevia in cui gli inglesi diedero avvio ad un commercio molto fiorente.\nNel 1807 Paolo Florio muore, lasciando erede universale suo figlio Vincenzo, di soli 8 anni, lasciato alle cure della madre Giuseppina. Lo zio Ignazio forma la societ\u00e0 \u201cIgnazio e Vincenzo Florio\u201d che prospera e si impone in citt\u00e0. Ingrandisce l'aromateria commerciando con mezza Europa, prospera nel commercio di zolfo, prende in gestione le tonnare di San Nicola e Vergine Maria nei pressi di Palermo, acquista case e terreni dagli spiantati nobili palermitani, creano una loro compagnia di navigazione.\nNel 1828 muore anche Ignazio e quindi Vincenzo, che ormai ha 29 anni, assume la guida degli affari. \nLa societ\u00e0 \"Ignazio e Vincenzo Florio\" comincia a ricevere carichi navali da tutta Europa e Vincenzo Florio, giovanissimo, \u00e8 ormai un ricco commerciante che tratta di tutto, come la lavorazione e produzione di tabacco, coltivazione del cotone; invest\u00ec nel settore dei trasporti con battelli a vapore con piroscafi- tra questi, il \"Palermo-\" che coprivano enormi collegamenti giungendo perfino in America; svilupp\u00f2 la produzione del Marsala e del cognac sull\u2019esempio degli inglesi Ingham e Woodhouse, rendendoli prestigiosi e conosciuti, affidandone la gestione a prima Raffaele Barbaro, poi al cognato Giovanni Portalupi, in seguito al figlio Ignazio; inoltre apr\u00ec a Palermo la fonderia Oretea. L'affitto della tonnara di Favignana dai Pallavicino di Genova, con un metodo rivoluzionario per conservare il tonno, sott\u2019olio e in lattina, ne rilancia il consumo. Con la nascita del figlio Ignazio Florio, avuto dalla milanese Giulia Portalupi, si unisce a questa in matrimonio nel 1840 a Livorno dopo avere avuto anche due figlie illegittime: Angela e Giuseppina. Con lei si trasferir\u00e0 nella villa dei Quattro Pizzi all'Arenella, costruita dall'amico Carlo Giachery.\nLe vicende si intrecciano con quelle dell'isola, dalla rivoluzione siciliana del 1848 allo sbarco a Marsala di Garibaldi nel 1860. Il racconto termina con la morte di Vincenzo nel 1868.\nAdattamenti.\nDal romanzo verr\u00e0 tratta dalla Rai una fiction televisiva."}
{"id": "8099035", "revid": "298055", "url": "https://it.wikipedia.org/wiki?curid=8099035", "title": "Cantuccio (Artemis Fowl)", "text": ""}
{"id": "8099037", "revid": "122677952", "url": "https://it.wikipedia.org/wiki?curid=8099037", "title": "Ferris N'Goma", "text": "Caratteristiche tecniche.\n\u00c8 un mediano.\nCarriera.\nCresciuto nel settore giovanile del , ha esordito con la squadra riserve il 25 agosto 2012 disputando l'incontro del Championnat de France amateur 2 perso 2-1 contro il .\nIl 10 agosto 2019 ha debuttato in Ligue 1 disputando con il il match pareggiato 1-1 contro il .\nStatistiche.\n\"Statistiche aggiornate al 22 agosto 2019\"."}
{"id": "8099048", "revid": "585241", "url": "https://it.wikipedia.org/wiki?curid=8099048", "title": "Brand\u00fds nad Labem", "text": ""}
{"id": "8099057", "revid": "442848", "url": "https://it.wikipedia.org/wiki?curid=8099057", "title": "Lago di Elmore", "text": "Il lago di Elmore (\"Lake Elmore\" in inglese) \u00e8 un lago situato nei pressi della cittadina di Elmore nel Vermont negli Stati Uniti. Le acque del lago fluiscono poi nel fiume Lamoille tramite il ruscello Elmore, emissario settentrionale del lago."}
{"id": "8099059", "revid": "124760636", "url": "https://it.wikipedia.org/wiki?curid=8099059", "title": "Serie B 2019-2020 (hockey su pista)", "text": "La Serie B 2019-2020 \u00e8 stato il torneo di terzo livello del campionato italiano di hockey su pista per la stagione 2019-2020. A causa della pandemia di COVID-19 nell'aprile del 2020 la competizione \u00e8 stata annullata.\nPrima Fase.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nSottogirone E1.\nClassifica finale.\nLegenda:\nNote:\nSottogirone E2.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:"}
{"id": "8099060", "revid": "767487", "url": "https://it.wikipedia.org/wiki?curid=8099060", "title": "Outlaws Like Me", "text": "Outlaws Like Me \u00e8 il secondo album in studio dell'artista statunitense di musica country Justin Moore. \u00c8 stato pubblicato il 21 giugno 2011 tramite l'etichetta The Valory Music Co. Il primo singolo dell'album, \"If Heaven Wasn't So Far Away\", \u00e8 diventato il secondo successo di Moore come numero uno della classifica degli Stati Uniti Billboard Hot Country Songs. Il suo singolo, \"Bait a Hook\" ha raggiunto la top 20 al numero 17. Il terzo singolo, \"Til My Last Day\", ha raggiunto il numero uno nella classifica Airplay Country. Moore ha co-scritto undici delle tredici canzoni dell'album.\nL'album ha debuttato al numero cinque della Billboard 200 e al numero uno della classifica dei Top Country Album degli Stati Uniti dopo aver venduto 65.000 copie durante la sua prima settimana di uscita. A partire da settembre 2013, l'album ha venduto 577.000 copie negli Stati Uniti."}
{"id": "8099064", "revid": "767487", "url": "https://it.wikipedia.org/wiki?curid=8099064", "title": "Giuseppe Quatrosi", "text": "Fu Console del Salutifero Collegio degli aromatari di Palermo.\nBiografia.\nNon sono noti dati certi sulla biografia di Giuseppe Quatrosi prima della sua nomina a speziale nel 1641, come riportato all'interno del manoscritto \"Matricola Aromatario \" che contiene l'albo degli speziali esaminati dal Collegio degli aromatari di Palermo nel periodo dal 1474 al 1680 circa.\nFu esaminato il 21 febbraio del 1641, nel periodo in cui era Console Joseph de Salus e divenne Consigliere del Collegio nel 1648.\nAntonino La Motta, famoso botanico e speziale palermitano del XVII secolo, defin\u00ec Giuseppe Quatrosi \"speziale fidelissimo\" nell'opera manoscritta \"Giardinello panhormitano nella Sicilia\" a lui dedicata nel 1643.\nOpere.\nAutore della finta cupola su tavole lignee della Chiesa di Sant'Andrea degli Amalfitani di Palermo che dipinse con la tecnica del trompe-l'\u0153il. "}
{"id": "8099065", "revid": "287204", "url": "https://it.wikipedia.org/wiki?curid=8099065", "title": "David Burns", "text": ""}
{"id": "8099088", "revid": "287204", "url": "https://it.wikipedia.org/wiki?curid=8099088", "title": "Aerodium", "text": "Aerodium \u00e8 un designer e produttore di gallerie del vento verticali con sede a Riga, Lettonia. Il suo business principale \u00e8 la vendita e l'affitto di gallerie del vento per l'industrie dell'intrattenimento e militare, ma Aerodium gestisce anche diverse sedi in franchising. La seconda parte \u00e8 collegata all'organizzazione di spettacoli per la promozione del marchio, festival e altre celebrazioni in tutto il mondo.\nStoria.\nNel 1979 l'inventore canadese Jean Saint-Germain ha avuto l'idea della prima galleria del vento verticale per il volo del corpo. Dopo aver accumulato investimenti di $450.000, Saint-Germain ha aperto la prima galleria del vento commerciale a Saint-Simon-de-Bagot, a 50 miglia a est di Montr\u00e9al. Saint-Germain, chi era un ex paracadutista nell'esercito, possedeva due scuole di paracadutismo quando arriv\u00f2 all'idea che un Aerodium potrebbe aiutare ai suoi studenti a praticare la caduta libera in modo pi\u00f9 efficiente. Nel 1982 Jean Saint-Germain vendette il concetto di galleria del vento verticale a Les Thompson e Marvin Kratter, chi costruirono delle gallerie del vento a Pigeon Forge, Tennessee e Las Vegas, Nevada, rispettivamente. Tra qualche tempo, Saint-Germain ha venduto i diritti di franchising a Kratter per $1,5 milioni. Originariamente noto come \"Aerodium\", fu brevettato come \"Levitationarium\" da Jean Saint-Germain negli Stati Uniti nel 1984 e nel 1994 con i brevetti nn. 4.457.509 e 5.318.481, rispettivamente.\nNel 2003, dopo aver incontrato Fran\u00e7ois Saint-Germain (figlio di Jean Saint-Germain), l'imprenditore lettone Ivars Beit\u0101ns decise di sviluppare il concetto della galleria del vento di Aerodium. Nell'estate 2005 \u00e8 stata aperta la prima galleria del vento in Europa orientale a Sigulda, in Lettonia. Migliorando e aggiornando passo dopo passo le soluzioni tecniche, la societ\u00e0 ha iniziato a produrre gallerie del vento commerciali in Lettonia con il nome di Aerodium Technologies.\nSpettacoli e realizzazioni.\nCon una particolare concentrazione sulle gallerie del vento all'aperto, Aerodium \u00e8 diventata nel corso degli anni l'azienda principale a partecipare a diversi spettacoli di bodyflying in tutto il mondo.\nUn evento importante nella storia delle gallerie del vento verticali \u00e8 stata la \"macchina del vento\" durante le cerimonie di chiusura delle Giochi olimpici invernali di Torino del 2006, che era un'unit\u00e0 personalizzata di Aerodium. La maggior parte degli spettatori del mondo non aveva mai visto una galleria del vento verticale prima e rimase affascinata dagli umani in volo senza fili. Lo spettacolo includeva uno snowboarder volante (interpretato da Ivars Beit\u0101ns) e altri effetti visivi mai visti prima.\nUna performance in galleria del vento verticale nella Piazza Rossa di Mosca \u00e8 stata mostrata nel 2009 durante la presentazione del logotipo delle Giochi olimpici invernali di Sochi del 2014.\nNel 2010 una galleria del vento verticale \u00e8 stata esposta presso il padiglione lettone dell'Expo mondiale 2010 a Shanghai, in Cina. Aerodium era l'appaltatore generale del padiglione e presentava spettacoli ai visitatori ogni 30 minuti per 6 mesi. Aerodium ha raccolto grandi folle e ha persino permesso ad alcuni VIP di allenarsi e volare nella galleria. Questo modello \u00e8 divenuta la prima galleria del vento al mondo a ricircolo completamente trasparente, consentendo agli spettatori di vedere gli spettacoli da tutti i lati.\nNel 2013 Aerodium ha introdotto una nuova applicazione per le gallerie del vento quando ha costruito la prima galleria al mondo adatta per il BASE jumping al coperto nel \"Sirius Sport Resort\" in Finlandia. Diversamente dagli altri modelli, i paracadutisti potrebbero entrare nella galleria del vento da terra o saltarci dentro da un'altezza di 15 metri, simulando il salto da un edificio.\nNel 2016 Aerodium ha presentato un progetto chiamato \"Flying Dream\", che \u00e8 un anfiteatro unico nella galleria del vento. Si trova a Dengfeng, a Monte Song, vicino al famoso monastero Shaolin in Cina. La galleria del vento fa parte di uno spettacolo di kung fu \"volo e monaci\".\nLo stesso anno Shanghai Disneyland Park, il primo nella Cina continentale, fu aperto a Pudong. Aerodium \u00e8 stato invitato a progettare un'esclusiva galleria del vento permanente senza pareti per lo spettacolo Pirati dei Caraibi dal vivo \"Eye of the Storm: Captain Jack\u2019s Stunt Spectacular\". A partire dal 2019, \u00e8 l'unica galleria del vento senza pareti di tipo ricircolo al mondo.\nProgetti cinematografici.\nLe gallerie del vento all'aperto di Aerodium hanno suscitato interesse anche nell'industria cinematografica. Durante l'Expo 2010 Jackie Chan ha provato a volare nella galleria del vento verticale del padiglione lettone. Due anni dopo, nel 2012, ha trascorso 3 settimane in allenamento e riprese in Lettonia per una scena di combattimento aereo per il film \"Zodiaco cinese\".\nNel 2017 Aerodium ha costruito la pi\u00f9 grande galleria del vento verticale del mondo con misure 3,5 m \u00d7 6,5 m, che \u00e8 quattro volte pi\u00f9 grande di una tipica galleria del vento. \u00c8 chiamato Peryton ed \u00e8 stato utilizzato da Tom Cruise durante l'allenamento per la sesta puntata della serie di film . Per girare una delle prime scene del film, Tom Cruise ha dovuto eseguire oltre 100 salti HALO. Secondo Neil Corbould, il supervisore degli effetti speciali, \"era parecchio, ma sai, se non avesse avuto il tempo nella galleria del vento, sarebbero stati 250\"."}
{"id": "8099092", "revid": "1647404", "url": "https://it.wikipedia.org/wiki?curid=8099092", "title": "Singoli al numero uno nella Billboard Hot 100 nel 2019", "text": "Di seguito \u00e8 proposta la lista dei singoli al numero uno nella Billboard Hot 100 nel 2019."}
{"id": "8099095", "revid": "1745361", "url": "https://it.wikipedia.org/wiki?curid=8099095", "title": "Ceice (re di Trachinia)", "text": "Ceice () \u00e8 un personaggio della mitologia greca. Fu un re di Trachinia.\nGenealogia.\nFu il padre di Ippaso, Ila e Themistinoe.\nMitologia.\nDurante le guerre per la conquista del Peloponneso accolse Eracle nel suo regno ed in seguito anche i suoi figli (gli Eraclidi) offrendo loro protezione dal Euristeo.\nSuo figlio Ippaso appoggi\u00f2 Eracle nella battaglia contro Eurito e fu ucciso.\nLa figlia Themistinoe spos\u00f2 Cicno."}
{"id": "8099097", "revid": "76963", "url": "https://it.wikipedia.org/wiki?curid=8099097", "title": "Gabriel Robichaud", "text": "\u00c8 un esponente della cultura acadiana.\nBiografia.\nGabriel Robichaud \u00e8 nato a Moncton, nel Nuovo Brunswick, dove \u00e8 cresciuto. Ha conseguito una laurea in arte drammatica presso l'Universit\u00e0 di Moncton nel 2011. Nel 2012, ha fondato \"Th\u00e9\u00e2tre Gauche\", una compagnia teatrale. In seguito, ha vissuto ad Ottawa per alcuni anni, e a Montr\u00e9al. Nel 2018, \u00e8 tornato a vivere a Moncton. Ha una relazione con \u00c9milie Turmel, poetessa e direttrice esecutivo del \"Frye Festival\" di Moncton, un festival letterario bilingue del Canada Atlantico.\nHa partecipato come attore a diverse opere teatrali e spettacoli artistici. Ha scritto tre raccolte di poesie pubblicate dall'editore \"Perce-Neige Publishing\". La sua raccolta \"Acadie Road\", pubblicata nel 2018, \u00e8 un omaggio al classico \"Acadie Rock\" di Guy Arsenault, pubblicato nel 1973. Partecipa regolarmente a eventi letterari come il \"Jamais Lu Festival\" a Montreal e il \"Festival acadien de po\u00e9sie\" di Caraquet, nel Nuovo Brunswick. \u00c8 stato anche un \"Poet Flye\", uno scrittore residente, dal 2011 al 2013 al \"Frye Festival\".\nNel 2017 ha partecipato ai Giochi della Francofonia di Abidjan 2017, in Costa d'Avorio, dove ha vinto la medaglia d'argento nel concorso della letteratura, grazie al testo intitolato \"Char\". Durante la competizione \u00e8 stato anche portabandiera per le delegazione del Nuovo Brunswick. Ha affermato che i Giochi della Francofonia hanno avuto un \"grande impatto sulla sua carriera\", compresi \"inviti a grandi eventi internazionali\".\nNel 2018, \u00e8 diventato noto per le sue posizioni in merito alla mancanza di letteratura acadiana nel curriculum delle scuole francesi nel Nuovo Brunswick. In un testo pubblicato sulla rivista \"\u00c0 B\u00e2bord\", poi ripreso dal quotidiano \"Le Devoir\", ha sostenuto che la letteratura acadiana contemporanea dovrebbe essere insegnata e diffusa nelle scuole. L'impatto di questa lettera \u00e8 stato tale che la Revue Culturelle 2018 di Radio-Canada ha aperto il suo programma sottolineando il suo impegno nella difesa della cultura francofona e acadiana. Durante un'intervista intervista radiofonica, alla domanda: \"Dimmi cosa dovrei sapere di Acadia?\", ha risposto: \"C'\u00e8 un'effervescenza creativa che non prendiamo mai in considerazione e alla quale non diamo importanza. L'Acadia \u00e8 molto pi\u00f9 di un accento, e ad un certo punto sarebbe interessante che media smettessero di parlare di come parliamo il francese e che ascoltassero ci\u00f2 che abbiamo dire\".\nNel gennaio 2019 ha vinto il \"premio Champlain\" per la sua collezione \"Acadie Road\". Nell'occasione ha affermato che la sua raccolta di poesie: \"Acadie Road vuole essere una risposta in evoluzione sull'identit\u00e0 acadiana, allo stesso tempo contraddittoria, accattivante, bella, brutta, imperfetta, forte (...) e soprattutto portatrice di creativit\u00e0\"."}
{"id": "8099098", "revid": "729019", "url": "https://it.wikipedia.org/wiki?curid=8099098", "title": "Roberto Pedrazzi", "text": "Biografia.\nNasce a Modena, formandosi rugbisticamente nel Modena Rugby Club.\nNelle stagioni 1995-96 e 1996-97 \u00e8 il miglior marcatore del campionato di Serie B; nell'estate 1999 viene acquistato dal con il quale disputa la Serie A1 1999-2000. L'anno successivo si trasferisce al rimanendovi per 7 stagioni; a Viadana conquista lo scudetto 2001-02 e due Coppe Italia.\nNell'estate 2007, dopo aver disputato pi\u00f9 di 150 partite in giallo-nero, gioca al per una stagione; nel 2008-09 fa ritorno al in Serie B, giocando tutte le partite del campionato con la fascia di capitano.\nNel 2009 viene ingaggiato dal ove rimane fino al 2012, anno del ritiro dal rugby professionistico.\nNel 2014 \u00e8 l'allenatore del in Serie A, prima di approdare nel lavorando sia come \"skills coach\" della prima squadra nel campionato di Eccellenza sia come allenatore della squadra cadetta del in Serie C. Nel 2019, insieme a Nicola Gatto, \u00e8 il l'allenatore del .\nCarriera internazionale.\nNel 2000 viene selezionato nell', con la quale continua a disputare incontri nel corso degli anni fino al 2006. Nel 2001 fa il suo esordio internazionale con la maglia azzurra dell' contro la , il 23 giugno, durante il \"tour\" estivo.\nSuccessivamente prende parte a due Sei Nazioni, nel 2002 e nel 2005."}
{"id": "8099099", "revid": "767487", "url": "https://it.wikipedia.org/wiki?curid=8099099", "title": "Laghi per profondit\u00e0", "text": "Di seguito \u00e8 riportata una lista di laghi con profondit\u00e0 superiore ai 400 metri.\nI laghi salati, tra cui il mar Caspio, non sono compresi in questa lista.\nLista.\n "}
{"id": "8099102", "revid": "2730", "url": "https://it.wikipedia.org/wiki?curid=8099102", "title": "La resa dei conti (John Grisham)", "text": "La resa dei conti (titolo originale \"The Reckoning\") \u00e8 un romanzo dello scrittore statunitense John Grisham del 2018.\nTrama.\nNel 1946, nell'immaginaria cittadina di Clanton in Mississippi, il reduce di guerra e proprietario terriero Pete Banning uccide, senza alcun apparente motivo il sacerdote Dexter Bell, sconvolgendo la famiglia e l'intera comunit\u00e0. Egli rifiuta fino alla fine di rivelare il motivo del delitto, affrontando il processo e la condanna a morte. Con la sua esecuzione, la famiglia cade in rovina economicamente, ma la ricerca della verit\u00e0 continua."}
{"id": "8099105", "revid": "767487", "url": "https://it.wikipedia.org/wiki?curid=8099105", "title": "Prestami il tuo nome", "text": "Prestami il tuo nome (\"Lend Me Your Name\") \u00e8 un film muto del 1918 diretto da Fred J. Balshofer. Prodotto dalla Yorke Film Corporation, aveva come interpreti principali Harold Lockwood (nel doppio ruolo dei due fratelli), Pauline Curley e Bessie Eyton.\nLa sceneggiatura, firmata dallo stesso regista e da John B. Clymer, si basa sull'omonimo romanzo di Francis Perry Elliott pubblicato a Chicago nel 1917.\nTrama.\nIl conte di Gilleigh, che soffre di dispepsia, si sente ancora pi\u00f9 male quando gli giunge la notizia che sua moglie Sofronia, una signora irascibile e intrattabile, sta per tornare dopo un viaggio all'estero. In casa, sente degli strani rumori provenire da una stanza: credendo di trovarvi un ladro, il conte si trova invece a sorpresa davanti a Warren, il suo gemello che era scomparso da tempo, tutto intento a mangiare. Prendendo l'occasione al balzo, il conte propone al fratello di scambiare le loro identit\u00e0: mentre lui si ritirer\u00e0 nella pace della sua tenuta di campagna, Warren potr\u00e0 restare l\u00ec facendosi passare per lui. Dapprima Warren non ha nessun problema nell'accettare la proposta; ma, quando arriva Sofronia, pure lui scappa via, rifugiandosi come il fratello in campagna. L\u00ec, il giovanotto conosce Rosalind, un'incantevole pastorella che gli ruba il cuore. Sofronia, giunta anche lei nella tenuta, vedendolo innamorato della ragazza, pensa che quello sia suo marito e crede di averlo ormai perso del tutto. Cambiando atteggiamento e addolcendo il suo carattere, riconquista l'affetto del marito (quello vero) mentre Warren, che ormai non ha pi\u00f9 bisogno di fingere, si guadagna l'amore di Rosalind.\nProduzione.\nIl film, che fu prodotto dalla Yorke Film Corporation, venne girato a Hollywood.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi il 27 maggio 1918. Il copyright del film, richiesto dalla Metro, fu registrato il 29 maggio 1918 con il numero LP12480. In Italia, distribuito dalla Metro nel 1923, ottenne il visto di censura numero 18977.\nCopia completa della pellicola si trova conservata negli Archives Du Film Du CNC di Bois d'Arcy. Decaduti i diritti, il film \u00e8 di pubblico dominio."}
{"id": "8099106", "revid": "481666", "url": "https://it.wikipedia.org/wiki?curid=8099106", "title": "Lend Me Your Name", "text": ""}
{"id": "8099110", "revid": "62748", "url": "https://it.wikipedia.org/wiki?curid=8099110", "title": "Stefania Auci", "text": "Biografia.\nDopo aver frequentato il liceo classico \"Ximenes\" a Trapani, e la laurea in Giurisprudenza a Palermo, ha iniziato a lavorare in uno studio legale prima di dedicarsi all'insegnamento. Sin dai tempi dell'universit\u00e0 si \u00e8 dilettata nello scrivere fino alla pubblicazione del suo primo romanzo, \"Florence\", nel 2015. Due anni dopo \u00e8 seguito il saggio \"La cattiva scuola\" scritto con Francesca Maccani.\nIl successo \u00e8 giunto con la pubblicazione nel 2019 de I leoni di Sicilia, i cui diritti erano stati venduti, ancora prima di essere nelle librerie italiane, negli Stati Uniti d'America, in Germania, Francia, Paesi Bassi e Spagna. In Italia \u00e8 stato pubblicato dall'Editrice Nord e ha vinto il Premio Nazionale Rhegium Julii nella categoria narrativa."}
{"id": "8099115", "revid": "729019", "url": "https://it.wikipedia.org/wiki?curid=8099115", "title": "China Championship", "text": "Il China Championship \u00e8 un torneo di snooker valido per il Ranking che si disputa dal 2016 a Guangzhou in Cina.\nStoria.\nIl China Championship \u00e8 stato fondato nel 2016 diventando il sesto torneo cinese della stagione 2016-2017.\nSolo per la prima edizione il torneo non valse per la classifica, mentre dal 2017 \u00e8 stato subito cambiato il format consentendo ai giocatori di accumulare soldi anche per il Ranking.\nNel 2019 Shaun Murphy vince per la prima volta il torneo dopo la sconfitta del 2017."}
{"id": "8099116", "revid": "129019", "url": "https://it.wikipedia.org/wiki?curid=8099116", "title": "L'Oceanogr\u00e0fic", "text": ""}
{"id": "8099118", "revid": "2730", "url": "https://it.wikipedia.org/wiki?curid=8099118", "title": "Parco nazionale di Boumba Bek", "text": "Il parco nazionale di Boumba Bek \u00e8 un parco nazionale situato nell'estremit\u00e0 sud-orientale del Camerun, nella Regione dell'Est.\nStoria.\nTra il 1988 e il 1995, nel parco nazionale di Lob\u00e9k\u00e9, anch'esso situato nel sud-est del Camerun, fu attiva la Wildlife Conservation Society. Le osservazioni che gli operatori della WCS riportarono indietro attirarono presto l'attenzione del WWF e della GTZ (\"Deutsche Gesellschaft f\u00fcr Technische Zusammenarbeit\", la \u00abSociet\u00e0 tedesca per la cooperazione tecnica\u00bb) sulle limitrofe regioni di Boumba Bek e di Nki. Nel 1995 il WWF inizi\u00f2 ad essere attivo nel sud-est del Paese, grazie all'aiuto della GEF (\"Global Environment Facility\") e dei suoi fondi propri.\nLa GTZ \u00e8 stata operativa nell'area di Boumba Bek in tre fasi successive: dal 1996 al 1999, dal 1999 al 2002 e infine dal 2002 al 2005.\nNel 1994 il governo del Camerun emise nuove leggi pi\u00f9 severe sulla gestione delle foreste e l'anno successivo la regione dove sorge oggi il parco fu designata come zona di protezione essenziale (\"Essential Protection Zone\").\nI nuovi parchi naturali istituiti in Camerun nel 1995 non tennero per\u00f2 conto delle esigenze dei loro abitanti originari, i pigmei Baka, Bagando, Bakwele, Knombemebe, Vonvo, Zime, Dabjui, Bagyeli, Bakola e Mbendjele Yaka, popolazioni nomadi che erano solite spostarsi tra la Repubblica del Congo settentrionale e il Camerun sud-orientale.\nCamerun, Gabon e Repubblica del Congo stanno attualmente lavorando ad un cosiddetto \u00abprogetto TRIDOM\u00bb, con l'obiettivo di creare una zona transfrontaliera trinazionale che comprenda i parchi nazionali di Mink\u00e9b\u00e9 (Gabon), Boumba Bek (Camerun), Nki (Camerun) e Odzala (Repubblica del Congo) e la riserva faunistica di Dja (Camerun). Dei corridoi forestali collegherebbero inoltre l'area ai parchi nazionali di Ivindo e di Mwagne, nel Gabon.\nDal 18 aprile 2006 il parco nazionale di Boumba Bek figura tra i siti candidati a patrimonio dell'umanit\u00e0.\nGeografia.\nGrazie alla sua posizione isolata nel sud-est del Camerun, il parco ha potuto preservare il suo aspetto originario. Esso si trova ad un'altitudine compresa tra 380 e 600 metri sul livello del mare.\nIl parco appartiene all'ecoregione nota come \u00abforeste di pianura del Congo nord-occidentale\u00bb ed \u00e8 attraversato da alcuni grandi fiumi. Tra questi ricordiamo il Boumba e il Bek, due tributari dell'imponente fiume Dja che delimitano rispettivamente ad est e ad ovest la riserva e danno ad essa il nome.\nIl parco si trova tra 2\u02da09' e 2\u02da20' di latitudine nord e tra 15\u02da35' e 15\u02da50' di longitudine est e ricopre una superficie di 2383\u00a0km\u00b2.\nI centri abitanti pi\u00f9 vicini alla riserva sono le piccole localit\u00e0 di Yokadouma e Moloundou nel dipartimento di Boumba e Ngoko.\nNella foresta si trovano almeno sedici \"ba\u00ef\", grandi radure nella foresta dove affiorano in superficie depositi di sale. Essi sono molto importanti per la fauna selvatica, in quanto i sali minerali qui presenti sono apprezzati da un gran numero di animali. Proprio per la loro importanza naturalistica, quattro di essi sono sotto costante osservazione.\nFlora e fauna.\nFlora.\nDal momento che Boumba Bek non \u00e8 molto popolato, esso ha mantenuto la sua vegetazione originaria, costituita principalmente da una foresta pluviale di pianura caratterizzata da una fitta volta di alberi sempreverdi, tra cui spicca il possente \"moabi\" (\"Baillonella toxisperma\").\nFauna.\nNel parco \u00e8 presente con un numero consistente di esemplari l'elefante di foresta, nonch\u00e9 lo scimpanz\u00e9, il gorilla di pianura occidentale e il bongo. Tra le altre specie di antilope figurano il cefalofo di Peters (\"Cephalophus callipygus\"), il cefalofo dorsale (\"Cephalophus dorsalis\"), il cefalofo dal ventre bianco (\"Cephalophus leucogaster\"), il cefalofo dalla fronte nera (\"Cephalophus nigrifrons\"), il cefalofo dei boschi (\"Cephalophus silvicultor\") e il cefalofo azzurro (\"Philantomba monticola\"), delle dimensioni di una lepre. Oltre a questi ricordiamo l'aterura dell'Africa occidentale (\"Atherurus africanus\") e il potamocero dai ciuffetti (\"Potamochoerus porcus\").\nIl parco \u00e8 un paradiso anche per gli ornitologi: a Boumba Bek sono state infatti censite almeno 254 specie di uccelli. Tra le specie maggiormente degne di nota ricordiamo il bucero fischiatore (\"Bycanistes fistulator\"), l'averla piumata panciacastana (\"Prionops caniceps\") e il pigliamosche olivaceo (\"Muscicapa olivascens\").\nPopolazione.\nAll'interno della riserva vivono piccoli gruppi di pigmei appartenenti all'etnia Baka. Essi per\u00f2 costituiscono una minoranza della popolazione stanziata entro i confini del parco (il 20%): la maggior parte degli abitanti, infatti, \u00e8 di origine bantu (il 70% circa). Il restante 10% \u00e8 costituito da \u00abstranieri\u00bb, spesso stabilitisi qui per motivi economici (lavoratori dell'industria del legname, impiegati del governo, lavoratori migranti provenienti dal Mali, dal Senegal e dalla Mauritania)."}
{"id": "8099120", "revid": "1522738", "url": "https://it.wikipedia.org/wiki?curid=8099120", "title": "M\u00edtt alfagra land", "text": ""}
{"id": "8099121", "revid": "295403", "url": "https://it.wikipedia.org/wiki?curid=8099121", "title": "Orlando City Soccer Club 2018", "text": "Questa voce raccoglie le informazioni riguardanti il Orlando City Soccer Club nelle competizioni ufficiali della stagione 2018."}
{"id": "8099124", "revid": "287204", "url": "https://it.wikipedia.org/wiki?curid=8099124", "title": "Piscitello", "text": ""}
{"id": "8099130", "revid": "458786", "url": "https://it.wikipedia.org/wiki?curid=8099130", "title": "Pedrinho (disambigua)", "text": ""}
{"id": "8099131", "revid": "287204", "url": "https://it.wikipedia.org/wiki?curid=8099131", "title": "Silverstein (disambigua)", "text": ""}
{"id": "8099133", "revid": "124078867", "url": "https://it.wikipedia.org/wiki?curid=8099133", "title": "Ho Feng Shan", "text": "Biografia.\nIl padre di Ho Feng-Shan mor\u00ec quando il piccolo Ho aveva 7 anni. Studente diligente e laborioso, riusc\u00ec a entrare nella Yali High School nella capitale della provincia di Changsha e successivamente nella Yale-China Association. Frequent\u00f2 l'Universit\u00e0 Ludwig Maximilian di Monaco nel 1929 e consegu\u00ec il dottorato in economia politica nel 1932.\nAzioni durante la Seconda guerra mondiale.\nNel 1935, Ho inizi\u00f2 la sua carriera diplomatica presso il Ministero degli Esteri della Repubblica di Cina. La sua prima avvenne in Turchia. Fu nominato Primo Segretario alla legazione cinese a Vienna nel 1937. Quando l'Austria fu annessa dalla Germania nazista nel 1938 e la legazione fu trasformata in un consolato, Ho ricevette l'incarico di Console Generale.\nDopo la notte dei cristalli del 1938, la situazione divenne rapidamente pi\u00f9 difficile per i quasi 200.000 ebrei austriaci. L'unico modo per gli ebrei di fuggire dal nazismo era di lasciare l'Europa. Per andarsene, dovevano fornire la prova dell'emigrazione, di solito un visto proveniente da una nazione straniera o un biglietto valido per imbarcarsi. Ci\u00f2 fu difficile, tuttavia, perch\u00e9 alla Conferenza di \u00c9vian del 1938 31 paesi (su un totale di 32, che includevano Canada, Australia e Nuova Zelanda) si rifiutarono di accettare immigranti ebrei. L'unico Paese disposto ad accettare ebrei era la Repubblica Dominicana, che offriva di accogliere fino a 100.000 rifugiati. Agendo contro gli ordini del suo superiore Chen Jie (\u9673 \u4ecb), l'ambasciatore cinese a Berlino, Ho inizi\u00f2 a rilasciare visti per Shanghai, parte della quale durante questo periodo era ancora sotto il controllo della Repubblica di Cina, per motivi umanitari. Duecentomila visti furono rilasciati da Ho nei primi tre mesi di carica come Console Generale.\nAll'epoca non era necessario avere un visto per entrare a Shanghai, ma i visti consentivano agli ebrei di lasciare l'Austria. Molte famiglie ebree partirono per Shanghai, da dove la maggior parte di loro sarebbe poi partita per Hong Kong e l'Australia. Ho continu\u00f2 a rilasciare questi visti fino a quando non gli fu ordinato di tornare in Cina nel maggio 1940. Il numero esatto di visti concessi da Ho ai rifugiati ebrei \u00e8 ignoto. \u00c8 per\u00f2 noto che Ho rilasci\u00f2 il 200\u00ba visto nel giugno 1938 e firmato il 1906\u00ba il 27 ottobre 1938. Quanti ebrei furono salvati attraverso le sue azioni \u00e8 sconosciuto, ma dato che Ho rilasci\u00f2 quasi 2.000 visti solo durante il suo primo semestre del suo incarico, il numero pu\u00f2 essere stimato in migliaia.\nIl dopoguerra.\nDopo la vittoria comunista nel 1949, Ho segu\u00ec il governo nazionalista a Taiwan. In seguito prosegu\u00ec la carriera diplomatica come ambasciatore di Taiwan in altri paesi, tra cui Egitto, Messico, Bolivia e Colombia. Dopo il suo pensionamento nel 1973, Ho si stabil\u00ec a San Francisco, in California, dove scrisse le sue memorie, \u2018\u2019My Forty Years as a Diplomat\u2019\u2019 (\u5916\u4ea4 \u751f\u6daf \u56db \u5341\u5e74), pubblicata nel 1990.\nDopo il suo pensionamento nel 1973, il governo di Taiwan gli neg\u00f2 una pensione sulla base, allora comune, di essere stato citato in giudizio e di aver rifiutato di collaborare con i servizi diplomatici e di non aver correttamente contabilizzato una piccola somma nel conto spese dell'ambasciata. Oggi si ritiene che queste accuse siano state motivate politicamente. Il governo ROC non lo esoner\u00f2 mai dal momento che c'erano molti diplomatici che lasciavano i loro posti senza autorizzazione. Non rifer\u00ec di lavorare e venne licenziato senza pensione. Questa era la politica quando furono chiuse decine di ambasciate. Ritorn\u00f2 nella sua nativa Cina e visit\u00f2 la sua alma mater a Changsha per l'80\u00ba anniversario della scuola nel 1986. Nei suoi ultimi anni di vita fu gettata un'ombra sull'accusa da parte del Comitato sulla Disciplina dei Funzionari Pubblici di Taipei di aver presumibilmente appropriazione indebita di fondi all'epoca in cui era ambasciatore in Colombia nel 1970, accuse che egli sosteneva fossero state elaborate da un subordinato che si era rifiutato di raccomandare per la promozione. Tuttavia, il 10 settembre 2015, il presidente Ma Ying-jeou di Taiwan ha elogiato Ho per il suo servizio e ha presentato a sua figlia un certificato di apprezzamento con i rappresentanti del governo israeliano.\nMorte.\nHo Feng-Shan mor\u00ec il 28 settembre 1997 a San Francisco, in California, all'et\u00e0 di 96 anni. Gli sopravvissero suo figlio, Monto (\u4f55\u66fc\u5fb7), professionista sino-americano in microbiologia, virologia e malattie infettive, e sua figlia Manli (\u4f55\u66fc\u79ae).\nRiconoscimenti.\nLe azioni di Ho a Vienna passarono inosservate durante la sua vita, salvo un segno nero nel suo fascicolo personale per aver disobbedito agli ordini. Vennero infine riconosciute dopo la sua morte, quando gli fu il titolo di Giusto tra le Nazioni dall'organizzazione israeliana Yad Vashem durante una cerimonia nel 2001 e fu onorato da Boys Town Gerusalemme nel 2004. Nel 2015, la figlia lo rappresent\u00f2 nella cerimonia di ricevimento di un certificato meritorio per i suoi servizi diplomatici presentati dal governo ROC, con la partecipazione di rappresentanti di Israele.\nNel 2018 fu onorato come Giusto al Giardino dei Giusti di tutto il mondo di Milano.\nUna piazzetta all'interno del quartiere cinese di Milano \u00e8 stata intitolata a suo nome. "}
{"id": "8099151", "revid": "1793900", "url": "https://it.wikipedia.org/wiki?curid=8099151", "title": "Elman Football Club", "text": "L'Elman Football Club, meglio noto come Elman, \u00e8 una societ\u00e0 calcistica somala con sede nella citt\u00e0 di Mogadiscio. Milita nella Somalia League, la massima divisione del campionato somalo.\nIl club fu fondato nel 1993 dall'attivista Elman Ali Ahmed."}
{"id": "8099152", "revid": "1867224", "url": "https://it.wikipedia.org/wiki?curid=8099152", "title": "Elettrotreno FS ETR.103", "text": ""}
{"id": "8099159", "revid": "287204", "url": "https://it.wikipedia.org/wiki?curid=8099159", "title": "Dopolavoro Aziendale Vittorio Necchi", "text": "Il Dopolavoro Aziendale Vittorio Necchi, noto anche come Vittorio Necchi, \u00e8 stata una squadra di calcio italiana con sede a Pavia. Il club ha disputato nella sua storia un campionato di Serie C.\nStoria.\nLa societ\u00e0 nacque come dopolavoro aziendale della \"Societ\u00e0 Anonima Vittorio Necchi\", azienda produttrice di macchine da cucire fondata nel 1919 e presieduta da Vittorio Necchi.\nNel 1941, dopo aver giocato per due stagioni in Prima Divisione, il Vittorio Necchi ottenne al termine della Prima Divisione 1940-1941 il 2\u00ba posto nel Girone B lombardo, alle spalle della squadra B dell'. Nel settembre 1941 il club viene ripescato in Serie C per il completamento degli organici della terza serie.\nNel girone B della Serie C 1941-1942, in cui milita anche la , ottiene, sotto la guida dell'allenatore-giocatore Angelo Bocchi, il sedicesimo ed ultimo posto, retrocedendo cos\u00ec in Prima Divisione.\nNel settembre 1942 il club si fonde con la gi\u00e0 citata concittadina Pavese Luigi Belli, anch'essa retrocessa, rifondando cos\u00ec lo storico . \nIl neonato Pavia verr\u00e0 poi ripescato la stagione seguente nella Serie C 1942-1943."}
{"id": "8099166", "revid": "56620", "url": "https://it.wikipedia.org/wiki?curid=8099166", "title": "The Iceman Hummeth", "text": "The Iceman Hummeth \u00e8 un cortometraggio di 4 minuti del 1986, prodotto da David Letterman e scritto e diretto dal attore Michael J. Fox nell'ambito del suo Film Festival trasmesso durante il suo Late Show e col comico canadese Howie Mandel in un ruolo extra non accreditato. Il corto ancora oggi si pu\u00f2 trovare su Internet ed \u00e8 incentrato su una sera in un campo di hockey e i preparativi prima della partita.\nTrama.\nUna sera durante una partita di hockey si trasforma in una occasione per far divertire il pubblico con varie trovate comiche ed simpatiche, come anche uno scontro tra la squadra di hockey che deve giocare e un'orchestra sinfonica\nProduzione.\nIl film \u00e8 un cortometraggio comico diretto, scritto, prodotto e interpretato dalla giovane star emergente Michael J. Fox, reduce dal successo della sua interpretazione del giovane Marty McFly nel film dell'anno prima \"Ritorno al Futuro\". Il corto contiene anche un cameo del comico canadese Howie Mandel, popolare a quei tempi per i suoi ruoli da doppiatore e per il suo lavoro da comico nei migliori stage internazionali."}
{"id": "8099180", "revid": "767487", "url": "https://it.wikipedia.org/wiki?curid=8099180", "title": "Liga Desportiva de Maputo", "text": "La Liga Desportiva de Maputo \u00e8 una societ\u00e0 calcistica mozambicana con sede nella citt\u00e0 di Maputo. Milita nella Mo\u00e7ambola, la massima divisione del campionato mozambicano.\nStoria.\nIl club fu fondato l'8 novembre 1990 a Maputo con il nome di Liga Desportiva Mu\u00e7ulmana de Maputo. Il 19 luglio 2014, il club ha cambiato denominazione in Liga Desportiva de Maputo."}
{"id": "8099184", "revid": "2730", "url": "https://it.wikipedia.org/wiki?curid=8099184", "title": "Massimo Facchin", "text": "Biografia.\nIn giovent\u00f9 ha fatto l'operaio, l'orologiaio, il falegname, il meccanico. Dopo il diploma magistrale, fece lo scrivano al Distretto militare di Belluno. In seguito fu inquadrato nel 64\u00ba reggimento di fanteria di Vittorio Veneto e, dopo il corso ufficiali di Fano, fu destinato ad Ivrea. Da l\u00ec part\u00ec per il fronte russo dove visse la tragedia della ritirata dalla sacca del Don e fu decorato sul campo con la Medaglia di bronzo al Valor Militare con la seguente motivazione: \u201c\"comandante di un plotone fucilieri a rinforzo di un reparto alleato al presidio di un caposaldo duramente attaccato ed in parte occupato da preponderanti forze nemiche, bench\u00e9 ferito non gravemente alla testa, non abbandonava la lotta e continuava a dare esempio ai suoi fanti di alto spirito combattivo e di tenace volont\u00e0 di resistere ad oltranza\"\u201d - Nowo-Kalitwa (Don Russia), 12-19 dicembre 1942. Scampato a quella tragedia, \"cammin\u00f2 per duemila chilometri sperimentando la generosit\u00e0 delle donne russe, la stupidit\u00e0 della guerra, la dignit\u00e0 umana calpestata sotto le bombe\" concetti che aveva molto cari e che ha pi\u00f9 volte espresso nelle sue opere fra cui, da ultimo, nel monumento al parco Citt\u00e0 di Bologna di Belluno. Dopo la guerra svolse una lunga attivit\u00e0 di insegnante d'arte e di scultore. Si dedic\u00f2 alla scrittura e all'arte pubblicando quattro libri e producendo pi\u00f9 di 1.000 opere di grafica, pittura, incisione, scultura e terracotta ottenendo numerosi riconoscimenti. Suoi i monumenti ai caduti in Russia nella chiesa di Mussoi e al Parco \u00abBologna\u00bb, gli stemmi dei 69 comuni della provincia di Belluno che circondano la fontana di Piazza dei Martiri. Ha ideato e costruito centinaia di congegni, qualcuno coperto da brevetto, allo scopo di evidenziare alcuni preconcetti tuttora diffusi nel sapere comune riguardo alla sfericit\u00e0 del globo terrestre, in particolare \u00e8 da ricordare il mappamondo a due assi orientabile in base alla posizione in cui si trova sulla terra. Facchin era stato nominato Cavaliere ufficiale della Repubblica."}
{"id": "8099193", "revid": "1790116", "url": "https://it.wikipedia.org/wiki?curid=8099193", "title": "Trofeo Koppe", "text": "Il premio Trofeo KOPPE - Miglior giocatore straniero \u00e8 un premio sportivo che viene assegnato dal 2013 al miglior giocatore straniero del Campionato Dilettanti, l'unico campionato di calcio di San Marino, durante \"Calcio Estate\", manifestazione sportiva e culturale promossa dalla FSGC. Il premio viene assegnato da una giuria presieduta, fino al 2014, dal giornalista sportivo italiano Giorgio Betti. Dall'edizione 2015, la cura e conduzione dell'evento \u00e8 passata a Elia Gorini, giornalista di San Marino RTV. Il premio prende il nome dalla azienda Koppe di San Marino che lo mette in palio."}
{"id": "8099194", "revid": "123223444", "url": "https://it.wikipedia.org/wiki?curid=8099194", "title": "Ambasciata d'Italia a Praga", "text": "L'Ambasciata d'Italia a Praga, \u00e8 la missione diplomatica della Repubblica Italiana nella Repubblica Ceca.\nIl palazzo nel quale \u00e8 situata l'ambasciata si trova in via Nerudova 20 nel quartiere praghese di Mal\u00e1 Strana, accanto alla chiesa di Nostra Signora dei Caetani e di fronte all'ambasciata rumena.\nL'ambasciata occupa il grande palazzo Thun-Hohenstein, che prende il nome dalla famiglia omonima; la facciata barocca all'ingresso presenta una porta sorvegliata da due aquile scolpite."}
{"id": "8099209", "revid": "254059", "url": "https://it.wikipedia.org/wiki?curid=8099209", "title": "Beatrice Appiano", "text": "Biografia.\nEra figlia di Jacopo IV Appiano, signore di Piombino e di Vittoria Todeschini Piccolomini d'Aragona.\nSpos\u00f2 a Fondi nel 1498 Vespasiano Colonna, secondo duca di Traetto e conte di Fondi. Ebbero una figlia Isabella, futura sposa del capitano imperiale Luigi Gonzaga \"Rodomonte\". Alla morte di Beatrice, Vespasiano spos\u00f2 in seconde nozze nel 1526 la tredicenne Giulia Gonzaga, figlia di Ludovico Gonzaga conte di Sabbioneta, che crebbe la piccola Isabella.\nBeatrice, per le sue virt\u00f9, venne celebrata dal letterato Pietro Gravina."}
{"id": "8099216", "revid": "465169", "url": "https://it.wikipedia.org/wiki?curid=8099216", "title": "F.U.S.S.", "text": ""}
{"id": "8099217", "revid": "1790116", "url": "https://it.wikipedia.org/wiki?curid=8099217", "title": "Panchina d'oro futsal", "text": "Il premio Panchina d'oro Futsal \u00e8 un premio sportivo che viene assegnato dal 2010 al miglior allenatore del Campionato sammarinese di calcio a 5, l'unico campionato di futsal di San Marino, durante \"Calcio Estate\", manifestazione sportiva e culturale promossa dalla FSGC. Il premio viene assegnato da una giuria presieduta, fino al 2014, dal giornalista sportivo italiano Giorgio Betti. Dall'edizione 2015, la cura e conduzione dell'evento \u00e8 passata a Elia Gorini, giornalista di San Marino RTV."}
{"id": "8099218", "revid": "125296971", "url": "https://it.wikipedia.org/wiki?curid=8099218", "title": "Lago J\u00fanior", "text": "Caratteristiche tecniche.\n\u00c8 un'ala sinistra.\nCarriera.\nClub.\nApproda in Europa il 31 gennaio 2019 firmando per gli spagnoli del . Esordisce il 18 aprile seguente disputando l'incontro di Primera Divisi\u00f3n perso 3-0 contro l'.\nNazionale.\nNel 2020 ha esordito nella nazionale ivoriana; in precedenza aveva giocato anche nella nazionale Under-23.\nStatistiche.\n\"Statistiche aggiornate al 22 agosto 2019\"."}
{"id": "8099219", "revid": "182193", "url": "https://it.wikipedia.org/wiki?curid=8099219", "title": "Stemma della Repubblica Italiana", "text": ""}
{"id": "8099220", "revid": "1790116", "url": "https://it.wikipedia.org/wiki?curid=8099220", "title": "Futsal Best Player", "text": "Il premio Futsal Best Player \u00e8 un premio sportivo che viene assegnato dal 2010 al miglior giocatore del Campionato sammarinese di calcio a 5, l'unico campionato di futsal di San Marino, durante \"Calcio Estate\", manifestazione sportiva e culturale promossa dalla FSGC. Il premio viene assegnato da una giuria presieduta, fino al 2014, dal giornalista sportivo italiano Giorgio Betti. Dall'edizione 2015, la cura e conduzione dell'evento \u00e8 passata a Elia Gorini, giornalista di San Marino RTV."}
{"id": "8099221", "revid": "1534511", "url": "https://it.wikipedia.org/wiki?curid=8099221", "title": "Tempo Unix", "text": ""}
{"id": "8099222", "revid": "729019", "url": "https://it.wikipedia.org/wiki?curid=8099222", "title": "Quality Pictures Corporation", "text": "La Quality Pictures Corporation venne fondata nel 1915 da Fred J. Balshofer che, in precedenza, aveva lavorato come manager generale per la Bison Motion Pictures, societ\u00e0 che aveva lasciato dopo l'arrivo di Thomas H. Ince. I film della Quality vennero distribuiti attraverso la Metro Pictures Corporation.\nNell'arco di due anni, dal 1915 al 1916, la piccola casa di produzione mise in cantiere sedici titoli, film che vennero diretti da William Bowman, Fred J. Balshofer, John W. Noble, Charles Belmore, Francis X. Bushman e Christy Cabanne. Tra i titoli del suo catalogo, nel 1915 appare anche un \"Richard Carvel\" (la cui sceneggiatura si basa su un romanzo dello scrittore statunitense Winston Churchill), film di cui per\u00f2 non si hanno altre notizie certe n\u00e9 di cui si conosce il nome del regista."}
{"id": "8099228", "revid": "767487", "url": "https://it.wikipedia.org/wiki?curid=8099228", "title": "Dani Rodr\u00edguez (calciatore)", "text": "Caratteristiche tecniche.\n\u00c8 un centrocampista centrale.\nCarriera.\nHa esordito nella Liga il 17 agosto 2019 disputando con il il match vinto 2-1 contro l'."}
{"id": "8099229", "revid": "666668", "url": "https://it.wikipedia.org/wiki?curid=8099229", "title": "Dani Rodr\u00edguez", "text": ""}
{"id": "8099230", "revid": "458786", "url": "https://it.wikipedia.org/wiki?curid=8099230", "title": "Daniel Rodr\u00edguez V\u00e1zquez", "text": ""}
{"id": "8099231", "revid": "92723", "url": "https://it.wikipedia.org/wiki?curid=8099231", "title": "\u00c9ditions Perce-Neige", "text": "\u00c9ditions Perce-Neige \u00e8 una casa editrice canadese.\nPanoramica.\n\u00c8 stata fondata a Moncton nel 1980 ed \u00e8 organizzata come impresa senza scopo di lucro. La sua attivit\u00e0 si concentra principalmente nella poesia. Pubblica anche romanzi e saggi. Si contraddistingue per la sua missione di contribuire e sviluppare la letteratura acadiana nelle province marittime, privilegiando autori emergenti agli affermati. Persegue lo scopo di preservare il patrimonio culturale acadiano. Dal 2017 la casa editrice \u00e8 diretta da Serge Patrice Thibodeau.\nAutori.\nNel suo catalogo si trovano le opere di autori come Guy Arsenault, Herm\u00e9n\u00e9gilde Chiasson, Fredric Gary Comeau, France Daigle, L\u00e9onard Forest, H\u00e9l\u00e8ne Harbec, G\u00e9rald Leblanc, Georgette LeBlanc, Raymond Guy LeBlanc, Daniel L\u00e9ger, Viola L\u00e9ger, Robert Pichette, Gabriel Robichaud, Rino Morin Rossignol, Rom\u00e9o Savoie, Serge Patrice Thibodeau e Robert Viau."}
{"id": "8099241", "revid": "149485", "url": "https://it.wikipedia.org/wiki?curid=8099241", "title": "Universit\u00e0 di Moncton", "text": ""}
{"id": "8099242", "revid": "126257", "url": "https://it.wikipedia.org/wiki?curid=8099242", "title": "Associazione Calcio Legnano 2019-2020", "text": "Questa voce raccoglie le informazioni riguardanti l'Associazione Calcio Legnano S.S.D. nelle competizioni ufficiali della stagione 2019-2020.\nStagione.\nDopo essere stato ripescato in Serie D, il Legnano appronta una campagna acquisti orientata sulla promozione nella serie superiore. Il numero degli abbonamenti allo stadio Giovanni Mari, impianto di gioco casalingo dei \"Lilla\", arriva a quasi 300 tessere vendute. La stagione inizia bene per i \"Lilla\", con il superamento del turno preliminare di Coppa Italia Serie D grazie alla vittoria per 5 a 2 contro la Castellanzese, cammino poi interrotto con l'uscita dalla competizione al primo turno a causa della sconfitta contro la Folgore Caratese per 5 a 4 ai tiri di rigore.\nIl 10 marzo 2020, conseguentemente a quanto disposto il giorno prima dal Governo italiano per decreto-legge, la FIGC sospende \"sine die\" tutti i campionati nazionali per la pandemia di COVID-19. Il 20 maggio 2020 la FIGC determina l'interruzione definitiva del campionato di Serie D. L'8 giugno seguente la FIGC decreta la promozione in Serie C delle prime classificate dei nove gironi di Serie D e la retrocessione in Eccellenza delle ultime quattro classificate senza la disputa dei \"play-off\" e dei \"play-out\", con il Legnano che giunge secondo in classifica, posizione conseguita in occasione della 27\u00aa giornata, ultimo turno disputato sul campo. Il titolo di campione d'Italia Serie D invece non viene assegnato.\nMaglie.\nLo sponsor tecnico del Legnano per la stagione 2019-2020 \u00e8 la Macron, mentre lo sponsor ufficiale \u00e8 la Edil Sae. La divisa casalinga \u00e8 lilla con pantaloncini e calzettoni bianchi, mentre la seconda divisa \u00e8 composta da una maglia nera con inserti lilla e da pantaloncini e da calzettoni neri. La prima divisa del portiere \u00e8 gialla, mentre la seconda divisa \u00e8 rossa con pantaloncini e calzettoni neri.\nOrganigramma societario.\n\"Aggiornato al 14 ottobre 2019\"\nArea direttiva\nArea organizzativa\nArea tecnica\nArea sanitaria\nRosa.\n\"Aggiornata al 7 gennaio 2020\"\nCalciomercato.\n\"Aggiornato al 7 gennaio 2020\"\nStatistiche.\n\"Statistiche aggiornate al 16 febbraio 2020\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "8099245", "revid": "200568", "url": "https://it.wikipedia.org/wiki?curid=8099245", "title": "Khabib Nurmagomedov", "text": ""}
{"id": "8099246", "revid": "287204", "url": "https://it.wikipedia.org/wiki?curid=8099246", "title": "Eroi in battaglia", "text": "Eroi in battaglia (\"Hearts of Stone\") \u00e8 un romanzo storico di Simon Scarrow, pubblicato in Italia nel febbraio del 2019 dalla casa editrice Newton Compton.\n\u00c8 il primo romanzo storico di Simon Scarrow ambientato nella seconda guerra mondiale.\nTrama.\nNel 1938 tre amici passano le giornate assieme sull'isola di Leucade, in Grecia, alla vigilia della seconda guerra mondiale.\nPeter Muller, figlio di un archeologo tedesco, Eleni Thesskoudis, figlia del capo della polizia di Leucade, ed Andreas Katarides, figlio di un poeta di Leucade. \nAi giorni nostri la nipote di Eleni, Anna, si reca dalla nonna per farsi raccontare vicende del periodo di guerra e ne resta affascinata.\nNel dicembre del 1940 Andreas viene imbarcato su un sottomarino dell'esercito greco come sottufficiale e nel marzo del 1941 effettua alcune missioni con l'obiettivo di affondare navi italiane. Durante una delle missioni il sottomarino rimane danneggiato e deve rientrare a Sivota per le riparazioni.\nMentre sono in attesa dei pezzi di ricambio, gli italiani, ormai supportati dai tedeschi, individuano la cala in cui \u00e8 nascosto il sottomarino e si preparano all'attacco.\nAndreas viene incaricato di predisporre le difese per coprire le operazioni di imbarco di viveri e rifornimenti sul sottomarino. Fa posizionare in punti strategici due mitragliatrici Hotckiss ed una mezza dozzina di uomini, armati con fucili Mannlicher risalenti alla prima guerra mondiale, tra le rocce.\nL'assalto dei tedeschi ed italiani viene contrastato e nonostante Andreas perda molti uomini, riesce a rallentare i nemici giusto il tempo per far completare le operazioni di carico sul sottomarino e la partenza dello stesso, dove Andreas sale all'ultimo momento.\nRifugiatosi in Egitto, con gran parte dell'esercito greco, Andreas viene scelto dagli inglesi per partecipare, quale infiltrato, al sostegno dei ribelli che sul'isola di Leucade contrastano gli invasori.\nDopo un periodo di addestramento in Palestina, Andreas viene paracadutato sull'isola e prende contatto con una delle bande di insorti. Di quella banda fa parte anche Eleni, alla quale Andreas dichiara il suo amore, e ne viene corrisposto. Dopo alcuni mesi, durante un incontro con gli altri capi delle bande di insorti, Andreas ha una colluttazione con il capo della sua banda lo uccide e ne diventa lui il capo. In breve tempo diviene il capo di tutti gli insorti di Leucade arrecando molte perdite agli italiani.\nFrattanto i tedeschi inviano sull'isola un ingente corpo di spedizione per sostituirsi agli italiani, che con l'armistizio hanno cambiato alleanza. Il tenente che guida i tedeschi \u00e8 Peter Muller, richiesto sull'isola per la sua conoscenza della lingua.\nPeter \u00e8 agli ordini di un ufficiale delle SS che risulta essere l'ex aiutante del padre di Peter, quando questi prima della guerra gestiva gli scavi archeologici per la ricerca della tomba di Odisseo.\nObiettivo dei due diviene quindi la ricerca della grotta che il padre di Peter, prima di morire aveva segnalato di aver scoperto ma di non aver esplorato per il richiamo in patria a causa degli eventi bellici."}
{"id": "8099247", "revid": "110157", "url": "https://it.wikipedia.org/wiki?curid=8099247", "title": "Nemun\u0117lio Radvili\u0161kis", "text": "Nemun\u0117lio Radvili\u0161kis \u00e8 una citt\u00e0 del distretto di Bir\u017eai della contea di Panev\u0117\u017eys, sita alla confluenza dei fiumi Apa\u0161\u010dia e Nemun\u0117lis, nel nord-est della Lituania al confine con la Lettonia. Secondo un censimento del 2011, la popolazione ammonta a 300 abitanti.\n\u00c8 il centro pi\u00f9 importante dell\u2019omonima seni\u016bnija.\nStoria.\nNell'insediamento, sono state rinvenute due antiche spille in bronzo di epoca romana. Esse hanno forma piatta, simmetrica e con ornamenti di teste di animali.\nNemun\u0117lio Radvili\u0161kis \u00e8 menzionata per la prima volta in fonti storiche nel 1586 Fu fondata dalla famiglia dei Radziwi\u0142\u0142. Nel corso del 1700 furono realizzate sia la chiesa cattolica che quella protestante. In questo insediamento infatti, come in tutta la regione di Bir\u017eai, persone di diverse fedi hanno vissuto insieme per molti secoli. In Lituania, come negli altri due Paesi baltici, i riformatori evangelici non riuscirono a costituirsi in ampie comunit\u00e0. Il sinodo della diocesi di Vilnius proib\u00ec nel 1744 ai bambini cattolici di essere formati dagli evangelici e di contrarre matrimoni tra persone di diverso orientamento religioso. \nLa cittadina di Nemun\u0117lio Radvili\u0161kis divenne spesso accampamento per le truppe svedesi che si dirigevano verso la fortezza di Bir\u017eai. Successivamente, il campo militare svedese si trasfer\u00ec da Nemun\u0117lio Radvili\u0161kis a Pasvalys.\nIl centro abitato ha profonde tradizioni educative. Gi\u00e0 nel 1590, furono fondati i riformatori evangelici e nel corso del 1800 la scuola cattolica.\nDal 2006 lo stemma attuale di Nemun\u0117lio Radvili\u0161kis \u00e8 quello ufficiale."}
{"id": "8099248", "revid": "120555454", "url": "https://it.wikipedia.org/wiki?curid=8099248", "title": "Kalburabast\u0131", "text": "Il Kalburabast\u0131 o Kalbura bast\u0131 (in turco), nei Balcani noto anche come Hurma\u0161ice o Hurme, e talvolta conosciuto anche con il nome di Hurma, \u00e8 un pasticcino turco fritto e poi imbibito in uno sciroppo di zucchero che ha una forma corrugata. Esso \u00e8 tra le specialit\u00e0 preferite preparate durante le festivit\u00e0 islamiche, tra cui lo \u015eeker Bayram\u0131 (chiamato \"Festa dei dolci\" in lingua turca) della durata di tre giorni e il Kurban Bayram\u0131 (la \"Festa dello sgozzamento\" in turco). Di questo dolce turco ottomano esiste una variante molto simile (\"Hurma\u0161ice\" o \"Hurme\") che si produce in Bosnia Erzegovina e Serbia.\nPreparazione.\nL'impasto \u00e8 fatto con farina, zucchero, yogurt, burro o margarina, olio d'oliva, uova, noci e lievito in polvere, mentre acqua, zucchero e succo di limone vengono usati per lo sciroppo."}
{"id": "8099254", "revid": "729019", "url": "https://it.wikipedia.org/wiki?curid=8099254", "title": "Adrian Durston", "text": "Biografia.\nAdrian nasce Bridgend in Galles, cominciando a giocare per la squadra della sua citt\u00e0 nel 1995. Durante le sette stagioni trascorse al , nel 2001 viene selezionato in Nazionale per prendere parte al tour in Giappone; disputa entrambi i \"test match\" contro la Nazionale giapponese ed altri incontri \"no-cap\", esordendo a livello internazionale il 10 giugno a Osaka, realizzando una meta.\nNel 2002 si accasa al per una stagione, prima di passare agli coi quali vinse la Celtic League 2004-05.\nNel 2005-06 disputa una stagione in Italia nel in Super 10; poi gioca in Francia all' e al Club sportif beaunois, dove termina la carriera da giocatore."}
{"id": "8099264", "revid": "1442080", "url": "https://it.wikipedia.org/wiki?curid=8099264", "title": "Dracaena trifasciata", "text": "Dracaena trifasciata \u00e8 una pianta succulenta della famiglia delle Asparagacee, originaria dell'est dell'Africa tropicale, fino alla Nigeria e ad est della Repubblica Democratica del Congo.\nDescrizione.\nLe foglie sono erette, lineari-lanceolate, rigide, possono raggiungere una lunghezza di 140\u00a0cm e una larghezza di 10\u00a0cm e hanno una colorazione verde scuro con linee trasversali pi\u00f9 chiare e i margini gialli o verdi. L'infiorescenza, occasionalmente ramificata, raggiunge una lunghezza di 50\u201380\u00a0cm, mentre i fiori sono bianchi e il frutto \u00e8 una bacca colore arancio, con un solo seme.\nUsi.\nViene utilizzata come pianta ornamentale in vaso su terrazzo o in appartamento."}
{"id": "8099276", "revid": "729019", "url": "https://it.wikipedia.org/wiki?curid=8099276", "title": "Nanjing (Pechino)", "text": "Nanjing, italianizzabile in \"Nanchino\" ma da non confondere con l'omonima citt\u00e0 dello Jiangsu, era il nome della moderna Pechino durante la dinastia Liao, quando i sovrani Kitai fecero della citt\u00e0, gi\u00e0 nota come Youzhou, la loro \"Capitale Meridionale\". Per ovviare al problema gli storici cinesi utilizzano il nome \"Liao Nanjing\" (cinese: ) per distinguere l'antesignana di Pechino dall'attuale Nanchino.\nI Liao acquisirono la citt\u00e0 di Youzhou, nella c.d. \"Cessione delle Sedici Prefetture\" del 938 dai J\u00ecn Posteriori, una delle cinque dinastie di breve durata che governarono la Cina settentrionale dopo la fine della dinastia Tang. La citt\u00e0 fu inizialmente ribattezzata Nanjing, Youdu Fu (\u5357\u4eac \u5e7d \u90fd\u5e9c) e poi (1012) Nanjing, Xijin Fu (\u5357\u4eac \u6790 \u6d25 \u5e9c) ma era anche colloquialmente definita all'epoca Yanjing. Nel 1122, la citt\u00e0 fu conquistata dalla Dinastia Jin di etnia Jurchen e fu ufficialmente ribattezzata Yanjing, ponendo fine all'uso del nome \"Nanchino\" per quella che oggi \u00e8 la moderna Pechino.\nStoria.\nPrima della sua cessione ai Liao nel 938, Youzhou era stata centro regionale nel nord della Cina per due millenni. La citt\u00e0, conosciuta nelle epoche precedenti come Ji, era la capitale degli antichi stati di Ji e Yan (da cui il nome alternativo Yanjing, lett. \"Capitale di Yan\") e divenne sotto la dinastia Tang un importante comando militare per proteggere la frontiera settentrionale dai barbari Kitai e Xi. Dopo la caduta dei Tang nel 907, il leader kitano Yel\u00fc Abaoji si dichiar\u00f2 imperatore a Shangjing (l'odierna Bandiera sinistra di Bairin, Mongolia interna ) nel 918 e inizi\u00f2 ad espandersi verso sud.\nNel 936, suo figlio, Yel\u00fc Deguang, ribattezz\u00f2 la dinastia \"Liao\" e nel 938 aiut\u00f2 Shi Jingtang, un generale shatuo, a rovesciare la dinastia Tang posteriore e fondare la dinastia Jin posteriore. In cambio dell'assistenza militare di Liao, Shi Jingtang cedette loro le Sedici Prefetture che si trovavano lungo la Grande Muraglia. I Liao fecero quindi delle due principali citt\u00e0 acquisite, Youzhou (moderna Pechino) e Yunzhou (moderna Datong), le capitali meridionali e occidentali del loro impero in crescita. Alla citt\u00e0 Liao Nanchino spettava l'amministrazione della circoscrizione meridionale dell'impero, comprendente il territorio a prevalente etnia Han a sud delle montagne Taihang.\nSotto il dominio Liao, la popolazione all'interno della citt\u00e0 crebbe da 22.000 nel 938 a 150.000 nel 1113 (la popolazione della regione crebbe da 100.000 a 583.000 ab.) grazie alla migrazione congiunta di Kitai, Xi, Shiwei e Balhae da nord e Han da sud.\nGuerre Liao-Song.\nDopo aver unificato il resto della Cina nel 960, la dinastia Song cerc\u00f2 di riconquistare i territori settentrionali perduti. Nel 979, l'imperatore Song Taizong guid\u00f2 personalmente una spedizione militare che raggiunse e assedi\u00f2 Liao Nanchino ma fu sconfitta nella decisiva battaglia del fiume Gaoliang, a nord della citt\u00e0. Nel 1004, Song e Liao firmarono il Trattato di Chanyuan e rimasero in pace per pi\u00f9 di un secolo.\nGuerre Liao-Song-Jin.\nNel 1120, i Song si allearono con la dinastia Jin (1115-1234) di etnia Jurchens, un popolo tunguso semi-agricolo che viveva nella foresta e viveva a nord-est di Liao nella moderna Cina nordorientale. Song e Jin si accordarono per invadere congiuntamente i Liao e spartirsene i territori (la maggior parte delle Sedici Prefetture sarebbe comunque spettata ai Song). Sotto la guida di Wanyan Aguda, il fondatore della dinastia Jin, gli Jurchen catturarono in rapida successione le capitali Liao di Shangjing (Capitale Superiore), Zhongjing (Capitale Centrale) e Dongjing, (Capitale Orientale).\nNella primavera del 1122, la corte di Liao si radun\u00f2 attorno al principe Yel\u00fc Chun e incoron\u00f2 imperatore a Nanchino fondando la dinastia Liao settentrionale. Yel\u00fc Chun ha respinto gli appelli Song alla rese, cos\u00ec i Song inviarono il loro generale Tong Guan a catturare Nanchino in maggio. L'armata Song, divisa in due tronconi, fu sconfitta: l'esercito orientale di Zhong Shidao fu sconfitto da Yel\u00fc Dashi a Baigou (nella contea di Rongcheng, Hebei) e l'esercito occidentale di Xin Xingzong fu respinto da Xiao Gan a Fancun (nella moderna Zhuozhou, Hebei).\nDopo che Yel\u00fc Chun mor\u00ec di malattia all'inizio dell'estate, l'imperatrice Vedova Xiao Defei assunse il comando e Tong Guan mand\u00f2 Liu Yanqing ad attaccare Nanchino a settembre con 150.000 uomini. Gao Feng e Guo Yaoshi, i comandanti Liao di Yizhou e Zhuozhou, si arresero nelle rispettive citt\u00e0. Guo Yaoshi guid\u00f2 quindi l'avanguardia dell'esercito Songi in un raid a Nanchino. Mand\u00f2 il subordinato Zhen Wuchen con cinquanta soldati cammufati da cittadini per impadronirsi di Porta Yingchunmen. Guo Yaoshi e il resto dei predoni entrarono in citt\u00e0, conquistarono il Tempio di Minzhong e riuscirono a controllare sette delle otto porte cittadine. L'imperatrice Xiao si rifiut\u00f2 di arrendersi o fuggire: invi\u00f2 rinforzi e continu\u00f2 a resistere dalla cittadella, sfruttando il baluardo rialzato di Xuanhemen.\nDopo tre giorni di combattimenti di strada, i \"Quattro Eserciti\" Liao di Xiao Gan, cos\u00ec chiamati perch\u00e9 costituiti da eserciti di truppe Khitan, Xi, Han e Balhae, raggiunsero la citt\u00e0, precedendo il grosso del corpo di spezione Song in marcia, e vi entrarono passando per l'unica porta rimasta in mano Liao: Danfengmen. Secondo i resoconti Song, quella porta era stata ignorata perch\u00e9 sprangata. I rinforzi di Xiao Gan sortirono quindi dalle porte nord e est della cittadella e sorpresero gli uomini di Guo Yaoshi. occupati a saccheggiare nell'attesa dei rinforzi Song. Dopo pesanti combattimenti nei mercati a nord della citt\u00e0, i Song furono sconfitti e intrappolati. Guo Yaoshi fugg\u00ec calandosi dalle mura della citt\u00e0 ma dei suoi 7.000 incursori solo 400 riuscirono a fuggire con lui. Xiao Gan pass\u00f2 poi a sconfiggere l'armata Song di Liu Yanqing.\nNell'inverno del 1122, l'esercito Jin attravers\u00f2 il Passo Juyong e marci\u00f2 su Nanchino da nord. Questa volta, l'imperatrice Xiao fugg\u00ec nelle steppe e gli altri ufficiali Liao capitolarono. Wanyan Aguda permise agli ufficiali che si arrendevano di mantenere le loro posizioni e incoraggi\u00f2 i rifugiati a tornare in citt\u00e0 che fu ribattezzata Yanjing.\nDominio dei Song: Nanjing diventa Yanshan.\nNella primavera del 1123, Wanyan Aguda accett\u00f2, secondo i termini del trattato, di consegnare Yanjing e altre quattro prefetture ai Song in cambio di un tributo. La consegna avvenne dopo che gli Jurchen avevano saccheggiato la ricchezza della citt\u00e0 e costretto tutti i funzionari e gli artigiani a trasferirsi nella capitale Jin a Shangjing (vicino all'attuale Harbin). Ora signori della citt\u00e0, i Song la ribattezzarono Yanshan (\u71d5\u5c71) ma il loro dominio vi ebbe vita breve.\nMentre il convoglio di residenti trasferiti a Nanchino passava da Pingzhou (vicino a Qinhuangdao ) nel loro viaggio verso nord-est, persuasero il governatore Zhang Jue a riportarli nella loro citt\u00e0 natale. Zhang Jue, un ex ufficiale di Liao che si era arreso alla dinastia Jin, risolse di schierarsi con i Song. L'imperatore Song Huizong accolse con favore la sua defezione, ignorando gli avvertimenti dei suoi diplomatici secondo cui gli Jurchen avrebbero considerato l'accettazione dei disertori come una violazione dei termini del trattato. Zhang Jue fu attaccato e sconfitto dagli Jurchen e si rifugi\u00f2 con Guo Yaoshi a Yanshan.\nI Song giustiziarono allora Zhang Jue per soddisfare le richieste di Jin, con grande allarme di Guo Yaoshi e di altri ex ufficiali Liao schieratisi con i Song. Gli Jurchen, intuendo la debolezza dei Song, usarono l'incidente di Zhang Jue come \"casus belli\". Nel 1125, le forze Jin sconfissero Guo Yaoshi nella battaglia del fiume Bai, nella parte superiore del fiume Chaobai (attuale contea di Miyun). Guo Yaoshi consegn\u00f2 ai Jin Yanshan, poi li guid\u00f2 nella rapida avanzata verso la capitale Song di Kaifeng, dove l'imperatore Song fu catturato nel 1127, ponendo fine alla dinastia. Yanshan torn\u00f2 allora a chiamarsi Yanjing.\nDominio dei Jin: Nanjing diventa Zhongdu.\nNel 1151, la dinastia Jin trasfer\u00ec la sua capitale da Shangjing a Yanjing, ribattezzando la citt\u00e0 Zhongdu. Gli Jurchen ampliarono la citt\u00e0 a ovest, est e sud. Le mura settentrionali vennero ampliate verso est e ovest. Tongtianmen mut\u00f2 nome in Tongxuanmen e Gongchenmen in Chongzhimen. Danfengmen divenne la porta meridionale della nuova citt\u00e0 imperiale di Zhongdu e fu ribattezzata Xuanyangmen.\nDescrizione.\nLa Nanchino dei Liao si trovava nella parte sud-occidentale della moderna Pechino, nella met\u00e0 meridionale del Distretto di Xicheng (ex Distretto di Xuanwu).\nCitt\u00e0 Esterna.\nLa capitale Liao eredit\u00f2 la cinta muraria e l'impianto urbanistico del preesistente centro abitato di Youzhou, fondato dalla prima dinastia Tang. La cinta muraria esterna aveva un perimetro di 36 \"li\" (25-27 \"li\" secondo alcuni studiosi), era alta 9 m e larga 4,5 m nella parte superiore. La citt\u00e0 aveva otto porte (\"men\"), due ciascuna in ciascuna direzione cardinale: Andongmen (\"Pacifica Porta Orientale\") e Yingchunmen (\"Porta del Benvenuto alla Primavera\") a est, Kaiyangmen (\"Porta del Potere Rivelato\") e Danfengmen (\"Porta della Fenice Rossa\") a sud, Xianximen (\"Gloriosa Porta Occidentale\") e Qingpumen (\"Porta del Chiaro Suono\") a ovest e Tongtianmen (\"Porta per raggiungere il Paradiso\") e Gongchenmen (\"Porta del Saluto all'Alba\") a nord. La cinta vantava 910 torri di varia natura e un triplice anello di fossati. Fuori Porta Danfengmen si trovava il terreno c.d. \"Jiju\" dove i nobili Kitai giocavano un'antica forma di polo.\nAll'interno della sezione sud-ovest della citt\u00e0 murata esterna c'era una citt\u00e0 rettangolare murata interna che durante l'era Tang serviva da quartier generale del comandante di Lulong. I Liao convertirono questa citt\u00e0 interna in una cittadella con quattro porte. A sud e ad ovest, la cittadella condivideva le porte con la citt\u00e0 murata esterna, Xianximen e Danfengmen. La porta nord della cittadella era Yabeimen e la porta est era Xuanhemen. In linea con la tradizione kitana che orienta gli edifici verso est, la porta principale della citt\u00e0 imperiale era Xuanhemen. Sulla cima di Xuanhemen si trovava il \"Padiglione delle Cinque Fenici\" (\"Wufenglou\") dal quale il sovrano kitano poteva guardare il paesaggio urbano ad est. Fuori dalla porta si trovava il Tempio Minzhong (attuale Tempio Fayuan), il pi\u00f9 antico di Pechino.\nLa sezione nord della mura si estendeva dal moderno Tempio della Nuvola Bianca ad est lungo lo \"Hutong\" Toufa. L'adiacente Hutong Shoushui, gi\u00e0 noto come \"Fiume dell'Acqua Puzzolente\" sorge con buona probabilit\u00e0 sull'antico fossato della Nanchino Liao. Le mura orientali correvano invece appena ad ovest del Hutong Lanman, a sua volta sorto sopra il fossato orientale. Il Tempio Fayuan, circa 200 m a ovest del Hutong Lanman, era racchiuso dal perimetro murato. Una tavoletta di pietra vicino a Caishikou segna la posizione della Porta Andongmen. Le mura meridionali correva invece all'incirca lungo la moderna Strada Baizhifang. Una tavoletta di pietra all'incrocio tra Baizhifang e You'anmen segna il sito della Porta Kaiyangmen. Le mura occidentali si estendeva dal Tempio della Nuvola Bianca al quartiere Xiaohongmiao, ad est del fiume Lianhua, che fungeva da fossato occidentale.\nLa capitale Liao mantenne la divisione dei 26 quartieri della citt\u00e0 di Tang, con i mercati principali ubicati nella parte settentrionale della citt\u00e0.\nCitt\u00e0 Interna/Imperiale.\nAll'interno della \"Citt\u00e0 imperiale\" si trovava il complesso palaziale dei Liao che, secondo la tradizione cinese Han, si affacciava a sud. La struttura, come la successiva Citt\u00e0 Proibita, aveva due porte interne rivolte a sud, Xuanjiaomen e Nanduanmen, ribattezzate rispettivamente Yuanhemen e Qixiamen nel 1006. A est e ovest sorgevano le porte Zuoyemen e Youyemen, ribattezzate Wanchunmen e Qianqiumen nel medesimo anno.\nIl palazzo si trovava nello stesso sito in cui Shi Siming aveva costruito il suo palazzo quando si dichiar\u00f2 imperatore nel 759, durante la ribellione An-Shi. I padiglioni del palazzo noti sono: Yurong, Xuanhe, Danei e Yongping.\nLuoghi di culto.\nLa citt\u00e0 aveva numerosi templi tra cui Minzhong, Yanshou e Wutian. Tra quelli che sopravvivono ancora oggi ci sono: il tempio Minzhong, ora noto come Tempio Fayuan, il Tempio di Tianning la cui pagoda, costruita in epoca Liao, \u00e8 tra gli edifici pi\u00f9 antichi di Pechino; il tempio taoista della nuvola bianca e la Moschea Niujie, fondata nel 996 da Nazaruddin, residente arabo e ora la pi\u00f9 antica moschea di Pechino."}
{"id": "8099283", "revid": "125259139", "url": "https://it.wikipedia.org/wiki?curid=8099283", "title": "Gli orsetti del cuore - Benvenuti a Tantamore", "text": "Gli orsetti del cuore - Benvenuti a Tantamore (\"Care Bears: Welcome to Care-a-Lot\") \u00e8 una serie animata televisiva in computer grafica andata in onda in America sul canale The Hub dal 2 giugno 2012."}
{"id": "8099288", "revid": "484362", "url": "https://it.wikipedia.org/wiki?curid=8099288", "title": "Cattedrale della Risurrezione", "text": ""}
{"id": "8099290", "revid": "21583", "url": "https://it.wikipedia.org/wiki?curid=8099290", "title": "Partito Repubblicano di Minas Gerais", "text": "Il Partito Repubblicano di Minas Gerais (portoghese: \"Partido Republicano Mineiro\", PRM) fu un partito politico brasiliano nato nel 1888 come sezione statale del Partito Repubblicano Federale (PRF), poi riorganizzato nel 1897 come un partito autonomo. Il partito fu attivo fino al 1937, quando venne disciolto assieme a tutti gli altri partiti durante la dittatura di Get\u00falio Vargas (1937\u20131945).\nIl partito aveva un carattere regionalista, come gli altri partiti del periodo storico brasiliano noto come \"Repubblica oligarchica\" (1894\u20131930), e rappresentava gli interessi degli allevatori di bestiame e produttori caseari dello stato di Minas Gerais. Il PRM govern\u00f2 costantemente di comune accordo con la controparte di San Paolo (PRP), che rappresentava gli interessi dei produttori di caff\u00e8, dando vita ad un bipolarismo concorde che si alternava al potere e rappresentava gli interessi dei due poteri latifondistici (\"Politica del caffelatte\").\nIl PRM espresse ben cinque presidenti del Brasile: Afonso Pena (1906\u20131909), Venceslau Br\u00e1s (1914\u20131918), Delfim Moreira (1918\u20131919), Epit\u00e1cio Pessoa (1919\u20131922) e Artur Bernardes (1922\u20131926)."}
{"id": "8099291", "revid": "1870933", "url": "https://it.wikipedia.org/wiki?curid=8099291", "title": "\u00c2ngelo Meneses", "text": ""}
{"id": "8099295", "revid": "869733", "url": "https://it.wikipedia.org/wiki?curid=8099295", "title": "Episodi di \u00c9lite", "text": ""}
{"id": "8099301", "revid": "1310927", "url": "https://it.wikipedia.org/wiki?curid=8099301", "title": "Hapoel Ironi Nir Ramat HaSharon", "text": ""}
{"id": "8099310", "revid": "1310927", "url": "https://it.wikipedia.org/wiki?curid=8099310", "title": "Moadon Kaduregel Beitar Tel Aviv Ramla", "text": ""}
{"id": "8099321", "revid": "1305772", "url": "https://it.wikipedia.org/wiki?curid=8099321", "title": "Lago Quesnel", "text": "Il lago Quesnel (pron. si trova in Canada, nella provincia della Columbia Britannica. \u00c8 un lago glaciale con una profondit\u00e0 di 506 m, ed \u00e8 considerato il pi\u00f9 profondo lago glaciale del mondo, nonch\u00e9 il secondo lago pi\u00f9 profondo del Canada dopo il Grande Lago degli Schiavi (614 m). \nIl lago \u00e8 circondato da foreste ed \u00e8 una meta popolare per la pesca sportiva. Vi sono per\u00f2 diverse restrizioni, tra cui il divieto di usare esche vive e ami uncinati multipli. La fauna ittica comprende varie specie di trote, tra cui la trota arcobaleno (\"Rainbow trout\")."}
{"id": "8099323", "revid": "729019", "url": "https://it.wikipedia.org/wiki?curid=8099323", "title": "Ali Koko", "text": "Biografia.\nAli nasce a Pago Pago, nelle Samoa Americane; si trasferisce in Nuova Zelanda crescendo nel club di Johnsonville e giocando nel \nclub provinciale di dal 1996 al 1998.\nNel 1999 disputa il suo primo ed unico incontro internazionale con la Nazionale samoana contro i , il 22 maggio ad Osaka.\nNella stagione 1999-2000 \u00e8 in Italia tra le file del in Serie A1, con cui conquista la Coppa Italia.\nNell'estate 2001 si trafserisce in Francia, ingaggiato dal in Top14, poi al e al fino al 2007.\nNel 2007-08 una stagione nella seconda divisione inglese ai , prima di chiudere la carriera professionistica al Tyrosse, nuovamente in Francia."}
{"id": "8099350", "revid": "767487", "url": "https://it.wikipedia.org/wiki?curid=8099350", "title": "De Kreuners", "text": "De Kreuners sono un gruppo musicale rock fiammingo di lingua olandese attivo dal 1978 al 2012, formato attorno al cantante Walter Grootaers, popolare in Belgio e poi nei Paesi Bassi con il titolo \"Ik wil I\" del 1990.\nBiografia.\nFondato nel 1978, il gruppo ha suscitato interesse dopo aver vinto il primo Humo's Rock Rally, concorso belga di rock, senza ottenere un contratto di registrazione. Quindi vende i suoi primi tre singoli in modo indipendente. \"Nummer een\", registrato a Londra, \u00e8 il suo primo successo. Il gruppo si impegna quindi in Warner Bros.; nel 1981, l'album \"Nachts kouder dan buiten\" vendette 30.000 copie. All'epoca dell'album \"Er sterft een beer in de taiga\", i De Kreuners sono una delle band pi\u00f9 popolari nelle Fiandre e la registrazione diventa disco d'oro in due giorni. Nel 1990, il gruppo lascia Warner Bros. per EMI Group e pubblica il suo pi\u00f9 grande successo, l'album \"Hier en nu\", venduto a 100.000 copie; il titolo \"Ik wij je\" \u00e8 stato copiato pi\u00f9 di un milione di volte. L'album della compilation \"Het beste van de Kreuners\", pubblicato nel 2003, \u00e8 certificato platino prima della data di uscita.\nIl 13 febbraio 2012, De Kreuners annuncia ufficialmente la fine della sua carriera; durata 34 anni. Il bassista del gruppo, Berre Bergen, muore il 7 febbraio 2016."}
{"id": "8099352", "revid": "70217", "url": "https://it.wikipedia.org/wiki?curid=8099352", "title": "Costante catalitica", "text": "La costante catalitica, o numero di turnover, (espressa come Kcat) \u00e8 una propriet\u00e0 cinetica intrinseca degli enzimi che esprime il numero di molecole di substrato convertite in prodotto da una molecola di enzima nell'unit\u00e0 di tempo, quando l'enzima \u00e8 saturo."}
{"id": "8099355", "revid": "508036", "url": "https://it.wikipedia.org/wiki?curid=8099355", "title": "I due violenti", "text": "I due violenti \u00e8 un film del 1964 diretto da Primo Zeglio, accreditato con lo pseudonimo \"Anthony Greepy\".\nTrama.\nCassidy, accusato di omicidio, \u00e8 fuggito di prigione. Il suo amico ranger, Logan riesce a catturarlo: nel corso del viaggio di ritorno, i due vengono attaccati da una banda di ladri di bestiame, Approfittando dalla confusione, Cassidy fa perdere le sue tracce per cercare chi lo ha incastrato."}
{"id": "8099360", "revid": "181699", "url": "https://it.wikipedia.org/wiki?curid=8099360", "title": "Tullio Levi Civita", "text": ""}
{"id": "8099366", "revid": "767487", "url": "https://it.wikipedia.org/wiki?curid=8099366", "title": "Shan - Il cuore antico dei popoli naturali", "text": "Shan - Il cuore antico dei popoli naturali \u00e8 un film documentario del 2007 diretto da Stefano Milla, liberamente tratto dal libro \"I popoli naturali e l'ecospiritualit\u00e0\".\nTrama.\nLa pellicola segue i musicisti del LabGraal nella loro opera di riscoperta e tutela delle antiche tradizioni dei popoli naturali del pianeta. Un viaggio che intreccia tre percorsi: quello musicale, che parte dallo studio di Dreamland, Piemonte, per arrivare allo \"studio 52\" di Melbourne, mescolando musica celtica con sonorit\u00e0 Aborigene e Apache. Il secondo elemento narrativo riguarda l'attivit\u00e0 presso l'ONU di Nattero e Barbadoro, come rappresentanti di diverse comunit\u00e0 native, in difesa dei loro diritti e delle loro terre sacre, culminato con l'adozione della Dichiarazione dei diritti dei popoli indigeni. Il terzo filone rappresenta un viaggio nella mitologia e nella spiritualit\u00e0 celtica.\nProduzione.\nIl film \u00e8 realizzato con l'incoraggiamento dell'Alto commissariato delle Nazioni Unite per i diritti umani."}
{"id": "8099368", "revid": "110157", "url": "https://it.wikipedia.org/wiki?curid=8099368", "title": "Repubblica Socialista Sovietica Autonoma di Mordovia", "text": "La Repubblica Socialista Sovietica Autonoma di Mordovia (; in erzo: \u041c\u043e\u0440\u0434\u043e\u0432\u0441\u043a\u044f\u0439 \u0410\u0432\u0442\u043e\u043d\u043e\u043c\u043d\u0430\u0439 \u0421\u043e\u0432\u0435\u0442\u0441\u043a\u044f\u0439 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u044f\u0439 \u0420\u0435\u0441\u043f\u0443\u0431\u043b\u0438\u043a\u0430\u0441\u044c, \"Mordovskjaj Avtonomnaj Sovetskjaj Socialisti\u010deskjaj Respublika\u015b\"; in mok\u0161a: \u041c\u043e\u0440\u0434\u043e\u0432\u0441\u043a\u043e\u0439 \u0410\u0432\u0442\u043e\u043d\u043e\u043c\u043d\u043e\u0439 \u0421\u043e\u0432\u0435\u0442\u0441\u043a\u043e\u0439 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u043e\u0439 \u0420\u0435\u0441\u043f\u0443\u0431\u043b\u0438\u043a\u0430\u0441\u044c, \"Mordovskoj Avtonomnoj Sovetskoj Socialisti\u010deskoj Respublika\u015b\"), o RSSA Mordvina, era una repubblica autonoma della RSFS Russa all'interno dell'Unione Sovietica. Oggi \u00e8 nota come la Repubblica di Mordovia e fa parte della Federazione Russa.\nStoria.\nLa RSSA Mordvina venne istituita il 20 dicembre 1934 dopo la trasformazione dell'Oblast' autonomo di Mordovia nel Kraj di Kujby\u0161ev. Quando quest'ultimo divenne un'oblast', la RSSA Mordvina venne separata e subordinata al controllo diretto della RSFS Russa.\nDurante l'industrializzazione degli anni trenta voluta dal regime di Stalin, la gestione dell'industria manifatturiera venne cambiata ma la transizione alla gestione settoriale nel 1932 non portarono i risultati desiderati, nonostante la pianificazione economica su larga scala industriale e la marcata crescita degli investimenti nel settore.\nIn quel periodo, la RSSA Mordvina non riusciva a rispettare le quote di produzione fissate dai piani quinquennali ed economici, ma fu in grado di cambiare la propria organizzazione industriale e ad aumentare quindi il ritmo e il volume della produzione. Inoltre, il governo locale fece costruire nuove infrastrutture e ordin\u00f2 la ricostruzione e l'ampliamento dei vecchi impianti di produzione.\nTra gli anni venti e trenta, l'economia mordvina fece largo uso della coercizione e dei prigionieri: dei 12 campi di lavoro correttivi del sistema gulag attivi in quel momento nell'URSS, 2 erano situati sul territorio della RSSA. Il 25 maggio 1931 venne aperto il Temlag a Temnikov, incluso poi nel 1948 nel Dubravlag di Javas.\nSecondo i dati forniti dalla procura mordvina, durante le grandi purghe staliniane degli anni trenta furono uccisi 9 310 cittadini (8 030 uomini, 1 280 donne) della RSSA Mordvina, di cui 5 625 contadini, 873 operai, 649 impiegati, 651 sacerdoti e figure religiose, 1 100 prigionieri politici e altre 410 vittime. Secondo alcune fonti governative, il 15-20% della popolazione locale perse il diritto di voto. Negli anni successivi, si form\u00f2 una nuova struttura di comando e amministrazione ai vertici della RSSA. \nAll'inizio del 1940, l'economia mordvina era prevalentemente agricola: la raccolta lorda era duplicata dal 1929, mentre la quantit\u00e0 di pane consegnata allo stato era quadruplicata. Tuttavia, il numero di stazioni per trattori e macchinari (\"ma\u0161inno-traktornaja stancija\", MTS) stava lentamente crescendo, nonostante il lavoro sul campo fosse effettuato ancora manualmente mentre la produttivit\u00e0 e nelle aziende agricole collettive rimaneva bassa. Nella Mordovia, nel 1940, vi erano 273 grandi imprese che davano lavoro a 24.000 persone. \nNella regione del Volga, la Mordovia era uno dei principali produttori di cotone e funi, con industrie tessili, alimentari e per la lavorazione del legno. Il governo locale ebbe successo nel contrastare l'analfabetismo della popolazione, introducendo l'istruzione universale obbligatoria per 7 anni. Furono incentivate scuole e centri culturali come teatri e musei. \nSeconda guerra mondiale (1941-1945).\nDurante la Grande Guerra Patriottica, la RSSA Mordvina partecip\u00f2 attivamente nella lotta contro la Germania nazista: militari, membri del partito e del Komsomol e cittadini comuni si presentarono volontariamente ai centri di reclutamento per essere spediti al fronte tra le prime file. \nNel 1943, la Mordovia fu posta sotto il controllo diretto di Mosca e vennero create scuole di formazione per forze speciali, sciatori, piloti di cacciatorpediniere, specialisti, sabotatori e unit\u00e0 partigiane. Nella RSSA furono accolte e create unit\u00e0 militari, furono preparate basi partigiane nelle foreste dei rajon Zubovo-Poljanskij e Temnikovskij; il governo schier\u00f2 unit\u00e0 militari dell'aviazione navale, divisioni dei battaglioni chimici della resistenza, treni blindati \"Bronepoezdae\" nonch\u00e9 battaglioni per le comunicazione e unit\u00e0 munite di sci. Circa 100.000 residenti della Mordovia furono mobilitati sulla linea di difesa nel Surskij rajon.\nSul territorio vennero realizzati 14 ospedali, di cui 6 situati a Saransk.\nLa produzione industriale mordvina venne adattata in base alle necessit\u00e0 delle forze armate, fornendo equipaggiamenti per l'Ucraina, la Bielorussia, Brjansk, Kursk, l'Oblast' di Or\u00ebl e altre regioni del paese. Il rinnovamento delle industrie gett\u00f2 le basi per lo sviluppo dei principali centri industriale della RSSA nel dopoguerra. Si svilupp\u00f2 la cooperazione nel settore della pesca, dell'artigianato e delle comunicazioni e aument\u00f2 la produzione di indumenti, lane, pellicce, feltro e di alimenti.\nLa Mordovia perse circa 80.000 persone in seguito alle evacuazioni e agli arruolamenti, ma ospit\u00f2 pi\u00f9 di 3.000 bambini nei campi del Komsomol e nei 26 nuovi orfanotrofi e collegi. Nei primi mesi della guerra, i residenti mordvini rimasti adottarono pi\u00f9 di 1 300 bambini.\nLa RSS Mordvina sostenne le vittime dell'occupazione nazista nelle regioni vicine e forn\u00ec assistenza durante l'assedio di Leningrado.\nNelle regioni vicine (Baschiria, Udmurtia, Tataria, Ul'janovsk, oblast' di Kuiby\u0161ev) durante la guerra, il numero di lavoratori aument\u00f2 mentre diminu\u00ec in Mordovia da 95,6 a 83,4 mila persone. Oltre 100.000 persone furono insignite della Medaglia al merito del lavoro durante la grande guerra patriottica del 1941-1945.\nDalla Mordovia partirono per il fronte pi\u00f9 di 240.000 persone di nazionalit\u00e0 diverse e quasi 100.000 soldati e comandanti ricevettero ordini e medaglie. Nella Mordovia sono stati nominati 104 eroi dell'Unione Sovietica e 25 cavalieri di terza classe dell'Ordine della Gloria.\nDopoguerra.\nLa seconda guerra mondiale provoc\u00f2 conseguenze gravi per la Mordovia: vi furono 131.000 morti e la manodopera scarseggiava poich\u00e9 quasi tutta la popolazione in et\u00e0 lavorativa era stata chiamata al fronte. I \"kolchozy\" non avevano pi\u00f9 contadini n\u00e9 attrezzature e macchine agricole, comportando un ritardo nella raccolta in primavera. Inoltre la resa era diminuita.\nTra la fine del 1945 e gli inizi del 1946 tornarono pi\u00f9 di 37.000 persone e il 1 ottobre 1946, pi\u00f9 di 3 200 nativi mordvini ritornarono a casa dalla prigionia, quasi la met\u00e0 pass\u00f2 attraverso un controllo rigoroso delle cause e delle circostanze della loro cattura.\nNella primavera del 1946, la RSSA Mordvina fu colpita dalla siccit\u00e0 che port\u00f2 ad un calo notevole della produzione, portando lo stato ad aumentare al 52% la quota di grano che i \"kolchozy\" e le fattorie statali erano obbligate a consegnare, subendo anche dei sequestri. La conseguente carestia colp\u00ec gli abitanti di citt\u00e0 e villaggi: nell'agosto del 1947, vi erano oltre 76.000 affamati e distrofici. La popolazione inizi\u00f2 a mangiare cereali e patate marci e il tasso di mortalit\u00e0 aument\u00f2 in maniera notevole. Il Consiglio dei commissari del popolo della RSSA Mordvina e il Comitato del PCUS dell'Oblast' cercarono in fretta delle soluzioni che riuscirono comunque a migliorare la situazione nei villaggi, mentre nel dicembre del 1947 venne attuata un'onerosa riforma monetaria che contribu\u00ec a stabilizzare la situazione finanziaria della Mordovia. Oltre al calo dei prezzi, vi furono carenze di cibo e beni di consumo mentre le riserve di materie prime si rivelarono insufficienti.\nNegli anni successivi, quando la situazione nella repubblica era migliorata, l'industria mordvina venne ammodernata e le tecnologie usate nella produzione furono sostituite con quelle pi\u00f9 recenti. Sorsero nuove imprese che andarono ad affiancare quelle ricostruite, aumentando il volume della produzione industriale lorda del 19% tra il 1940 e il 1950. \nI \"kolchozy\" furono ampliati, aumentando la produzione e riducendo i costi della produzione ridotta. Il governo centrale aument\u00f2 inoltre la fornitura di semi, fertilizzanti, carburante e ricambi per le macchine, riducendo drasticamente la quantit\u00e0 del lavoro manuale e aumentando la produttivit\u00e0 e il ritmo dello sviluppo. \nTra il 1946 e il 1950 venne avviata la costruzione di oltre 20.000 abitazioni nei villaggi e nelle citt\u00e0 della Mordovia, assieme a stabilimenti chimici industriali e centrali elettriche. \nNel corso di sei anni, tra il 1959 e il 1965, la RSSA Mordvina divenne una repubblica industriale.\nLe nuove riforme economiche portarono ad un maggior sostegno alle famiglie e all'eliminazione dei \"sovnarchozy\". Allo stesso tempo, venne concepito un nuovo sistema di pianificazione e gestione dell'economia e delle aziende statali: tra le prime aziende ad essere sottoposte ad un nuovo controllo vi era la \"Elektrovyprjamitel\u2019\", societ\u00e0 di Saransk ancora attiva e specializzata nell'elettronica dove nel 1966 un gruppo di scienziati e tecnici venne insignito del premio Lenin per la scienza e la tecnica. Nello stesso anno, lo stabilimento ricevette anche il primo Ordine della Bandiera rossa del lavoro.\nTra il 1966 e il 1970 Con i nuovi principi per la pianificazione economica, la RSSA Mordvina ricevette un maggior quantitativo di materie prime e strumenti rispetto ai precedenti 15 anni. Il tasso della crescita industriale era il pi\u00f9 elevato della regione del Volga-Vjatka e dell'intera RSFS Russa, e il 53% della produzione era rappresentata dall'industria pesante. \nDal 1967, Mordovia \u00e8 diventata una repubblica completamente elettrificata: il consumo di energia elettrica di un singolo lavoratore era aumentato nel 1970 di 1,3 volte rispetto al 1965. \nAll'inizio degli anni settanta, nella RSSA Mordvina furono fatti i primi tentativi di aumentare al livello statale la pianificazione, la produzione industriale e lo sviluppo scientifico, portando ad una accentramento delle fabbriche. Con l nuovo sistema, 241 imprese lavoravano producendo il 95% dell'intero settore industriale mordvino. La prima grande associazione della Mordovia fu la \"Svetotechnika\" con le filiali di \u010camzinskij e Atjurevskij. L'industria della Mordovia venne diversificata e divenne pi\u00f9 innovativa; inoltre, dopo l'introduzione di nuove misure per le nuove tecnologie, vi fu un risparmio di circa 2 milioni di rubli e vennero creati 530 nuovi posti di lavoro. L'impiego di nuove macchine rese i ritmi di produzione pi\u00f9 veloci e vi furono sviluppi nel settore chimico e tessile. \nAll'inizio degli anni ottanta, la produzione elettrica diminu\u00ec progressivamente ma si stabilizz\u00f2 nel 1983. L'edilizia continu\u00f2 ad avere un ruolo significativo nell'industria della RSSA Mordvina. Il volume totale della produzione di materiali nel 1985 \u00e8 stato del 119% nel 1980 Una situazione simile si ebbe nella silvicoltura e nella lavorazione del legno, con dei volumi rispettivamente del 118% e del 110%. L'industria leggera rappresentava il 14,2% mentre l'industria alimentare rappresentava il 15,2%. \nTuttavia, continuarono a verificarsi delle crisi economiche sempre pi\u00f9 gravi nella RSSA Mordvina, con un calo dei guadagni e un maggior indebitamento verso il governo centrale. Il programma dell'Unione Sovietica per il periodo fino al 1990 venne considerato come un'opportunit\u00e0 per superare le criticit\u00e0 nelle citt\u00e0 e nei villaggi, portando a maggiori incentivi alle famiglie senza per\u00f2 fermare lo spopolamento delle campagne. Il volume della produzione lorda con l'undicesimo piano quinquennale (1981-1985) aument\u00f2 del 12% sia nelle fattorie collettive sia in quelle statali. \nDissoluzione dell'URSS.\nIl 7 dicembre 1990, la RSSA Mordvina adott\u00f2 la Dichiarazione sullo status legale della Repubblica di Mordovia (\u0414\u0435\u043a\u043b\u0430\u0440\u0430\u0446\u0438\u044f \u043e \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e-\u043f\u0440\u0430\u0432\u043e\u0432\u043e\u043c \u0441\u0442\u0430\u0442\u0443\u0441\u0435 \u0440\u0435\u0441\u043f\u0443\u0431\u043b\u0438\u043a\u0438), diventando cos\u00ec la RSS di Mordovia. Il 24 maggio 1991, il Congresso dei deputati del popolo della Russia introdusse il relativo emendamento all'art. 71 della Costituzione della RSFSR.\nDopo la dissoluzione dell'Unione Sovietica nel 1991, la RSS Mordvina firm\u00f2 nel 1992 il Trattato delle Federazioni (\u0424\u0435\u0434\u0435\u0440\u0430\u0442\u0438\u0432\u043d\u044b\u0439 \u0434\u043e\u0433\u043e\u0432\u043e\u0440) tra il governo russo e 18 delle 20 repubbliche autonome della Russia.\nIl 25 dicembre 1993 entr\u00f2 in vigore la Costituzione della Federazione Russa, in base alla quale la RSS Mordvina venne ribattezzata in Repubblica di Mordovia. Le decisioni relative al nuovo status furono prese il 25 gennaio 1994 dal Consiglio Supremo della Repubblica."}
{"id": "8099370", "revid": "6923", "url": "https://it.wikipedia.org/wiki?curid=8099370", "title": "H\u00f6\u015fmerim", "text": "H\u00f6\u015fmerim \u00e8 un dolce di formaggio nella cucina turca, fatto con un formaggio speciale senza sale, semola, latte, zucchero comune, burro e acqua. Una ricetta tradizionale menziona il miele anzich\u00e9 lo zucchero e il kaymak per sostituire il latte.\nEtimologia.\nSecondo un'etimologia popolare, un soldato non pot\u00e9 vedere sua moglie per molto tempo a causa della guerra. Quando la guerra fin\u00ec, l'uomo torno' nel suo villaggio e vide sua moglie. Sua moglie preparo' l'Ho\u015fmerim e chiese a suo marito \"Ho\u015f mu erim?\" che significa \"\u00c8 bello, amico mio?\" In realt\u00e0, esso viene dal persiano \"xo\u015f\" (\"dolce\") + \"maram\" (\"kaymak\").\nPreparazione.\nIl burro viene fuso in una padella o pentola e viene aggiunta la semola. Si cucina fino a che non cambia di colore. In una pentola, il latte viene mescolato con acqua e zucchero e quando bolle questo sciroppo viene aggiunto alla semola preparata. Ci\u00f2 che \u00e8 filtrato in questa miscela viene riscaldato e cotto fino a fondere completamente il formaggio. Viene servito in contenitori individuali e quando viene raffreddato viene guarnito con mandorle affettate e tostate.\nConsumo.\nQuesto dessert \u00e8 tipico della regione del Mar di Marmara, in Turchia, in particolare nella provincia di Bal\u0131kesir. Nelle altre parti del paese non si usa molto cucinarlo in casa, ma \u00e8 generalmente in vendita nei supermercati in versioni sia industriali (vedi foto) che artigianali."}
{"id": "8099380", "revid": "767487", "url": "https://it.wikipedia.org/wiki?curid=8099380", "title": "Adam F", "text": "\u00c8 il cofondatore dell'etichetta discografica indipendente Breakbeat Kaos assieme a DJ Fresh e co-proprietario del sito dedicato al genere drum and bass Dogs on Acid.\nCarriera.\nAdam F guadagn\u00f2 un immediato successo con i suoi singoli, le cui vendite gli fecero aggiudicare numerosi dischi d'oro e di platino, a partire dal vinile 12\" techstep \"Metropolis/Mother Earth\", distribuito nel 1996 dall'etichetta discografica Metalheadz, a cui seguirono \"F-Jam\" e \"Circles\" (quest'ultimo entr\u00f2 anche nella Top 20 della UK Singles Chart). Nel 1998 vinse il premio MOBO come miglior album dell'anno, grazie al suo debutto \"Colours\". Nel 2001, trov\u00f2 un certo successo anche nell'ambiente dell'hip hop, soprattutto grazie alla sua seconda opera, \"KAOS \u2013 The Anti-Acoustic Warfare\", che vide la partecipazione di artisti quali LL Cool J, Redman e i De La Soul. L'anno successivo compose la colonna sonora del film \"Ali G\", diretto da Mark Mylod e scritto e interpretato da Sacha Baron Cohen.\nAll'inizio del 2007, sotto la guida della talent manager di Hollywood Stacey Castro, Fenton entr\u00f2 nel mondo della recitazione e venne scelto per un piccolo ruolo nei thriller \" The Heavy\" (di Marcus Warren con Vinnie Jones, Gary Stretch, Shannyn Sossamon e Christopher Lee.) e \" Cuckoo\" (girato da Richard Bracewell con Richard E. Grant e Laura Fraser).\nNel 2009 ritorn\u00f2 a far musica, realizzando con Horx il remix del singolo dei The Prodigy \"Take Me to the Hospital\", estratto dal loro primo album \"Invaders Must Die\". La collaborazione tra i due prosegu\u00ec con la produzione della canzone \"Shut The Lights Off\" con Redman. L'anno dopo Adam F e DJ Fresh si unirono sotto il nome di WTF?!, creando un singolo basandosi su \"Hip Hop\" dei Dead Prez. Negli ultimi tempi Fenton remix\u00f2 svariati artisti, tra cui David Guetta, Rihanna, Afrojack, Missy Elliott, Sander van Doorn e Scrufizzer.\nCollabor\u00f2 con Sonic C per \"In The Air\", singolo pubblicato tramite download gratuito e supportato da Annie Mac, MistaJam, Zinc, A-Trak e Zeds Dead. A questo segu\u00ec nel 2012 \"When The Rain Is Gone\", la sua prima uscita distribuita sotto il suo solo nome dal 2005.\nPoco tempo dopo venne prodotto il suo primo EP \"Elements\" dalla Breakbeat Kaos, composto dalla title track, dai due precedenti brani e da \"It's Bigger Than Hip Hop UK\" e i remix di \"Take Over Control\" di Afrojack \"Nothing Inside\" di Sander van Doorn.\nSempre nel 2012 fece \"See You Again\", altra collaborazione con DJ Fresh con la partecipazione di Michael Warren e che venne inserita nell'album del disc jockey \"Nextlevelism\". Tra il 2013 e il 2016, realizz\u00f2 con Doctor P e Method Man \"The Pit\", con DJ Fresh \"Believer\", con Kokiri e Rae \"Harmony\"."}
{"id": "8099389", "revid": "709565", "url": "https://it.wikipedia.org/wiki?curid=8099389", "title": "I 3 marmittoni (serie animata 1965)", "text": "I 3 marmittoni (\"The New 3 Stooges\") \u00e8 una serie animata prodotta da Cambria Studios e presentata dagli attori in carne ed ossa I tre marmittoni che recitano in scenette live-action che non necessariamente c'entrano con il cartone animato che segue."}
{"id": "8099407", "revid": "827882", "url": "https://it.wikipedia.org/wiki?curid=8099407", "title": "Old Man", "text": ""}
{"id": "8099410", "revid": "72396", "url": "https://it.wikipedia.org/wiki?curid=8099410", "title": "Nico Habermann", "text": "Biografia.\nDopo essersi laureato in matematica e fisica nel 1953 e specializzato in matematica nel 1958, in entrambi i casi alla Vrije Universiteit, Habermann lavor\u00f2 come insegnante di matematica per poi conseguire il Dottorato di ricerca nel 1967 in matematica applicata all'Universit\u00e0 tecnica di Eindhoven sotto il tutorato di Edsger Dijkstra.\nNel 1968 ad Habermann fu chiesto di entrare nel Dipartimento di Informatica dell'Universit\u00e0 Carnegie Mellon come ricercatore. L'anno dopo fu nominato come professore associato per poi diventare professore ordinario nel 1974 , capo dell'Acting Department nel 1979 e,infine, capo del dipartimento dal 1980 al 1988. Successivamente, fu nominato preside della nuova scuola di informatica (fondata da Allen Newell e Herbert A. Simon nel 1985). \u00c8 anche co-fondatore dell'Istituto di Ingegneria Software della Carnegie Mellon.\nLa ricerca di Habermann comprende il linguaggio di programmazione, il sistema operativo e lo sviluppo di grandi sistemi software. Conosciuto per il suo lavoro nella comunicazione tra processi, la sincronizzazione di questi ultimi, l'elusione del deadlock e la verifica del software. Tuttavia, fu particolarmente impegnato sui linguaggi computerizzati \"ALGOL 60\", \"BLISS\", \"Pascal\" e \"Ada\". Contribu\u00ec anche a nuovi sistemi operativi come quello di Edsger Dijkstra \"THE\" , \"FAMOS\" , \"DAX\" e \"UNIX\"\nHabermann lavor\u00f2 all'Universit\u00e0 di Newcastle come professore invitato nel 1973 e all'Universit\u00e0 tecnica di Berlino nel 1976 e come professore a contratto all'Universit\u00e0 Jiao Tong di Shanghai dal 1986 al 1993."}
{"id": "8099414", "revid": "1186766", "url": "https://it.wikipedia.org/wiki?curid=8099414", "title": "Menestrun a zeneize", "text": ""}
{"id": "8099415", "revid": "287204", "url": "https://it.wikipedia.org/wiki?curid=8099415", "title": "Old man", "text": "Old man (\"vecchio\" o \"anziano\" in lingua inglese) pu\u00f2 indicare:"}
{"id": "8099416", "revid": "741864", "url": "https://it.wikipedia.org/wiki?curid=8099416", "title": "Charles R. Morris", "text": "Biografia.\nHa scritto tredici libri ed \u00e8 un collaboratore regolare del \"Los Angeles Times\", del \"Wall Street Journal\" e \"dell'Atlantic Monthly\". Morris era cattolico.\nCinema.\nMorris appare nel film documentario premio Oscar 2010 Inside Job."}
{"id": "8099418", "revid": "287204", "url": "https://it.wikipedia.org/wiki?curid=8099418", "title": "Knock Knock (Smog)", "text": "Knock Knock \u00e8 il settimo album in studio di Bill Callahan, sotto l'alias \"Smog\". \u00c8 stato pubblicato nel gennaio 1999 attraverso Drag City, e in Europa tramite la Domino Recording Company.\nHeather Phares di AllMusic ha dato all'album 4,5 stelle su 5, definendolo \"la pi\u00f9 sottile raccolta di canzoni di Bill Callahan\". Ha aggiunto: \"\u00c8 un album commovente su molti livelli; non solo le canzoni hanno la solita intimit\u00e0 emotiva di Smog , i loro soggetti si allontanano da situazioni difficili e claustrofobiche verso la maturit\u00e0 e l'accettazione.\"\nMichele Romero di Entertainment Weekly ha dato all'album un voto di B +, dicendo: \"La scossa energetica gli serve bene, rendendo il delicato spirito spezzato dei suoi testi catartico piuttosto che deprimente.\" Invece, Samir Khan di Pitchfork ha dato all'album un 9,7 su 10.\nNME lo ha elencato come il decimo miglior album del 1999. Steve Jelbert del quotidiano \"The Independent\" lo ha nominato il miglior album pop del 1999. Callahan ha affermato che la copertina \u00e8 un riferimento a \"due principi zen: quello della vita \u00e8 come un lampo o il ruggito di un gatto selvatico\" (intervista di Smog sulla rivista Ink Blot)."}
{"id": "8099419", "revid": "1305772", "url": "https://it.wikipedia.org/wiki?curid=8099419", "title": "Oldman", "text": ""}
{"id": "8099421", "revid": "1186766", "url": "https://it.wikipedia.org/wiki?curid=8099421", "title": "Ris giald", "text": ""}
{"id": "8099432", "revid": "767487", "url": "https://it.wikipedia.org/wiki?curid=8099432", "title": "Motherless Brooklyn - I segreti di una citt\u00e0", "text": "Motherless Brooklyn - I segreti di una citt\u00e0 (\"Motherless Brooklyn\") \u00e8 un film del 2019 scritto, diretto e interpretato da Edward Norton. Il film segna il ritorno alla regia di Norton a 19 anni di distanza dal suo primo film \"Tentazioni d'amore\".\nTrama.\nNella New York degli anni '50, Lionel Essrog lavora in un'agenzia investigativa insieme a Gilbert Coney, Danny Fantl e Tony Vermonte. Il loro capo, Frank Minna, li ha salvati da bambini da un orfanotrofio violento. Soprannominato \"Motherless Brooklyn\" da Frank, Lionel ha la sindrome di Tourette, disturbo neurologico che gli rende molto difficili le relazioni sociali, ma la sua memoria fotografica lo aiuta a essere un buon investigatore.\nLavorando su un caso segreto, Frank chiede a Lionel e Gilbert di coprirgli le spalle durante una riunione. Lionel ascolta da un telefono pubblico Frank che parla di documenti scottanti a William Lieberman, Lou e il loro enorme scagnozzo. Quando Frank cerca di negoziare un prezzo elevato per vendergli i documenti, gli uomini lo costringono a condurli nel luogo in cui si trovano gli originali. Lionel e Gilbert li seguono nella loro macchina, ma vengono seminati e arrivano proprio mentre Frank viene colpito. I due lo soccorrono e lo portano in ospedale, ma nonostante le cure Frank muore.\nLa vedova di Frank, Julia, mette Tony a capo dell'ufficio. Lionel inizia a indossare il cappello e il cappotto di Frank e una scatola di fiammiferi trovata in una delle tasche lo porta in un bar afroamericano. Si rende conto che le scoperte di Frank hanno a che fare con Laura Rose, che lavora per Gabby Horowitz contro la gentrificazione: i quartieri poveri e delle minoranze vengono acquistati e demoliti, costringendo i residenti ad abbandonare le loro abitazioni. Lionel partecipa a una riunione del consiglio comunale in cui Moses Randolph, arrogante responsabile dello sviluppo della citt\u00e0, \u00e8 accusato dalla Horowitz di lasciare in mezzo alla strada la povera gente. Rubando le credenziali di un giornalista, Lionel parla con Paul, un misterioso individuo che ha contestato Moses durante la riunione.\nCon il pretesto di scrivere un articolo giornalistico sulla storia della gentrificazione, Lionel conosce Laura che lo porta in un club su cui Frank stava indagando, dove Billy, il padre di Laura, supponendo che Lionel sia uno degli uomini di Moses, lo aggredisce. Lionel, dopo essere stato aiutato dal trombettista del club, scopre che Paul \u00e8 un architetto, nonch\u00e9 fratello di Moses. Si rende conto che Lieberman sta ricevendo tangenti su molte delle offerte immobiliari e che i programmi di trasferimento delle abitazioni sono delle truffe. Pochi giorni dopo assiste all'incontro di Moses con il fratello, nel corso del quale Paul gli presenta un piano di rinnovamento per migliorare la citt\u00e0.\nBilly chiama Lionel scusandosi per l'aggressione e chiedendogli un incontro per rivelargli alcune informazioni, ma quando Lionel arriva nel luogo stabilito, trova l'uomo assassinato, la cui morte viene fatta passare per un suicidio. Dopo avere trascorso la notte con Laura, ancora sconvolta per la morte del padre, Lionel confessa la sua vera identit\u00e0. Trovando le foto di Paul che incontra Billy, Lionel chiede spiegazioni a Laura; lei ammette che suo \"zio\" Paul \u00e8 in effetti il suo vero padre. Paul nega a Lionel di essere il vero padre di Laura e spiega che Frank e Billy hanno utilizzato questa storia per ottenere pi\u00f9 soldi dagli scagnozzi di Randolph, nonostante la contrariet\u00e0 di Paul, che alla fine chiede a Lionel di trovare le prove che chiariscano una volta per tutte la faccenda.\nLionel viene condotto da alcuni loschi individui da Moses, che lo invita a unirsi alla sua squadra e a smettere di indagare, lasciandogli 24 ore per decidere. All'interno del cappello di Frank, Lionel trova la chiave di un armadietto della Pennsylvania Station contenente un atto di propriet\u00e0 a suo nome e il certificato di nascita di Laura, in cui si rivela che in effetti Moses \u00e8 suo padre. Lionel racconta tutto a Paul e si imbatte in Tony, che ammette di essere stato l'amante di Julia, la moglie di Frank, e gli dice di accettare la proposta di Moses in quanto Laura verr\u00e0 presto uccisa. Lionel corre a salvare Laura, fermandola prima che entri nel suo appartamento, ma si trovano davanti l'enorme scagnozzo di Lieberman. Nella colluttazione che segue, Laura lo fa cadere dalla scala antincendio; mentre Lou sta per sparare alla coppia, viene colpito alla testa dal trombettista che accetta di accompagnare Laura fuori citt\u00e0 fino a quando le acque non si saranno calmate.\nLionel incontra Moses, che gli rivela di aver violentato la madre di Laura, una delle sue dipendenti; Paul aveva firmato il certificato di nascita, ma questo segreto costituiva una minaccia per Moses. Lionel avverte Moses di lasciare in pace Laura o divulgher\u00e0 le informazioni. Moses dice a Lionel di assicurare Paul che i suoi piani per la citt\u00e0 proseguiranno. Il giorno successivo, invece, Moses respinge i piani di Paul per ripicca, mentre Lionel invia le informazioni al giornalista di cui ha rubato le credenziali. Quindi si dirige verso la propriet\u00e0 che Frank gli ha lasciato nell'atto, dove Laura lo sta aspettando.\nProduzione.\nTratto dal romanzo \"Brooklyn senza madre\" (\"Motherless Brooklyn\") di Jonathan Lethem, il film ha come attori principali, oltre che allo stesso Norton, anche Willem Dafoe, Bruce Willis, Alec Baldwin, Gugu Mbatha-Raw, Leslie Mann, Bobby Cannavale, Fisher Stevens e Cherry Jones.\nLo sviluppo di un film tratto dal romanzo di Jonathan Lethem era iniziato nei primi anni 2000, con Norton incerto se dirigere o no la pellicola. Il progetto \u00e8 stato per\u00f2 avviato nel febbraio 2014. Le riprese sono iniziate ufficialmente nel febbraio 2018 a New York e sono terminate a dicembre con delle riprese aggiuntive.\nLa produzione ha avuto un arresto nel marzo 2018 a causa di un incendio scoppiato nella cantina dell'edificio dove si stavano svolgendo le riprese. Nell'incendio il pompiere del New York City Fire Department Michael R. Davidson, promosso postumo al grado di tenente, perse la vita.\nColonna sonora.\nDaniel Pemberton ha composto la colonna sonora del film. Thom Yorke ha scritto una canzone per il film, \"Daily Battles\", con la collaborazione di Flea. Norton ha arruolato il musicista jazz Wynton Marsalis per rivisitare la canzone come una ballata che ricorda lo stile di Miles Davis. Entrambe le versioni sono state rilasciate sui servizi di streaming il 21 agosto e saranno pubblicate come singoli in vinile il 4 ottobre.\nDistribuzione.\nIl film \u00e8 stato presentato in anteprima al Telluride Film Festival il 30 agosto 2019 e successivamente il 10 settembre 2019 al Toronto International Film Festival, mentre a ottobre \u00e8 stato il film di chiusura del New York Film Festival. \u00c8 stato inoltre scelto come film di apertura della Festa del Cinema di Roma 2019.\n\u00c8 stato distribuito nelle sale cinematografiche statunitensi il 1\u00ba novembre 2019, mentre in quelle italiane il 7 novembre dello stesso anno.\nIl fim \u00e8 stato trasmesso in prima tv in Italia su Premium Cinema 1 il 1\u00ba gennaio 2021 in prima serata."}
{"id": "8099444", "revid": "287204", "url": "https://it.wikipedia.org/wiki?curid=8099444", "title": "Dongs of Sevotion", "text": "Dongs of Sevotion \u00e8 l'ottavo album in studio di Smog (Bill Callahan). \u00c8 stato pubblicato il 3 aprile 2000 in Europa dalla Domino Recording Company e il giorno dopo in Nord America da Drag City. Ha raggiunto il numero 28 nella classifica degli album indipendenti del Regno Unito.\nSu Metacritic, che assegna un punteggio medio ponderato su 100 dalle recensioni dei critici, l'album ha ricevuto un punteggio medio dell'85% basato su 10 recensioni, indicando \"acclamazione universale\".\nNME lo ha nominato il 27 \u00b0 miglior album del 2000. Pitchfork lo ha inserito al numero 10 nell'elenco \"I 20 migliori album del 2000\"."}
{"id": "8099449", "revid": "767487", "url": "https://it.wikipedia.org/wiki?curid=8099449", "title": "Taohua shan", "text": "Taohua shan () \u00e8 un film del 1963 diretto da Sun Jing.\n\u00c8 l'adattamento cinematografico del dramma dell'era Qing \"Il ventaglio dai fiori di pesco\" di K\u01d2ng Sh\u00e0ngr\u00e8n e del suo rifacimento \"j\u012bngj\u00f9\" realizzato dal drammaturgo Ouyang Yuqian.\nIl film fu condannato dal governo cinese di Mao Zedong nel periodo della cosiddetta \"rivoluzione culturale\" in quanto considerato celebrativo dei valori della vecchia Cina; per questo, il regista Sun Jing e gli attori Wang Danfeng e Feng Zhe furono allontanati a lungo dall'industria cinematografica. Il film \u00e8 stato rivalutato solo dopo la morte di Mao."}
{"id": "8099466", "revid": "1318658", "url": "https://it.wikipedia.org/wiki?curid=8099466", "title": "Infinity Train", "text": "Infinity Train \u00e8 una serie televisiva animata statunitense del 2019, creata da Owen Dennis.\nL'episodio pilota della serie \u00e8 stato pubblicato su Youtube il 1\u00b0 novembre 2016, prima di essere ripreso per una miniserie completa in seguito all'accoglienza positiva. Dopo la conclusione della prima stagione, Cartoon Network ha annunciato che \"Infinity Train\" sarebbe continuato sottoforma di serie antologica.\nLa serie segue le avventure di Tulip assieme al robot One-One e il suo cagnolino Atticus ed \u00e8 ambientata su un treno gigantesco, misterioso e apparentemente infinito che viaggia attraverso un paesaggio arido, le cui carrozze contengono una variet\u00e0 di ambienti bizzarri, fantastici e impossibili. I passeggeri del treno procedono da una carrozza all'altra completando sfide che li aiutano a risolvere i loro traumi psicologici e problemi emotivi. Ogni stagione di \"Infinity Train\" (denominata \"Libro\", ognuna con un proprio sottotitolo separato) segue la propria trama e set di personaggi, nonostante alcuni di loro appaiano in pi\u00f9 stagioni.\nLa serie \u00e8 stata trasmessa per la prima volta negli Stati Uniti su Cartoon Network dal 5 agosto 2019 al 10 gennaio 2020 e continuata su HBO Max dal 13 agosto 2020 al 15 aprile 2021, per un totale di 40 episodi ripartiti su quattro stagioni.\nAmbientazione.\nLa serie \u00e8 ambientata principalmente sul Treno, un misterioso mezzo di trasporto con un numero di carrozze apparentemente infinito. Il Treno viaggia su rotaie disposte in un mondo desertico le cui sabbie possono intrappolare gli esseri viventi non appartenenti a questo mondo; gli unici esseri che abitano questo mondo sono dei cani mutanti simili a degli scarafaggi.\nLe carrozze del treno sono le altre ambientazioni della serie. Ciascuna carrozza ha un proprio ecosistema e un proprio ambiente rendendole a tutti gli effetti degli ecosistemi ambulanti. Verr\u00e0 poi rivelato nella serie che queste carrozze sono create dal Macchinista, il capo supremo del Treno, tramite una tecnologia sferica non meglio precisata: in sintesi delle sfere che contengono il DNA dell'ambiente che si vuole creare vengono inserite in una carrozza vuota creata nella sala macchine e, una volta fatto ci\u00f2, si genera l'ambiente desiderato; la carrozza poi viene collegata alle altre tramite la tecnologia del Treno.\nCome detto, alla guida del Treno vi \u00e8 Il Macchinista, che \u00e8 il capo supremo del Treno e per mantenere l'ordine si serve di un robot, Il Controllore, che viene attivato quando Il Macchinista lo ritiene necessario (le insidie del Treno tecnicamente bastano gi\u00e0 per far desistere chiunque si trovi a bordo).\nIl Treno ha due forme principali: quando si trova nel nostro mondo assume la forma di un treno ad alta velocit\u00e0 argento, quando si trova nel suo mondo assume la forma di un grosso treno a vapore con carrozze cubiche mastodontiche.\nTrama.\nLe quattro stagioni finora trasmesse presentano trame indipendenti e protagonisti diversi, pur mantenendo il treno come ambientazione comune. Dalla seconda stagione in poi, uno o pi\u00f9 protagonisti sono personaggi introdotti come secondari nella stagione precedente, cos\u00ec come dalle stagioni precedenti ricompaiono anche alcuni personaggi secondari. \nPrima stagione\nTulip \u00e8 una ragazza come le altre che conduce una vita normale assieme ai suoi genitori in una localit\u00e0 innevata degli Stati Uniti. La sua vita cambia quando i genitori decidono di separarsi a causa dei litigi intercorsi nella coppia; Tulip non riesce a digerire un boccone cosi amaro, inoltre verr\u00e0 a sapere che il suo ingresso in un istituto di architettura \u00e8 a rischio a causa della separazione. Stanca quindi delle delusioni, decide di scappare nella notte con un carico di viveri nello zaino per raggiungere l'istituto. A un tratto viene interrotta dal passaggio di un treno su dei binari apparsi dal nulla nella foresta; il led del treno riporta il nome del luogo che vuole raggiungere e decide di salire a bordo. Proprio quando si aprono le porte del treno, Tulip viene teletrasportata a bordo del Treno in una carrozza. Qui conosce One-One, un robot che vuole raggiungere la sua mamma nella sala macchine all'inizio del treno. Tulip accetta ma dopo aver superato un enorme numero di carrozze capisce che il Treno ha un numero quasi infinito di carrozze e che non pu\u00f2 scappare dal treno perch\u00e9 il mondo all'esterno \u00e8 ostile.\nHa quindi inizio l'odissea di Tulip che cercher\u00e0 di proseguire di carrozza in carrozza sperando che una di queste possa contenere uno stratagemma per avvicinarsi alla sala macchine. La ragazza inoltre nota che sulla sua mano \u00e8 apparso un numero in verde e che questo numero sale o scende casualmente; Tulip non ha idea di cosa possa significare ma One-One afferma che il numero zero \u00e8 la chiave.\nIn una delle carrozze, la carrozza dei corgi, incontrer\u00e0 Atticus; questi \u00e8 il re di Corgiland, un regno abitato dai cani di razza welsh corgi pembroke, e accetter\u00e0 di diventare il suo compagno di viaggio. In un'altra carrozza, la carrozza del gatto, incontrer\u00e0 il Gatto; un gatto assoldato in segreto dal Macchinista per intrappolare Tulip nei suoi ricordi, rivivibili tramite una videocassetta speciale che obbliga chi la sta guardando a vivere i ricordi della persona a cui \u00e8 legata la videocassetta stessa; Tulip per\u00f2 riuscir\u00e0 a scappare e a superare la carrozza. Il gruppo esplorer\u00e0 anche una carrozza distorta nota come la carrozza incompleta e qui One-One scoprir\u00e0 non solo di essere in grado di manipolare la struttura delle Carrozze ma anche di essere coinvolto in qualche modo nel processo di creazione di questi mondi sul Treno. In un'altra ancora la ragazza perde il controllo e decide, stanca di vedere il numero scendere senza alcuna ragione, di coprire la mano con un guanto; la situazione si risolver\u00e0 nella carrozza cromata dove, dopo un dialogo con il suo doppio cromatico, capisce che non deve avere paura e sfila il guanto.\nNella carrozza delle palline Tulip viene intrappolata dal Gatto ma a un certo punto interviene anche Il Controllore che riesce a catturare Tulip mentre Atticus e One-One scappano dai suoi artigli. Compare quindi Il Macchinista che intima al Gatto di recuperare One-One e di catturare eventualmente anche il cane; Il Macchinista si rivela essere l'antagonista principale in quanto ha volutamente cercato di bloccare Tulip nei suoi ricordi ma solo per farla sentire al sicuro mentre lei invece \u00e8 scappata alterando l'ordine del Treno (Atticus, ad esempio, dovrebbe essere nella carrozza dei Corgi), dopodich\u00e9 ordina al Controllore di radere al suolo i giochi della carrozza per farla sentire in colpa e farla piangere ma Il Macchinista, anziche infierire, consola Tulip asciugandole le lacrime con un fazzoletto. Atticus tuttavia attacca alle spalle Il Macchinista che per punizione lo colpisce con un raggio alimentato a Sfere DNA contenente il DNA dei cani mutanti del mondo esterno al Treno, dopodich\u00e9 Il Macchinista e Il Controllore scappano alla sala macchine.\nIl Gatto a questo punto, sentendosi tradito, aiuta Tulip mostrandole la videocassetta del Macchinista. Entrando nei suoi ricordi scopre che la vera identit\u00e0 di quest'ultimo \u00e8 quella di una donna, Amelia Hughes. Questa donna da ragazza si innamor\u00f2 di un certo Alrick al college e con questo si spos\u00f2 dopo aver finito il college che frequentavano; in un tempo non precisato Alrick muore e la donna \u00e8 in una profonda crisi depressiva, decide quindi di raggiungere il college frequentato con suo marito per cercare ristoro ma quando lo raggiunse venne attirata dalla presenza del Treno che la port\u00f2 in questo mondo. tutto ora \u00e8 chiaro: Tulip era triste quando \u00e8 stata attirata dal Treno e anche Amelia era in quello stato perci\u00f2 il Treno attira inspiegabilmente le persone in preda al panico e alla tristezza.\nCon questa informazioni Tulip apprende che il Treno aiuta le persone a ritrovare s\u00e9 stesse e il numero rappresenta la vicinanza all'obiettivo da raggiungere; a questo punto il numero di Tulip scende a zero e si apre una porta del treno per casa sua, dato che ha raggiunto l'obiettivo. Tuttavia la ragazza rifiuta temporaneamente poich\u00e9 prima vuole aiutare One-One e salvare Atticus, ancora trasformato. grazie a un artiglio perso dal Controllore Tulip manomette la carrozza delle palline portandola fino alla punta del treno: la sala macchine.\nPer entrare nella sala macchine Tulip e One-One devono passare per una carrozza in costruzione, la carrozza del college, concepita per essere l'esatta replica del college di Amelia e Alrick. Fatto questo i due hanno il confronto finale con Il Macchinista (da ora Amelia). La battaglia ha inizio con Amelia stordita dal Gatto con un raggio elettrico e prosegue con uno scontro tra Tulip e lei per prendere la pistola con il raggio che modifica il DNA e la Sfera DNA con il codice genetico del Corgi (la sfera \u00e8 allocata nella carrozza del college). One-One invece supera le difese del Controllore e raggiunge il corpo centrale della sala macchine, la sua mamma. Tulip quindi capisce, data la forma sferica del motore, che Amelia ha rimosso One-One dal ruolo di Macchinista assumendo lei il suo ruolo; Amelia quindi riveler\u00e0 di averlo fatto perch\u00e9 il robot non gli concesse al tempo della sua comparsa alla sala macchine delle carrozze ispirate ai suoi ricordi dove vivere per sempre, la rivelazione per\u00f2 avverr\u00e0 non prima di un gioco sporco da parte di Amelia che modificher\u00e0 il numero di Tulip per spostare in fondo al Treno il portale per casa sua. Dopo una dura lotta Tulip trionfa danneggiando l'esoscheletro di Amelia e rivelandone il vero aspetto e inoltre fa tornare normale Atticus. One-One quindi ritorna a essere il vero Macchinista e spiega che il motivo per cui non concesse la richiesta ad Amelia \u00e8 che la sua richiesta annullava il senso stesso del Treno: insegnare una lezione. Tulip ormai ha imparato ad accettare la vita per come va, Amelia invece non ha mai imparato e, a detta sua, mai imparer\u00e0 visto che il suo numero \u00e8 altissimo. Tulip quindi saluta gli amici e lascia il Treno.\nIl finale vede Tulip incominciare la sua nuova vita nella separazione dei suoi genitori, pronta a vivere accettando le conseguenze delle sue azioni e quello che gli capiter\u00e0 davanti.\nDopo il finale appare una scritta che annuncia il ritorno del Treno.\nSeconda stagione\nLa seconda stagione vede come protagonista il riflesso di Tulip, che nella prima stagione ha attraversato lo specchio nel vagone cromato e ha preso vita, staccandosi definitivamente da Tulip, il suo \"prime\" (cos\u00ec viene chiamata la persona che viene riflessa): al termine della prima stagione, infatti, si vede Tulip passare davanti a uno specchio senza essere riflessa. Il suo riflesso ha l'aspetto di una ragazza cromata, che in seguito sar\u00e0 soprannominata MT (Mirror Tulip, \"Tulip specchiata\"), e decide di assumere una nuova identit\u00e0, togliendo gli occhiali e rasando i capelli per non somigliare a Tulip.\nMT inizia ad avanzare da un vagone all'altro come un normale passeggero, sperando di poter uscire dal treno e iniziare una vita nel mondo reale. Nel cammino incontra un ragazzo di nome Jesse, con cui stringe amicizia e che decide di aiutare a portare a zero il proprio numero, e un cervo mutante, silenzioso e goloso, che Jesse battezza Alan Dracula.\nLa ragazza dovr\u00e0 per\u00f2 fare i conti con il fatto di non possedere un numero e non potere uscire dal treno, poich\u00e9 non \u00e8 un passeggero ma un Null. vale a dire un personaggio creato dal treno, e soprattutto con il fatto di essere ricercata per aver violato le leggi degli specchi, e quindi inseguita da due poliziotti cromati che vogliono ucciderla con una levigatrice e sono sempre in agguato, in quanto possono materializzarsi da qualunque superficie riflettente.\nTerza stagione\nLa terza stagione segue le avventure degli Apex, un gruppo di ragazzini che girano per il treno vandalizzando e saccheggiando i vagoni per aumentare il proprio numero sulla mano anzich\u00e9 diminuirlo, poich\u00e9 convinti che One-One non sia il vero macchinista del treno, e che abbia preso il controllo del mezzo per azzerare i numeri dei passeggeri e farli sparire per sempre dal treno. Gli Apex, gi\u00e0 incontrati nel vagone luna park della Gatta nella seconda stagione, sono capeggiati da una ragazza di nome Grace e un ragazzo di nome Simon, che sono sul treno da quando erano bambini e hanno ormai numeri altissimi che ricoprono tutto il braccio.\nDurante un raid, il vagone su cui si trovano gli Apex viene spostato indietro nel treno, e, mentre gli altri ragazzini riescono a uscirne prima che si allontani, Grace e Simon vi rimangono intrappolati, retrocedendo di molti vagoni. Avanzando in cerca del gruppo, i due incontrano in un vagone giungla una bambina di 6 anni di nome Hazel, che trascorre le giornate in compagnia della scimmia Tuba. La bambina ha la peculiarit\u00e0 di avere sulla mano un numero fermo e non brillante: questo fa credere a Grace e Simon che il numero sia stato spento da One-One, e i ragazzi, nonostante l'ostilit\u00e0 di Tuba, convincono Hazel a seguirli per diventare membro degli Apex.\nTuttavia, il cammino per recuperare la banda \u00e8 pieno di insidie, e, mentre Grace comincia ad affezionarsi alla bambina e il suo numero diminuisce gradualmente, Simon resta fedele al codice degli Apex e la rimbecca continuamente per la sua condotta. Intanto, Hazel inizia ad assumere di tanto in tanto le sembianze di una tartaruga, e un incontro inaspettato mostra ai ragazzi che la realt\u00e0 dei fatti \u00e8 ben diversa da come pensavano.\nQuarta stagione\nA differenza delle due stagioni precedenti, questa si apre nel mondo reale anzich\u00e9 sul treno: segue cos\u00ec la vita di Min Gi e Ryan, amici inseparabili dalla nascita con il grande sogno di formare una band ed esibirsi in una tourn\u00e9e in Canada. Tuttavia, mentre Ryan \u00e8 molto determinato e si procura tutto il necessario per realizzare questo sogno, Min Gi preferisce adempiere al volere della sua famiglia, studiando la viola anzich\u00e9 lo stilofono (strumento musicale elettronico di cui \u00e8 appassionato), iniziando a lavorare in un diner e iscrivendosi all'universit\u00e0, e lascia partire da solo il suo amico. Il viaggio non d\u00e0 i risultati sperati, e, quando Ryan ritorna da Min Gi, i due iniziano a litigare sul futuro della band; in una colluttazione, si rincorrono fino a salire su un treno e si ritrovano entrambi nel portale dell'Infinity Train.\nInizia cos\u00ec anche per loro un'avventura per maturare e superare i propri ostacoli, con l'aiuto di Kez, una campanella magica parlante che li mette continuamente nei guai in quanto \u00e8 ricercata in ogni vagone per aver arrecato qualche danno agli abitanti, anche solo per semplice maldestrezza. Questa avventura \u00e8 molto peculiare secondo il personale del treno (Amelia, One-One e la Gatta), in quanto normalmente le persone accedono al treno individualmente e non in coppia, e i numeri di progresso dei due ragazzi sono sempre sincronizzati fra loro.\nPersonaggi e doppiatori.\nPersonaggi principali.\nLa protagonista della serie. \u00e8 una ragazza in cerca di ristoro dopo la separazione dei genitori; viene attirata dal Treno per imparare a vivere la vita con tutte le sue sfaccettature positive e negative. Ha una forte empatia e quando ha la possibilit\u00e0 di tornare a casa rifiuta fino a quando non aiuter\u00e0 al 100% i suoi amici. Adora mangiare dell'aglio oppure delle cipolle quando deve concentrarsi.\nUn robot senziente con una coscienza divisa in due met\u00e0; questo lo porta ad avere una met\u00e0 allegra e una met\u00e0 seria. Possiede una forma sferica, pu\u00f2 rotolare e muoversi con delle piccole zampette. Il suo obiettivo \u00e8 raggiungere la sua Mamma alla sala macchine del Treno. Nel corso della serie scopre di essere legato a questo luogo e infatti scoprir\u00e0 di essere il vero Macchinista poich\u00e9 \u00e8 in grado di alterare le propriet\u00e0 delle carrozze; in passato era lui che creava le carrozze del treno ma quando incontr\u00f2 Amelia le cose cambiarono. Dopo il rifiuto di creare carrozze con i suoi ricordi viene scollegato dal motore e cacciato lontano dalla sala macchine, perdendo lo status di Macchinista. Riacquista il suo status dopo la battaglia nella carrozza del college.\nUn cane di razza Corgi e anche il re di Corgiland, il regno dei Corgi all'interno della carrozza dei Corgi. Fa subito amicizia con Tulip e si mostra pronto a proteggerla nei momenti di difficolt\u00e0. Si sacrifica per proteggere la ragazza dal Macchinista facendosi trasformare in un cane mutante del mondo esterno e ritorna normale grazie all'aiuto di quest'ultima. Proprio su questo molti fan in alcune teorie affermano che Atticus non \u00e8 reale: dato che Tulip ha usato una Sfera DNA Corgi per riportarlo alla normalit\u00e0 \u00e8 possibile che lui non esista realmente in quanto le sfere creano la vita in base al DNA al loro interno quando vengono collegate alle carrozze; la teoria tuttavia non \u00e8 confermata. Atticus pu\u00f2 parlare come un essere umano.\nPersonaggi ricorrenti.\nUn gatto proveniente da un mondo sconosciuto. I suoi obiettivi non sono chiari ma a quanto pare anche lui vuole scappare dal Treno, per questo asseconda alcune richieste del Macchinista. Sentendosi tradito per\u00f2, alla fine cambia schieramento e aiuta Tulip a scoprire la verit\u00e0 sul Treno e sul macchinista. come Atticus pu\u00f2 parlare come un essere umano e a quanto pare pu\u00f2 viaggiare con una navetta.\nIl principale antagonista della serie. Si tratta di un robot bianco coperto da un cappuccio nero. \u00c8 il capo supremo del Treno, in grado di creare le carrozze e alterare i numeri di chi sale sul Treno (dopo aver spodestato One-One). Ha un assistente robotico chiamato Il Controllore e un'arma capace di alterare il DNA di chi subisce il colpo tramite un collegamento con le Sfere DNA delle carrozze. Nell'episodio finale si rivela essere Amelia Hughes.\nIl vero volto dentro all'esoscheletro del Macchinista. \u00c8 una donna che ha rasentanto il filo della follia per raggiungere il suo scopo: vivere per sempre con il defunto marito, Alrick, grazie a una replica dei suoi ricordi sulla sua vita e su di lui. Da ragazza conobbe quello che poi sarebbe divenuto suo marito, Alrick, ma dopo la sua morte avvenuta anni dopo la donna era entrata in una profonda crisi depressiva che la port\u00f2 a scappare alla volta del college frequentato da entrambi. Qui ebbe il primo contatto con il Treno e, una volta a bordo, decise di raggiungere la sala macchine attraversando un innumerevole numero di carrozze. Giunta l\u00ec chiese al Macchinista originale (One-One) di creare delle carrozze con i suoi ricordi e, a un suo rifiuto, lo scolleg\u00f2 per assumere il ruolo di Macchinista e raggiungere il suo obiettivo. \u00c8 molto abile nell'elettronica dato che riesce a usare agevolmente la tecnologia del Treno proprio come One-One ed \u00e8 anche in grado, come lui, di modificare i numeri di chi si trova nel treno (come mostrato nel finale), con l'eccezione del suo numero. Dato che \u00e8 sempre andata avanti senza imparare il suo numero ha raggiunto una cifra incalcolabile quasi vicina all'infinito e nonostante questa vicenda non vuole comunque imparare lasciando intendere che ora vivr\u00e0 nel Treno gli ultimi anni della depressione.\nIl marito di Amelia. Si fidanzano al college e muore pi\u00f9 avanti a distanza di un tempo non precisato dal matrimonio con la donna. Non aveva ottimi voti al college ma la vicinanza con Amelia lo aiuta a crescere come studente.\nL'assistente del Macchinista. Nel finale della serie si scopre che \u00e8 un assistente neutrale in quanto dopo la sconfitta di Amelia diventa l'assistente di One-One. \u00c8 possibile quindi che Il controllore segua le direttive di chi possiede lo status di Macchinista senza distinguere chi sia il Macchinista stesso; sulla base di questo si deduce che prima era effettivamente l'assistente di One-One. Composto da bracci meccanici collegati a una maschera facciale, pu\u00f2 attaccare con gli artigli o con dei raggi laser provenienti dagli occhi sulla sua faccia. Gli artigli inoltre possono collegarsi alle carrozze permettendogli di muoversi agevolmente al bordo del treno. La sua maschera rappresenta una donna ma quando si parla del Macchinista ci si riferisce a un lui."}
{"id": "8099470", "revid": "62004", "url": "https://it.wikipedia.org/wiki?curid=8099470", "title": "Giro di Romagna 1951", "text": "Il Giro di Romagna 1951, ventisettesima edizione della corsa, si svolse il 13 maggio 1951 su un percorso di 260\u00a0km. La vittoria fu appannaggio dell'italiano Fiorenzo Magni, che complet\u00f2 il percorso in 6h52'00\", precedendo i connazionali Fausto Coppi e Antonio Bevilacqua."}
{"id": "8099471", "revid": "1718925", "url": "https://it.wikipedia.org/wiki?curid=8099471", "title": "Lino Pettazzi", "text": ""}
{"id": "8099472", "revid": "702184", "url": "https://it.wikipedia.org/wiki?curid=8099472", "title": "Angiolo Filippi", "text": "Biografia.\nFiglio del medico Ermanno Filippi e di Rosa Bicchi, studi\u00f2 medicina e chirurgia all'Universit\u00e0 di Pisa, dove si laure\u00f2 il 16 luglio 1858; arruolatosi per un breve periodo nel battaglione dei volontari di Giuseppe Garibaldi partecipando alla campagna del 1859-1860, complet\u00f2 il corso teorico-pratico della Scuola medico-chirurgica di Firenze, conseguendo la matricola chirurgica il 30 ottobre 1860 e quella medica il 5 luglio del 1861, e prest\u00f2 servizio come medico interno nell'ospedale di Santa Maria Nuova per tre anni.\nAllievo di Andrea Ranzi, Giorgio Regnoli e Cosimo Palamidessi in chirurgia e di Giorgio Pellizzari in anatomia patologica, si distinse ben presto per il grado di preparazione raggiunto, conseguendo il titolo di chirurgo primario supplente nell'ospedale di Santa Maria Nuova. Nel 1865 and\u00f2 a prestare soccorso ai malati di colera di Ancona, San Severo e Apricena. Nel 1866 partecip\u00f2 alla battaglia di Custoza nelle file dell'esercito regolare, meritando una menzione onorevole; nello stesso anno vinse il concorso per aiuto dissettore di anatomia patologica a Firenze e nel 1867 divenne titolare dissettore, mantenendo poi la qualifica fino al 1875. Il 10 ottobre 1874 consegu\u00ec la libera docenza in medicina legale, tenne il primo corso privato della disciplina nell'anno accademico 1874-75 e il 13 dicembre 1875 fu nominato libero docente con effetti legali. Il 30 gennaio 1876 fu nominato aiuto medico alla cattedra di medicina legale e igiene dello studio fiorentino, diretta da Ranieri Bellini, che si occuparono poi prevalentemente di tossicologia, con particolare riguardo a quella medico-forense.\nIncaricato dell'insegnamento e della direzione della cattedra il 14 febbraio 1878, dopo la morte del Bellini, nel 1879 vinse il concorso per professore straordinario della stessa disciplina nell'Universit\u00e0 degli Studi di Bologna, ma prefer\u00ec rimanere a Firenze. Successivamente nell'Istituto fiorentino fu nominato professore straordinario il 1\u00ba novembre 1880 e, superato il relativo concorso, ordinario e titolare di cattedra l'11 gennaio 1884. Durante il suo magistero, fu anche direttore del reparto tossicologico dell'ospedale di Santa Maria Nuova ed ebbe inoltre la facolt\u00e0 di utilizzare a scopo didattico e di ricerca scientifica qualsiasi caso di interesse medico-legale accolto nelle astanterie del nosocomio.\nAttivit\u00e0 scientifica.\nGrazie alla formazione anatomopatologica maturata alla scuola del Pellizzari e indirizzato allo studio degli aspetti di interesse forense nell'indagine tossicologica dalla sua collaborazione col Bellini, Filippi seppe approfittare dell'enorme quantit\u00e0 di materiale dimostrativo e di ricerca offertogli dai reparti ospedalieri. Ebbe la capacit\u00e0 di orientare la medicina legale sulla via pratico-clinica, tendente cio\u00e8 a studiare il singolo caso con i metodi propri della medicina clinica e a ricondurne poi le conclusioni diagnostiche nell'ambito del giudizio medico-legale. Inoltre, contribu\u00ec alla conoscenza della semeiotica medico-legale come strumento indispensabile per lo studio e la corretta valutazione dei fatti osservati: lesioni, traumi, cause di morte, violenza sessuale, aborti. Per suo merito l'Istituto di studi superiori fiorentino divenne cos\u00ec un importante centro di studi di traumatologia e di tanatologia, imponendosi all'attenzione della comunit\u00e0 scientifica.\nFilippi fu anche un cultore della storia della medicina, di cui si ricorda il famoso studio \"La storia della scuola medico-chirurgica fiorentina\", pubblicato sulla rivista scientifica \"Rivista di storia delle scienze mediche e naturali\". "}
{"id": "8099474", "revid": "1260977", "url": "https://it.wikipedia.org/wiki?curid=8099474", "title": "Iveco Crossway", "text": ""}
{"id": "8099475", "revid": "767487", "url": "https://it.wikipedia.org/wiki?curid=8099475", "title": "Colours (Adam F)", "text": "Colours \u00e8 il primo album in studio del disc jockey e produttore discografico inglese Adam F. Nel 1998 vinse il premio MOBO come miglior album dell'anno."}
{"id": "8099477", "revid": "287204", "url": "https://it.wikipedia.org/wiki?curid=8099477", "title": "Feng Zhe (attore)", "text": "Biografia.\nDiplomatosi all'Accademia nazionale di musica di Shanghai, esord\u00ec al cinema nel 1947 con il film \"Q\u00fand\u00e0i f\u0113ng\" (\u88d9\u5e26\u98ce) e divenne ben presto uno degli attori pi\u00f9 noti della sua generazione. Dopo la guerra civile rimase in Cina dove recit\u00f2 in varie produzioni di successo, tra cui i film di guerra \"N\u00e1n zh\u0113ng b\u011bi zh\u00e0n\" (1952), \"Ti\u011bd\u00e0o y\u00f3uj\u00ed du\u00ec\" (1956) e \"Sh\u0101m\u00f2 zhu\u012b f\u011bi j\u00ec\" (1959).\nNel 1963 recit\u00f2 al fianco di Wang Danfeng in \"Taohua shan\" () diretto da Sun Jing, adattamento del dramma \"Il ventaglio dai fiori di pesco\" di K\u01d2ng Sh\u00e0ngr\u00e8n che, malvisto dalle autorit\u00e0 governative, gli cost\u00f2 la carriera. Fu perseguitato e imprigionato durante la rivoluzione culturale di Mao Zedong e messo agli arresti domiciliari nel 1967. Mor\u00ec improvvisamente per cause non chiare il 2 giugno 1969 all'et\u00e0 di quarantanove anni.\nIl 13 luglio 1978, solo dopo la scomparsa di Mao, gli venne dedicata una commemorazione ufficiale da parte degli Emei Film Studios. Nel 2005, in occasione del centenario della nascita dell'industria cinematografica in Cina, Feng Zhe \u00e8 stato inserito nella lista dei \"100 migliori attori in 100 anni di cinema cinese\" della China Film Performance Art Academy."}
{"id": "8099479", "revid": "950226", "url": "https://it.wikipedia.org/wiki?curid=8099479", "title": "Centuriazione della Campania antica", "text": "La centuriazione della Campania antica \u00e8 l'organizzazione agraria, attuata nel corso del I secolo a.C., dell'omonima regione. Il terreno veniva diviso in centurie, quadrati di circa 565-710 metri di lato, da ripartire in poderi destinati ai coloni, spesso legionari in congedo.\nIl territorio.\nSecondo Aniello Gentile il territorio sarebbe stato interessato dalla presenza di un'unica centuriazione. Tuttavia, in seguito a una serie di osservazioni aeree svoltesi dal 1981 al 1986 sull'antica \"Regio I Latium et Campania\" e su alcune zone appenniniche adiacenti, G\u00e9rard Chouquer e altri collaboratori pubblicarono nel 1987 un'opera, \"Structures agraires en Italie Centro-M\u00e9ridionale. Cadastres et paysage ruraux\", in cui elencarono 63 accatastamenti romani oltre ai 17 gi\u00e0 rinvenuti nell'area esaminata, tra le quali:"}
{"id": "8099481", "revid": "950226", "url": "https://it.wikipedia.org/wiki?curid=8099481", "title": "Ager Campanus I", "text": ""}
{"id": "8099483", "revid": "950226", "url": "https://it.wikipedia.org/wiki?curid=8099483", "title": "Ager Campanus II", "text": ""}
{"id": "8099484", "revid": "950226", "url": "https://it.wikipedia.org/wiki?curid=8099484", "title": "Acerrae-Atella I", "text": ""}
{"id": "8099485", "revid": "950226", "url": "https://it.wikipedia.org/wiki?curid=8099485", "title": "Atella II", "text": ""}
{"id": "8099487", "revid": "950226", "url": "https://it.wikipedia.org/wiki?curid=8099487", "title": "Nola III", "text": ""}
{"id": "8099511", "revid": "287204", "url": "https://it.wikipedia.org/wiki?curid=8099511", "title": "Luigi Luparini", "text": "Si form\u00f2 all'Accademia di belle arti di Firenze tra gli allievi di Augusto Rivalta. Negli anni venti partecip\u00f2 alla \"monumentomania\" scolpendo ad esempio il monumento ai caduti di Firenze-Oltrarno, in piazza San Felice. Al cimitero delle Porte Sante realizz\u00f2 la tomba per i coniugi Della Porta. Nel 1924 divenne professore ordinario nell'Accademia. Nel 1942 partecip\u00f2 con altri artisti toscani alla mostra d'arte di D\u00fcsseldorf."}
{"id": "8099512", "revid": "1686872", "url": "https://it.wikipedia.org/wiki?curid=8099512", "title": "Cristina Patelli", "text": " "}
{"id": "8099516", "revid": "1573940", "url": "https://it.wikipedia.org/wiki?curid=8099516", "title": "Stomolophus", "text": "Stomolophus \u00e8 un genere di discomeduse diffuso nell'Atlantico occidentale e del Pacifico. \u00c8 l'unico genere della famiglia Stomolophidae .\nTassonomia.\nIn accordo con World Register of Marine Species, il genere \"Stomolophus\" \u00e8 costituito da due specie:\nPrecedentemente, anche la medusa di Nomura (\"Nemopilema nomurai\") era inclusa in questo genere."}
{"id": "8099520", "revid": "474175", "url": "https://it.wikipedia.org/wiki?curid=8099520", "title": "RMS Baltic (1903)", "text": "Il RMS Baltic fu un transatlantico britannico della compagnia di navigazione White Star Line varato nel 1903. Faceva parte della classe \"Big Four\", composta da una serie di 4 navi costruite tra il 1901 e il 1907 per l'azienda, assieme alla RMS Celtic, RMS Cedric e al RMS Adriatic. Al momento del suo varo, fu la pi\u00f9 grande nave del mondo.\nDurante la sua carriera, prest\u00f2 servizio tra Liverpool e New York. Fu vittima di numerosi incidenti minori durante la sua carriera, ma dei meriti vennero assegnati nel 1909 quando diede soccorso alla nave Republic da poco scontrata. Nell'aprile 1912, il Baltic ricevette anche i segnali di soccorso del Titanic, ma fu troppo lontano per intervenire durante il suo affondamento.\nDurante la prima guerra mondiale, il Baltic trasport\u00f2 truppe dal 1915 al 1918. Sopravvisse a un tentativo di speronaggio e trasport\u00f2 le prime truppe americane in Europa, a bordo era presente anche John Pershing. Dopo la guerra, la nave continu\u00f2 il suo servizio commerciale durante gli anni 1920. Diventando troppo vecchia, fu finalmente sostituita nel 1932 e mandata in pezzi l'anno successivo, dopo quasi trent'anni di carriera.\nStoria.\nProgettazione e costruzione.\nAlla fine del 1890 e poco prima della sua morte, Thomas Henry Ismay, presidente della White Star Line, inizi\u00f2 a concentrarsi su navi pi\u00f9 lente ma pi\u00f9 grandi, compensando la perdita di velocit\u00e0 dovuta a grandi risparmi, maggiore comfort e migliore capacit\u00e0 di trasporto. Nel 1901, questa iniziativa port\u00f2 alla messa in servizio di una prima unit\u00e0, la Celtic, seguita due anni dopo da Cedric. Al varo di quest'ultima, una terza nave inizi\u00f2 a essere costruita nei cantieri Harland &amp; Wolff di Belfast: il \"Baltic\". \u00c8 la seconda nave a portare questo nome (riferendosi al Mar Baltico) all'interno della flotta della compagnia, la prima fu una delle sue prime navi a vapore negli anni 1870.\nIl \"Baltic\" in origine doveva avere la stessa dimensione come dei suoi due predecessori, ma rapidamente, l'azienda ha deciso che la nave costruita con il numero 352 doveva essere la pi\u00f9 grande mai costruita. La cosa non fu facile, lo scafo era gi\u00e0 stato disegnato; la nave venne comunque tagliata a met\u00e0 e la parte posteriore arretrata di quasi sei metri per fare spazio per un'aggiunta. Questo alla fine aument\u00f2 la sua stazza di quasi 3000 tonnellate, dando pi\u00f9 spazio ai passeggeri.\nLa nave fu varata il 21 novembre 1903.\nUn debutto con incidenti.\nIl \"Baltic\" compie il suo primo viaggio il 29 giugno 1904 tra Liverpool e New York, sotto il comando di Edward Smith. Rimase dunque il pi\u00f9 grande transatlantico del mondo. Tuttavia, le modifiche apportate alla sua struttura durante la sua progettazione pongono un problema: le macchine non sono state effettivamente modificate e di conseguenza e la nave lott\u00f2 per mantenere la velocit\u00e0 di servizio richiesta per garantire rotazioni regolari. Essa sub\u00ec rapidi cambiamenti, ma rimase nella sua carriera pi\u00f9 lenta delle sue gemelle.\nIl \"Baltic\" rimase sulla linea di Liverpool a New York, negli anni successivi. I suoi primi anni, tuttavia, furono pieni di incidenti. Nel maggio 1905 fu vittima di un guasto alle macchine durato sei ore. Ancora pi\u00f9 grave fu l'incendio diramato il 3 novembre 1906 in una delle su stive. Il 13 aprile 1907, colp\u00ec e affond\u00f2 una chiatta carica di carbone nel porto di New York e nel mese di agosto 1908, un incendio scoppi\u00f2 nella sua presa durante una sosta a New York, provocando 10.000 dollari di danni. Il 30 giugno 1910, colp\u00ec la petroliera \"Standard\" della compagnia petrolifera tedesco-americana : furono praticati due fori nello scafo del \"Baltic\", una stiva rimase allagata, mentre un marinaio della petroliera, fu gravemente ferito e trasferito a bordo della nave da un canotto da soccorso, infine, la \"Standard\" prese fuoco qualche giorno dopo arrivo a Copenaghen, con 1 milione di galloni di petrolio a bordo, provocandone la distruzione.\nSalvataggio alla Republic e testimone del Titanic.\nIl 23 gennaio 1909, il piroscafo Republic della White Star Line colp\u00ec il piroscafo italiano \"Florida\" al largo delle coste degli Stati Uniti dove ne rimase gravemente danneggiato dall'impatto. Il suo operatore radio, Jack Binns, fu pronto a telegrafare un segnale di soccorso CQD utilizzato all'epoca per le stazioni della compagnia Marconi. Il segnale venne raccolto dall'operatore radio del \"Baltic\", Tattersall, verso le sei del mattino. La nave che giaceva a 64 miglia dal luogo della collisione si volt\u00f2 per salvare i naufraghi. Nel frattempo, i passeggeri della \"Republic\" vennero evacuati a bordo della \"Florida\", meno danneggiato e solo una parte dell'equipaggio, compreso il capitano Sealby, rimane a bordo, sperando di essere ancora in grado di trainare la nave al fine di non riuscirci.\nUna fitta nebbia infuria nella zona, il \"Baltic\" \u00e8 obbligato a cercare la \"Republic\" navigando metodicamente. Il capitano JB Ranson stima di aver percorso 200 miglia a zigzag in quell'area. La \"Florida\" \u00e8 a sua volta in un brutto momento, i passeggeri vengono trasferiti di nuovo, questa volta sul \"Baltic\". La \"Republic\" infine, che rimase a galla per otto ore del giorno successivo, fu di nuovo raggiunta dato che il capitano rimase a bordo con un ufficiale prima di essere trasferiti in un'altra nave. Ci sono solo cinque vittime che morirono nella collisione. Questa \u00e8 la prima volta che la telegrafia senza fili ebbe un ruolo importante nel salvare vite umane in mare.\nTre anni dopo, il \"Baltic\" rimase coinvolto in un altro famoso naufragio che colpisce la White Star. Il 14 aprile 1912, trasmise infatti segnal\u00f2 al Titanic la presenza di un iceberg. Questo non fu abbastanza per evitare una collisione e l'affondamento della nave la stessa sera. Il \"Baltic\" riceve l'SOS del Titanic attraverso la Caronia. Tuttavia, era troppo lontana per essere d'aiuto. \nLa prima guerra mondiale.\nQuando scoppi\u00f2 la prima guerra mondiale, il \"Baltic\" continu\u00f2 il suo servizio, cos\u00ec come l'RMS Adriatic che si un\u00ec ai Big Four. Furono partecipi anche la SS Lapland, la SS Zeeland e la SS Vaderland della Red Star Line, mentre molte altre navi furono requisite, a partire da Celtic e Cedric, convertite in incrociatori ausiliari. Durante questo servizio, il \"Baltic\" col\u00ec il periscafo \"Comal\" il 19 novembre 1914.\nA partire dal 1915, il \"Baltic\" fu a sua volta requisito per servire come trasportatore delle truppe. Il 26 aprile 1917 fu attaccato dal sommergibile tedesco UC 66, che cerc\u00f2, senza successo, di affondarlo:. Il 28 maggio, il \"Baltic\" viene scelto per trasportare le prime truppe americane e il personale, in particolare John Pershing. Facendo riferimento a questo evento, viene quindi installata una targa commemorativa nella sala principale.\nDurante la guerra, trasport\u00f2 anche grandi quantit\u00e0 di petrolio. Durante i primi dieci mesi del 1918, port\u00f2 32.000 soldati canadesi in Francia. Infine, la nave si ferm\u00f2 per il suo servizio militare, il 12 dicembre dello stesso anno per riprendere il suo servizio civile.\nDopo la guerra.\nSulla linea da Liverpool a New York alla fine del 1918, il \"Baltic\" sub\u00ec una revisione nel 1921. Il numero di migranti che attraversavano l'Atlantico era inferiore a quello della prima della guerra, la capacit\u00e0 della terza classe del transatlantico pass\u00f2 da 1 .00 a 1.166 passeggeri. Dal 1922, l'Adriatic torn\u00f2 sulla linea, riunendo i Big Four sul lento servizio secondario della White Star Line. Nel 1924, le caldaie del \"Baltic\" vennero sostituite da modelli pi\u00f9 recenti. Qualche tempo dopo, l'8 ottobre, mentre si trovava al porto di New York, venne colpita da un'ulteriore nave guidata dalla marea; entrambe le navi furono danneggiate superficialmente.\nNel 1927, la nave venne modernizzata e convertita in una nave di \"classe cabina\" , offrendo tariffe pi\u00f9 modeste; le sue gemelle subirono la stessa operazione l'anno successivo. Nel caso della Celtic, l'operazione \u00e8 di breve durata in quanto abbandonata a Cobh alla fine del 1928. Il 6 dicembre 1929, il \"Baltic\" salva da parte sua una nuova nave distrutta, la scuna \"Northern Light\", al largo di Terranova. Il mese successivo ebbe un incidente nel momento in cui un'onda la lanci\u00f2 contro un molo a Liverpool, danneggiando un'elica: ci vollero nove ore per i sub per riparare il danno.\nNei primi anni del 1930, tuttavia, la White Star visse un periodo di crisi interna aggravata dalla grande depressione. Nel 1930, una nuova nave si un\u00ec alla flotta della compagnia segnando il destino del \"Baltic\", che fa la sua ultima traversata il 17 settembre 1932. Venduta ai demolitori giapponesi all'inizio del 1933 per 33.000 sterline britanniche, il transatlantico lascia Liverpool per dirigersi ad Osaka il 17 febbraio 1933, sotto il comando del Capitano Corfe.\nCaratteristiche.\nUna versione ingrandita di RMS Celtic e RMS Cedric, con una lunghezza di 222,2 m, una larghezza di 23 m e una stazza 23.884 tonnellate, il Baltic fu il pi\u00f9 grande transatlantico del mondo. Lo scafo era nero impreziosito da una sovrastruttura bianca, e i suoi camini color ocra marrone erano sormontati da un bracciale nero, i colori della White Star Line. Aveva anche quattro alberi, il primo con la coffa, il seguente serve da supporto per i cavi wireless. La nave aveva quattro ponti continui nonch\u00e9 un ponte superiore e diverse sovrastrutture.\nSpinto da due eliche alimentate da motori a vapore a tripla espansione a 8 cilindri, la nave poteva navigare a una velocit\u00e0 media di 16 nodi e raggiungere una velocit\u00e0 massima di 17 nodi. Le sue macchine inizialmente sviluppavano una potenza di 14 000 ihp, con un massimo di 15,000. Il consumo di carbone era anche leggermente superiore a quello di \"Celtic\" e \"Cedric\", a 280 tonnellate al giorno invece di 260. Era alimentato dall'elettricit\u00e0 ed era dotato di luci elettriche e impianti di raffreddamento.\nIl \"Baltic\" aveva strutture sontuose, come la sua sala da pranzo con un tetto in vetro e la sua sala fumatori decorata con vetri colorati. Disponeva inoltre di altre, nonch\u00e9 di una sala per la lettura e la scrittura, una caffetteria e un ponte sul lungomare. Le strutture di seconda classe erano pi\u00f9 ampie rispetto a quelle delle altre navi contemporanee. Era leggermente pi\u00f9 spazioso rispetto ai suoi predecessori, \u00e8 anche il pi\u00f9 navigato. Poteva trasportare 425 passeggeri di prima classe, 450 secondi e 2000 terzi, le classi superiori hanno una capacit\u00e0 maggiore rispetto a Celtic e Cedric mentre il terzo \u00e8 ridotto.\nNel 1921, il \"Baltic\" fu riorganizzato e la sua capacit\u00e0 di terza classe fu ridotta a 1.166 persone. Nel 1927 fu nuovamente riorganizzato per trasportare 393 passeggeri di classe cabina, 339 passeggeri di classe turistica e 1.150 passeggeri di terza classe. La nave ospitava anche un equipaggio di 560 membri."}
{"id": "8099521", "revid": "767487", "url": "https://it.wikipedia.org/wiki?curid=8099521", "title": "Walter Grootaers", "text": "Biografia.\nGrootaers ha fatto parte per molti anni della band De Kreuners, dalla fondazione nel 1978 fino allo scioglimento nel 2012, era il cantante principale del gruppo.\nNell'autunno del 2000, ha ospitato la prima stagione della versione fiamminga di Big Brother. Come parte di ci\u00f2, si \u00e8 posizionato due volte al numero due nella classifica dei singoli fiamminghi: inizialmente \u00e8 apparso nella canzone dal titolo \"Leef\" della band Moza\u00efek, successivamente si esib\u00ec con il gruppo De Bewoners, che includeva tutti i candidati di Big Brother.\nInoltre, Grootaers ha anche presentato altri programmi TV, di recente per Vlaamse Televisie Maatschappij. Questi includevano, tra gli altri, \"Wie wordt Multimiljonair\", in seguito \"Wie wordt Euromiljonair\", l'adattamento fiammingo di Who Wants to Be a Millionaire?, nonch\u00e9 Singing Bee e WipeOut.\nGrootaers \u00e8 anche attivo politicamente, nella sua citt\u00e0 natale Lier ricopre la carica di assessore. Nel 2007, ha corso per la Camera dei rappresentanti belga, nel 2012 per il Consiglio provinciale di Anversa, ma senza ottenere risultati in entrambi i casi."}
{"id": "8099528", "revid": "16758", "url": "https://it.wikipedia.org/wiki?curid=8099528", "title": "Tapio Koskinen", "text": "Ha giocato nel (con cui ha vinto due titoli nazionali) ed \u00e8 stato inserito nella Hockey Hall of Fame nel 1998.\nCon la maglia della ha disputato un'edizione dei giochi olimpici invernali (), due dei campionati mondiali (1976 e 1979) e la prima edizione della Canada Cup (1976)."}
{"id": "8099531", "revid": "287204", "url": "https://it.wikipedia.org/wiki?curid=8099531", "title": "Condizione antiscivolo", "text": "In fluidodinamica, la condizione antiscivolo per i fluidi viscosi presuppone che, contro un limite solido, il fluido avr\u00e0 velocit\u00e0 zero rispetto al limite stesso. \nLa velocit\u00e0 del fluido su tutti i confini fluido-solido \u00e8 uguale a quella del confine solido. Concettualmente, si pu\u00f2 pensare alle molecole pi\u00f9 esterne di fluido attaccate alle superfici oltre le quali scorre. Poich\u00e9 la soluzione \u00e8 prescritta in determinate posizioni, questo \u00e8 un esempio di una condizione al contorno di Dirichlet. \nGiustificazione fisica.\nLe particelle vicine a una superficie non si muovono insieme a un flusso quando l'adesione \u00e8 pi\u00f9 forte della coesione. Nell'interfaccia fluido-solido, la forza di attrazione tra le particelle fluide e le particelle solide (forze adesive) \u00e8 maggiore di quella tra le particelle fluide (forze coesive). Questo squilibrio di forza porta a zero la velocit\u00e0 del fluido. \nEccezioni.\nCome nella maggior parte delle approssimazioni ingegneristiche, la condizione antiscivolo non \u00e8 sempre valida nella realt\u00e0. Ad esempio, ad una pressione molto bassa (ad esempio, ad alta quota), anche quando l'approssimazione continua \u00e8 valida, potrebbero esserci cos\u00ec poche molecole vicino alla superficie che \"rimbalzano\" lungo la superficie stessa. Un'approssimazione comune per lo scorrimento del fluido \u00e8: \ndove formula_2 sono le coordinate normali al muro e formula_3 \u00e8 chiamata \"lunghezza di scivolo\". Per un gas ideale, la lunghezza di scivolo \u00e8 spesso approssimata come formula_4, dove formula_5 \u00e8 il cammino libero medio. Alcune superfici altamente idrofobiche sono state osservate avere anche una lunghezza di scivolo non nulla, ma di scala nanometrica.\nMentre la condizione antiscivolo viene utilizzata quasi universalmente nella modellazione di flussi viscosi, a volte viene questa trascurata in favore della \"condizione di non penetrazione\" (in cui la velocit\u00e0 del fluido normale alla parete \u00e8 impostata sulla velocit\u00e0 della parete in questa direzione, ma la velocit\u00e0 del fluido parallela alla parete \u00e8 illimitata) nelle analisi elementari del flusso inviscido, in cui l'effetto degli strati limite viene trascurato. \nLa condizione antiscivolo pone un problema, nella teoria del flusso viscoso, sulle linee di contatto, ovvero sui luoghi in cui un'interfaccia tra due fluidi incontra un limite solido. Qui, la condizione al contorno antiscivolo implica che la posizione della linea di contatto non si sposti, fatto che non si osserva nella realt\u00e0. L'analisi di una linea di contatto mobile con la condizione antiscivolo provoca infinite sollecitazioni che non possono esservi integrate. Si ritiene pertanto che il tasso di movimento della linea di contatto dipenda dall'angolo che la linea di contatto crea con il limite solido, ma il meccanismo dietro ci\u00f2 non \u00e8 ancora del tutto chiaro. "}
{"id": "8099555", "revid": "767487", "url": "https://it.wikipedia.org/wiki?curid=8099555", "title": "Where the North Begins (film 1923)", "text": "Where the North Begins \u00e8 un film del 1923, diretto da Chester M. Franklin e Millard Webb. \nTrama.\nIl cane Rin Tin Tin, un pastore tedesco, \u00e8 stato portato, ancora cucciolo, dall'Europa all'Alaska dopo la guerra e, mentre viene trasportato su una carovana di slitte verso un trading post sede di una agenzia di una compagnia dedita al commercio di pelli, viene perso; da allora sar\u00e0 allevato da un branco di lupi.\nNell'insediamento dove si trova il trading post Gabriel Dupr\u00e9 \u00e8 appena tornato dalla fidanzata Felice McTavish dopo un viaggio nella natura subartica, portandole niente di meno che un neonato, figlio di un compagno di Gabriel che aveva perso la vita a Skagway. Il locale agente della compagnia commerciale, Shad Galloway, incarica Gabriel, l'unico in grado di affrontare il periglioso viaggio invernale attraverso il Caribou Pass, di trasportare un prezioso carico di pellame. Il disonesto Galloway, tuttavia, assolda anche uno dei suoi compagni di crimine, un uomo detto \"la volpe\", perch\u00e9 preceda Gabriel, gli rubi le pelli e lo uccida.\nL'incarico della \"volpe\" si compie solo a met\u00e0: il sicario sottrae il pellame, ma riesce soltanto a ferire Gabriel, che trova riparo, mezzo assiderato, in una conca del terreno. Qui compare Rin-Tin-Tin che, avvistata l'inusuale possibile preda, dopo averla contesa ai lupi, fa per avventarlesi contro, ma poi, come obbedendo ad una pulsione canina atavica, desiste dall'attacco, e, anzi, comincia ad accompagnarsi al ferito, difendendolo. Quando la \"volpe\", messe al sicuro le pelli, torna per completare la missione, Rin Tin Tin lo mette in fuga, impadronendosi di un brandello di un suo indumento.\nTornato all'insediamento, la \"volpe\" diffonde la notizia della morte di Gabriel, ma questi, ripresosi lentamente, sempre in compagnia del cane, torna inaspettato da Felice, dove Gabriel nota che il cane d\u00e0 qualche segno di gelosia nei confronti del bambino. Galloway non pu\u00f2 comunque esimersi, per non smascherarsi, dall'indire un'inchiesta: Gabriel viene interrogato dalle autorit\u00e0, e riferisce di non avere visto la persona che ha attentato alla sua vita, ma si dice sicuro che Rin Tin Tin possa riconoscerlo. Infatti di l\u00ec a poco il cane, appunto, si accanisce sulla persona della \"volpe\", che nessuno per ora sospetta, al punto che Galloway, dichiarando Rin Tin Tin pericoloso ed inaffidabile, vorrebbe farlo abbattere. Come estrema misura, Galloway incarica la \"volpe\" di nascondere le pelli a casa di Gabriel, mentre egli avvertir\u00e0 la polizia.\nLa \"volpe\" penetra a casa di Gabriel, dove si trova il bambino accudito da una donna inuit. Scoperto, la \"volpe\" attacca la donna, ma viene ferito gravemente da Rin Tin Tin e si allontana, mentre la donna e il bambino si rifugiano a casa di Felice. Entra Gabriel, e, viste le tracce di sangue sugli indumenti del bambino nella casa deserta e a soqquadro, si convince, incredulo e dolente, che Rin Tin Tin abbia ucciso il piccolo, e lo percuote. Arriva Galloway con la polizia: Gabriel spiega che il cane avrebbe ucciso il bambino, e sta per abbatterlo, con soddisfazione di Galloway, quando entra Felice e spiega la realt\u00e0 della situazione. Intanto Rin Tin Tin, incolpevole e profondamente deluso dal suo rapporto con gli umani che non hanno fiducia in lui, si allontana nella foresta. Si ritrovano le pelli a casa di Gabriel, ma nello stesso tempo compare la \"volpe\" in fin di vita, che confessa tutto.\nMentre Galloway viene arrestato, Gabriel e Felice escono nella foresta, dividendosi in cerca di Rin Tin Tin. Gabriel lo trova e a fatica riesce a riguadagnare l'amicizia del giustamente malfidente cane. Ma Galloway \u00e8 fuggito a cavallo, si imbatte in Felice e la rapisce, tramortendo Gabriel. \u00c8 ancora Rin Tin Tin a liberare Felice e ad ingaggiare una lotta con Galloway, che, alla fine dello scontro, cade da una rupe perdendo la vita.\nGabriel, Felice e il bambino, ora felicemente riuniti, si chiedono come mai Rin Tin Tin non si sia fatto pi\u00f9 vedere per qualche tempo. In quella il cane entra in casa, seguito da otto cuccioli e da una cagna.\nProduzione.\n\"Where the North Begins\" \u00e8 il terzo film interpretato dalla star canina Rin Tin Tin.\nLa Warner Bros. decise di investire 100.000 $ nella realizzazione della sceneggiatura concepita da Lee Duncan, proprietario ed addestratore di Rin Tin Tin. Il regista Chester Franklin gir\u00f2 gli esterni in Canada ma produsse materiale in eccesso e sfor\u00f2 abbondantemente il budget. Durante lo sviluppo dei negativi a Hollywood gli esecutivi della Warner si resero conto che, nonostante la bellezza delle scene naturali, il materiale si allontanava sensibilmente dalla sceneggiatura, per cui ingaggiarono Millard Webb per girare altre scene pi\u00f9 rispondenti al soggetto. Lewis Milestone, allora incaricato del montaggio, notando le incongruenze nate dai lavori non coordinati dei due registi, cerc\u00e0 di sottrarsi al compito di montare un film che, a suo parere, era irrimediabilmente votato all'insuccesso. Convinto tuttavia dal produttore Harry Rapf, Milestone ottenne che ad assisterlo nella sala di montaggio fosse presente lo sceneggiatore Julien Josephson: in un accurato lavoro di qualche mese i due riuscirono ad assemblare il film con una qualche coerenza narrativa.\nIl film \u00e8 attualmente di pubblico dominio.\nAccoglienza.\nSecondo la Warner Bros. il film, uscito il 1 luglio 1923, ha incassato 396.000 $ negli Stati Uniti e 45.000 $ all'estero."}
{"id": "8099557", "revid": "1924342", "url": "https://it.wikipedia.org/wiki?curid=8099557", "title": "Pienso en tu mir\u00e1", "text": "Pienso en tu mir\u00e1 (reso graficamente PIENSO EN TU MIR\u00c1; ufficialmente Pienso en tu mir\u00e1 \u2013 Cap 3: Celos) \u00e8 un singolo della cantante spagnola Rosal\u00eda, pubblicato il 24 luglio 2018 come secondo estratto del secondo album in studio \"El mal querer\".\nVideo musicale.\nIl video musicale, diretto da Canada, \u00e8 stato reso disponibile il 24 luglio 2018."}
{"id": "8099558", "revid": "1924342", "url": "https://it.wikipedia.org/wiki?curid=8099558", "title": "Di mi nombre", "text": "Di mi nombre (reso graficamente DI MI NOMBRE; ufficialmente Di mi nombre \u2013 Cap 8: \u00c9xtasis) \u00e8 un singolo della cantante spagnola Rosal\u00eda, pubblicato il 30 ottobre 2018 come terzo estratto del secondo album in studio \"El mal querer\".\nVideo musicale.\nIl video musicale, diretto da Henry Schofield, \u00e8 stato reso disponibile il 30 ottobre 2018.\nSuccesso commerciale.\nNella prima settimana di tracciamento completo, \"Di mi nombre\" ha raggiunto la vetta della classifica spagnola dei singoli compilata dalla Productores de M\u00fasica de Espa\u00f1a, diventando cos\u00ec la primo numero uno di Rosal\u00eda in madrepatria."}
{"id": "8099561", "revid": "1186766", "url": "https://it.wikipedia.org/wiki?curid=8099561", "title": "Kinder Pingu\u00ec Cocco", "text": ""}
{"id": "8099563", "revid": "1186766", "url": "https://it.wikipedia.org/wiki?curid=8099563", "title": "Kinder Pingu\u00ec Caramello", "text": ""}
{"id": "8099564", "revid": "1186766", "url": "https://it.wikipedia.org/wiki?curid=8099564", "title": "Kinder Pingu\u00ec Lampone", "text": ""}
{"id": "8099566", "revid": "1186766", "url": "https://it.wikipedia.org/wiki?curid=8099566", "title": "Barretta Kinder", "text": ""}
{"id": "8099571", "revid": "1924342", "url": "https://it.wikipedia.org/wiki?curid=8099571", "title": "Bagdad (singolo)", "text": "Bagdad (reso graficamente BAGDAD; ufficialmente Bagdad \u2013 Cap 7: Liturgia) \u00e8 un singolo della cantante spagnola Rosal\u00eda, pubblicato il 4 dicembre 2018 come quarto estratto dal secondo album in studio \"El mal querer\".\nDescrizione.\nLa canzone contiene un'interpolazione del brano \"Cry Me a River\" di Justin Timberlake.\nVideo musicale.\nIl video musicale, diretto da Helmi, \u00e8 stato reso disponibile il 4 dicembre 2018."}
{"id": "8099572", "revid": "1186766", "url": "https://it.wikipedia.org/wiki?curid=8099572", "title": "Kinder Bueno Dark", "text": ""}
{"id": "8099576", "revid": "28057", "url": "https://it.wikipedia.org/wiki?curid=8099576", "title": "Ninja mutui", "text": ""}
{"id": "8099583", "revid": "486946", "url": "https://it.wikipedia.org/wiki?curid=8099583", "title": "Kinder Yogo Brioss", "text": ""}
{"id": "8099584", "revid": "486946", "url": "https://it.wikipedia.org/wiki?curid=8099584", "title": "Kinder Brioss Frutta", "text": ""}
{"id": "8099586", "revid": "486946", "url": "https://it.wikipedia.org/wiki?curid=8099586", "title": "Kinder Brioss Frutta Agrumi", "text": ""}
{"id": "8099587", "revid": "486946", "url": "https://it.wikipedia.org/wiki?curid=8099587", "title": "Kinder Brioss Latte Macchiato", "text": ""}
{"id": "8099589", "revid": "486946", "url": "https://it.wikipedia.org/wiki?curid=8099589", "title": "Ferrero Brioss", "text": ""}
{"id": "8099590", "revid": "486946", "url": "https://it.wikipedia.org/wiki?curid=8099590", "title": "Ferrero Yogo brioss", "text": ""}
{"id": "8099591", "revid": "486946", "url": "https://it.wikipedia.org/wiki?curid=8099591", "title": "Ferrero Brioss Cacao Magro e Cereali", "text": ""}
{"id": "8099592", "revid": "486946", "url": "https://it.wikipedia.org/wiki?curid=8099592", "title": "Ferrero Brioss Cacao e Agrumi", "text": ""}
{"id": "8099593", "revid": "486946", "url": "https://it.wikipedia.org/wiki?curid=8099593", "title": "Kinder Pan e Ciok", "text": ""}
{"id": "8099594", "revid": "486946", "url": "https://it.wikipedia.org/wiki?curid=8099594", "title": "Kinder Colazione Pi\u00f9", "text": ""}
{"id": "8099595", "revid": "1186766", "url": "https://it.wikipedia.org/wiki?curid=8099595", "title": "Kinder Pinguino", "text": ""}
{"id": "8099596", "revid": "1924342", "url": "https://it.wikipedia.org/wiki?curid=8099596", "title": "De aqu\u00ed no sales", "text": "De aqu\u00ed no sales (reso graficamente DE AQU\u00cd NO SALES; ufficialmente De aqu\u00ed no sales \u2013 Cap 4: Disputa) \u00e8 un singolo della cantante spagnola Rosal\u00eda, pubblicato il 22 gennaio 2019 come quinto estratto dal secondo album in studio \"El mal querer\"."}
{"id": "8099598", "revid": "1186766", "url": "https://it.wikipedia.org/wiki?curid=8099598", "title": "Kinder Pingui", "text": ""}
{"id": "8099599", "revid": "1186766", "url": "https://it.wikipedia.org/wiki?curid=8099599", "title": "Kinder Pingui Caramello", "text": ""}
{"id": "8099600", "revid": "1186766", "url": "https://it.wikipedia.org/wiki?curid=8099600", "title": "Kinder Pingui Cocco", "text": ""}
{"id": "8099602", "revid": "1186766", "url": "https://it.wikipedia.org/wiki?curid=8099602", "title": "Kinder Pingui Lampone", "text": ""}
{"id": "8099603", "revid": "486946", "url": "https://it.wikipedia.org/wiki?curid=8099603", "title": "Kinder Colazione Piu", "text": ""}
{"id": "8099604", "revid": "33689", "url": "https://it.wikipedia.org/wiki?curid=8099604", "title": "Deckard Cain", "text": ""}
{"id": "8099605", "revid": "1186766", "url": "https://it.wikipedia.org/wiki?curid=8099605", "title": "Kinder Gran Sorpresa", "text": ""}
{"id": "8099606", "revid": "1186766", "url": "https://it.wikipedia.org/wiki?curid=8099606", "title": "Kinder Joy", "text": ""}
{"id": "8099608", "revid": "1924342", "url": "https://it.wikipedia.org/wiki?curid=8099608", "title": "Aute Cuture", "text": "Aute Cuture \u00e8 un singolo della cantante spagnola Rosal\u00eda, pubblicato il 30 maggio 2019 dalla Sony Music.\nIl brano ha ottenuto una candidatura nella categoria di registrazione dell'anno alla 20\u00aa edizione dei Latin Grammy Awards.\nVideo musicale.\nIl video musicale, diretto da Bradley &amp; Pablo, \u00e8 stato reso disponibile il 30 maggio 2019 in concomitanza con l'uscita del singolo.\nSuccesso commerciale.\n\"Aute Cuture\" ha debuttato alla vetta della classifica dei singoli spagnola compilata dalla Productores de M\u00fasica de Espa\u00f1a, diventando cos\u00ec la terza numero uno di Rosal\u00eda in madrepatria."}
{"id": "8099609", "revid": "486946", "url": "https://it.wikipedia.org/wiki?curid=8099609", "title": "Kinder Cards", "text": ""}
{"id": "8099622", "revid": "1924342", "url": "https://it.wikipedia.org/wiki?curid=8099622", "title": "Milion\u00e0ria", "text": "Milion\u00e0ria \u00e8 un singolo della cantante spagnola Rosal\u00eda, pubblicato il 3 luglio 2019 dalla Sony Music.\nDescrizione.\nIl brano, scritto e prodotto dalla stessa interprete con El Guincho, \u00e8 cantato in catalano.\nVideo musicale.\nIl video musicale \u00e8 stato reso disponibile il 3 luglio 2019, in concomitanza con l'uscita del singolo.\nSuccesso commerciale.\n\"Milion\u00e0ria\" ha debuttato alla vetta della classifica dei singoli spagnola compilata dalla Productores de M\u00fasica de Espa\u00f1a, diventando cos\u00ec la quarta numero uno di Rosal\u00eda in madrepatria."}
{"id": "8099624", "revid": "1924342", "url": "https://it.wikipedia.org/wiki?curid=8099624", "title": "Dios nos libre del dinero", "text": "Dios nos libre del dinero (reso graficamente come Dio$ no$ libre del dinero) \u00e8 un brano musicale della cantante spagnola Rosal\u00eda, pubblicato il 3 luglio 2019 dalla Sony Music e contenuto nel singolo \"Milion\u00e0ria\"."}
{"id": "8099625", "revid": "228587", "url": "https://it.wikipedia.org/wiki?curid=8099625", "title": "Story of My Life (Pere Ubu)", "text": "Story of My Life \u00e8 il nono album in studio di Pere Ubu. Eric Drew Feldman lasci\u00f2 la band prima di registrare, riducendo Ubu a un quartetto. Prima di andare in tourn\u00e9e in questo album, anche Tony Maimone ha lasciato il gruppo. Secondo una conversazione tra David Thomas e Frank Black inclusa nel singolo \"Kathleen\" del lato b, il titolo provvisorio dell'album era \"Johnny Rivers Live At The Whiskey A Go Go\".\nSebbene fuori stampa da molti anni, all'inizio del 2007 \u00e8 stata annunciata una ristampa.\n\"Come Home\" \u00e8 presente in una scena di lotta al bar nel film \"Kalifornia\" (1993), con Brad Pitt nel ruolo di un serial killer psicopatico."}
{"id": "8099627", "revid": "112945212", "url": "https://it.wikipedia.org/wiki?curid=8099627", "title": "Cimitero degli elefanti", "text": "Un cimitero degli elefanti \u00e8 un luogo mitologico della cultura africana dove, secondo la leggenda, gli elefanti pi\u00f9 anziani si dirigono istintivamente quando raggiungono una certa et\u00e0 per morire lontani dal branco. \nOrigine.\nCi sono diverse teorie sull'origine del mito. Una nasce dal fatto che alcune persone abbiano trovato gruppi di scheletri di elefanti nello stesso luogo, mentre un'altra suggerisce che il termine possa derivare dal massacro di un intero gruppo come nel caso dello scavo nella Sassonia-Anhalt dove sono stati ritrovati 27 scheletri di \"Palaeoloxodon antiquus\". \nAltre teorie fanno riferimento al comportamento degli elefanti che, durante i periodi di carestia, si riuniscono nei luoghi in cui \u00e8 pi\u00f9 facile trovare cibo per cui \u00e8 pi\u00f9 semplice trovare degli scheletri nella zona. \nIl mito \u00e8 divenuto popolare grazie a film come \"Trader Horn\" e i Tarzan della MGM, nei quali gruppi di avidi esploratori tentavano di localizzare il cimitero degli elefanti per impossessarsi dell'avorio delle loro zanne.\nIl cimitero degli elefanti viene citato nel film d'animazione \"Il re leone\", dove \u00e8 il territorio delle iene Banzai, Ed e Shenzi e nella puntata 18 della seconda stagione di X-Files dal titolo \"Voli nella luce\"."}
{"id": "8099629", "revid": "129019", "url": "https://it.wikipedia.org/wiki?curid=8099629", "title": "Cimitero di elefanti", "text": ""}
{"id": "8099631", "revid": "287204", "url": "https://it.wikipedia.org/wiki?curid=8099631", "title": "Ponte Abou al-Ela", "text": "Il ponte Abou al-Ela (ar|\"\u0643\u0628\u0631\u064a \u0628\u0648\u0644\u0643 \u0627\u0628\u0648 \u0627\u0644\u0639\u0644\u0627\", \"Koubri Bulaq About al-Ela\", anche \"Ponte di Boulac\", \"Ponte Fouad\") \u00e8 stato un ponte apribile che collegava la sponda orientale del distretto di Zamalek sull'isola di Gezira (isola) al distretto di Boulaq nella capitale egiziana del Cairo.\nDescrizione.\nFu costruito tra il 1908 e il 1912 per volere dell'ultimo Khedive d'Egitto Abbas Hilmi II (1874-1944) e venne demolito nel 1988 durante la presidenza di Hosni Mubarak (1928- ).\nIl ponte presentava un ingegnoso meccanismo di rotazione e bloccaggio del traffico fluviale ideato dall'ingegnere statunitense William Scherzer, oltre alla carreggiata per il tram."}
{"id": "8099633", "revid": "1564499", "url": "https://it.wikipedia.org/wiki?curid=8099633", "title": "Comunit\u00e0 montana Ufita", "text": ""}
{"id": "8099646", "revid": "1442080", "url": "https://it.wikipedia.org/wiki?curid=8099646", "title": "Classe Admiral Grigorovi\u010d", "text": "La classe Admiral Grigorovi\u010d, anche conosciuta come Progetto 11356P Burevestnik (in cirillico: \u043f\u0440\u043e\u0435\u043a\u0442\u0430 11356\u0420 \u0411\u0443\u0440\u0435\u0432\u0435\u0441\u0442\u043d\u0438\u043a; nome in codice NATO: Krivak V), \u00e8 una classe di fregate missilistiche, con caratteristiche stealth, costruite presso i cantieri Yantar di Kaliningrad per conto della Marina russa. \nProgettate per condurre operazioni antinave, antisom e compiti di difesa aerea, la capoclasse, la Admiral Grigorovich, \u00e8 stata commissionata nel 2016. \nAl 2021, risultano operative 3 unit\u00e0 su 6 ordinate, di cui 2 cedute dalla marina russa a quella indiana in cui presteranno servizio a partire dal 2022. La terza ed ultima nave non ancora assegnata ad un cliente finale, sar\u00e0 venduta sul mercato estero."}
{"id": "8099648", "revid": "1409041", "url": "https://it.wikipedia.org/wiki?curid=8099648", "title": "Coppa Italia Dilettanti Emilia-Romagna 2019-2020", "text": "La fase regionale emiliano-romagnola della Coppa Italia Dilettanti 2019-2020 \u00e8 organizzata dal Comitato Regionale Emilia-Romagna, e vi partecipano le 36 squadre iscritte al campionato di Eccellenza Emilia-Romagna 2019-2020.\nLa prima fase (fase regionale) \u00e8 organizzata dai singoli comitati regionali. Alla seconda fase (fase nazionale), organizzata direttamente dalla Lega Dilettanti, partecipano le 19 squadre vincitrici delle fasi regionali delle singole regioni (le squadre valdostane e piemontesi sono accorpate).\nLa formula prevede 12 triangolari, per il primo turno. Successivamente le vincitrici si affrontano in altri 4 triangolari, dove verranno definite le semifinaliste (doppie sfide di andata e ritorno), infine su campo neutro verr\u00e0 disputata la finale unica."}
{"id": "8099661", "revid": "287204", "url": "https://it.wikipedia.org/wiki?curid=8099661", "title": "Trittico Jan Floreins", "text": "Il Trittico Jan Floreins \u00e8 un dipinto del pittore primitivo fiammingo Hans Memling realizzato nel 1479 per il fratello Jan Floreins e conservato nell'ospedale di San Giovanni a Bruges in Belgio.\nStoria.\nL'iscrizione nell'elenco originale racconta molto della storia dell'opera: DIT WERCK DEDE MAKEN BROEDER JAN FLOREINS ALIAS VANDER RIJST. BROEDER PROFESS VANDE HOSPITALE VAN SINT JANS IN BRUGGHE. ANNO MCCCCLXXIX - OPUS JOHANNIS MEMLING. Jan Floreins (1443-1504/05) discendente da una nobile famiglia, entr\u00f2 nella comunit\u00e0 monastica dell'Ospedale di San Giovanni nel 1472. Dal 1488 al 1497 fu il maestro l\u00ec, la pi\u00f9 alta funzione amministrativa. \nL'altare che Floreins aveva fatto da Memling nel 1479 probabilmente aveva un posto nella cappella dell'ospedale. Alcuni Santi del dipinto hanno un chiaro collegamento con l'Ospedale. Entrambi i tre Re Magi e la Veronica erano invocato contro un'improvvisa morte senza gli ultimi sacramenti.\nDescrizione.\nNel trittico, Memling dipinse da sinistra a destra la nascita di Ges\u00f9, l'adorazione dei Magi e la presentazione al Tempio. La nascita e il culto avvengono nella stessa stalla fatiscente, dipinta da una diversa angolazione. Per i contemporanei di Memling, l'incarico ebbe luogo in un ambiente ben noto, la cattedrale di San Donato, che fu demolita alla fine del XVIII secolo. Il donatore del trittico occupa un posto modesto sul lato sinistro del pannello centrale, pregando dietro un muro con un libro davanti a s\u00e9. Probabilmente legge il passaggio nella Bibbia sull'adorazione dei Re Magi e la scena si svolge come una specie di visione davanti ai suoi occhi. L'et\u00e0 di Floreins (36 anni) pu\u00f2 essere letta sul muro alla destra della sua testa. La funzione e l'identit\u00e0 dei tre spettatori (dietro il donatore, dietro il re nero e nella finestra) sono sconosciute.\nNella stalla non mancano il bue e l'asino. La corda che \u00e8 legata intorno alle corna del bue pu\u00f2 essere un riferimento alla legge a cui \u00e8 legato l'ebraismo. L'intero trittico \u00e8 collocato in una cornice fiamminga. Sul lato destro, dietro Giuseppe, si pu\u00f2 vedere una piazza attraverso una porta aperta. Dietro la stalla \u00e8 dipinta una citt\u00e0 con alcuni cavalieri, uno dei quali seduto su un cammello. Il pittore aggiunse un sottile trompe-l'\u0153il al pannello centrale; il mantello del re in ginocchio a destra cade leggermente sopra la cornice. \nQuando il trittico \u00e8 chiuso, lo spettatore vede due santi sotto bellissimi archi gotici, a sinistra Giovanni Battista con l'agnello e Santa Veronica a destra con la sua tela con il volto di Cristo. L'ampio fiume nel profondo paesaggio sullo sfondo \u00e8 il Giordano, con il battesimo di Ges\u00f9 sulla riva sinistra. Le immagini dipinte sugli archi rappresentano Adamo ed Eva, a sinistra in paradiso e a destra quando un angelo li scaccia. Anche la pittura delle cornici \u00e8 originale con gli stemmi e le iniziali (JF) del cliente. Il trittico di Jan Floreins mostra molte somiglianze con il \"Trittico dell'Adorazione dei Magi\" che Memling aveva dipinto qualche anno prima e che \u00e8 oggi al Museo del Prado. Entrambe le opere sono a loro volta derivate dal \"Trittico di santa Colomba\" di Rogier van der Weyden, nel cui studio Memling ha lavorato per qualche tempo. Ci\u00f2 \u00e8 evidente, ad esempio, nel doppio arco nella stalla e nella posizione dominante che Maria occupa sul pannello centrale. Memling si distingue dal suo insegnante per un'interpretazione pi\u00f9 dolce e modesta."}
{"id": "8099667", "revid": "1564499", "url": "https://it.wikipedia.org/wiki?curid=8099667", "title": "Comunit\u00e0 Montana Ufita", "text": ""}
{"id": "8099671", "revid": "767487", "url": "https://it.wikipedia.org/wiki?curid=8099671", "title": "The Second in Command", "text": "The Second in Command \u00e8 un film muto del 1915 diretto da William J. Bowman. La sceneggiatura di Eve Unsell si basa sull'omonimo lavoro teatrale di Robert Marshall andato in scena in prima a Londra il 27 novembre 1900.\nTrama.\nGiovane ufficiale di famiglia benestante, Miles Anstruther viene promosso tenente colonnello di uno dei migliori reggimenti dell'esercito britannico a scapito di un suo amico, il maggiore Christopher Bingham, uomo di mezza et\u00e0. Bingham vorrebbe sposare Muriel Mannering, una giovane orfana protetta di Lady Sarah Harburgh. La ragazza accetta a malincuore la sua corte dietro la spinta della tutrice ma, ad un ballo, conosce Miles, innamorandosene. Cos\u00ec, quando il giovane ufficiale la chiede chiede in moglie, Muriel dice a Bingham che non potr\u00e0 mai sposarsi senza amore e si fidanza con Miles. In partenza per il Sudafrica, dopo aver saputo che il fratello di lei, Walter, ha un grosso debito con uno strozzino, Anstruther affida il denaro per pagare il debito a Bingham che per\u00f2 quando lo consegna lo fa passare per suo. Walter dichiara ad Miles che Muriel ama Bingham e, quando quest'ultimo, conferma la sua affermazione, Anstruther scrive alla fidanzata liberandola da ogni impegno nei suoi confronti. Ci\u00f2 nonostante, lei rifiuta la nuova proposta di Bingham.&lt;br&gt;\nIn Sudafrica, durante la guerra con i boeri, Bingham e i suoi salvano il reggimento di Anstruther dall'annientamento; questi, in seguito, salva a sua volta Bingham, rischiando la vita. Il maggiore, allora, confessa il malfatto all'amico. Anstruther viene designato per la Victoria Cross, la pi\u00f9 alta onorificenza militare per il valore dimostrato verso il nemico, ma lui fa in modo che la decorazione vada a Bingham. Di ritorno in Inghilterra, Miles e Muriel si sposano.\nProduzione.\nFu il primo film prodotto dalla Quality Pictures Corporation e venne girato negli studios dell'Universal a Hollywood. Alcune delle scene furono girate alla Soldiers' Home di Los Angeles.\nIl film \u00e8 l'adattamento per lo schermo di un dramma di Robert Marshall che, quando fu presentato nel 1901 a Broadway, prodotto da Charles Frohman, aveva come protagonista il celebre John Drew e, tra gli altri interpreti, Lionel Barrymore e Guy Standing.\nDistribuzione.\nIl copyright del film, richiesto dalla Metro, fu registrato il 26 luglio 1915 con il numero LP6484. Lo stesso giorno, il film, distribuito dalla Metro Pictures Corporation usc\u00ec nelle sale cinematografiche statunitensi.\nCopia completa della pellicola (16\u00a0mm positivo acetato) si trova conservata negli archivi del George Eastman House di Rochester."}
{"id": "8099673", "revid": "1186766", "url": "https://it.wikipedia.org/wiki?curid=8099673", "title": "Federici (cognome)", "text": "Federici \u00e8 un cognome di lingua italiana.\nOrigine e diffusione.\nDeriva dal nome proprio Federico o Federigo, di origine germanica. Il cognome venne portato dai Federici, una famiglia nobile della Val Camonica.\nLe forme \"piene\" sono attestate in tutta Italia (eccetto \"Fenderico\", propria del napoletano). Le forme alterate, ottenute perlopi\u00f9 tramite sincope, sono diffuse principalmente in Lombardia, Emilia-Romagna e nelle Venezie, con le eccezioni di \"Frizzi\" (Toscana) e \"Ferdico\" (Sicilia occidentale)."}
{"id": "8099674", "revid": "293377", "url": "https://it.wikipedia.org/wiki?curid=8099674", "title": "Gruppo Sportivo Dopolavoro Aziendale Vittorio Necchi 1941-1942", "text": ""}
{"id": "8099675", "revid": "287204", "url": "https://it.wikipedia.org/wiki?curid=8099675", "title": "Wing Coaster", "text": "Wing Coaster \u00e8 un modello di montagna russa in acciaio progettato dall'azienda costruttrice di attrazioni svizzera Bolliger &amp; Mabillard. La sua caratteristica consiste nell'avere sedili sui due lati effettivamente sospesi a mezz'aria, connessi alla vettura poggiante sui binari attraverso dei bracci portanti. \"Raptor\" a Gardaland fu il primo esemplare del modello, aperto il 1\u00ba aprile 2011. Al momento ci sono quindici Wing Coaster in costruzione o operativi in tutto il mondo. \nIl modello \u00e8 classificabile in una tipologia di montagne russe dal nome identico (wing coaster), il che potrebbe creare confusione; vi sono infatti wing coaster non prodotti da Bolliger &amp; Mabillard e pertanto non esemplari del loro modello denominato Wing Coaster. \nStoria.\nNel 2010 Bolliger &amp; Mabillard annunci\u00f2 che il primo Wing Coaster sarebbe stato costruito a Gardaland: \"Raptor\", aperto il 1\u00ba aprile 2011. Un anno dopo, il 15 marzo 2012, Merlin Entertainments apr\u00ec un secondo esemplare, dal nome di \"Swarm,\" a Thorpe Park, nel Regno Unito. \nNegli Stati Uniti il primo Wing Coaster ad essere annunciato fu \"X-Flight\", aperto a Six Flags Great America il 16 maggio 2012. Il wing coaster \"Wild Eagle\" a Dollywood, tuttavia, fu effettivamente aperto prima, il 24 marzo 2012, rendendolo il primo esemplare del modello nel Nord America. \nDesign.\nIl design del modello Wing Coaster di B&amp;M non differisce molto da quello dei wing coaster di altre aziende. Tutte si differenziano dalle montagne russe in acciaio tradizionali in quanto i posti dei suoi treni non si trovano sopra o sotto il binario ma accanto, una configurazione che d\u00e0 ai passeggeri l'impressione di essere in volo. Inoltre, poich\u00e9 vi sono solo bracci di acciaio tengono insieme le estremit\u00e0 del treno poggiate sui binari, tutti gli attuali wing coaster hanno un oggetto, tematizzato in modo che si riconduca al tema principale dell'attrazione, che copre la vettura che scorre sui binari, nascondendola. Infine, invece di avere semplicemente la tradizionale barra di sicurezza con forma di \"U\", che coprono dalle spalle all'addome, le protezioni per i wing coaster includono una \"copertura\" e una sicura all'altezza della vita, con barre sui lati a cui aggrapparsi.\nAlcuni aspetti in cui il modello di B&amp;M \u00e8 diverso da altri della stessa tipologia sono il design delle sicure sui treni e, come per ogni montagna russa di loro creazione, il design del binario.\nInstallazioni.\nBolliger &amp; Mabillard ha costruito o sta costruendo un totale di quindici Wing Coaster al gennaio 2018. "}
{"id": "8099676", "revid": "1305772", "url": "https://it.wikipedia.org/wiki?curid=8099676", "title": "Epoch (album)", "text": "Epoch \u00e8 il quarto album in studio del progetto di musica ambient Tycho, pubblicato il 30 settembre 2016 con Ghostly International. \u00c8 l'ultimo album di una \"trilogia\" del progetto, che inizia nel 2011 con Dive e continua con Awake nel 2014.\nL'album ha debuttato in cima alla classifica Billboard Dance / Electronic Albums. L'album ha ricevuto recensioni generalmente positive dalla critica ed \u00e8 stato nominato come miglior album dance / elettronico al 59 \u00b0 Grammy Awards.\nEpoch ha ricevuto recensioni generalmente positive da parte della critica, avendo ricevuto un punteggio normalizzato di 76 su 100 con recensioni di Metacritic."}
{"id": "8099686", "revid": "486946", "url": "https://it.wikipedia.org/wiki?curid=8099686", "title": "Bianca Perie", "text": ""}
{"id": "8099691", "revid": "767487", "url": "https://it.wikipedia.org/wiki?curid=8099691", "title": "Partito Nazionale Rivoluzionario (Messico)", "text": "Il Partito Nazionale Rivoluzionario (spagnolo: \"Partido Nacional Revolucionario\", PNR) \u00e8 stato un partito politico messicano, attivo dal 1929 al 1938. \u00c8 cronologicamente il primo predecessore del Partito Rivoluzionario Istituzionale.\nIl partito era caratterizzato da un marcato autoritarismo, che prevedeva la repressione delle opposizioni, mentre dal punto di vista socio-economico si prefiggeva di salvaguardare i risultati della Rivoluzione messicana, utilizzando una retorica doppiamente nazionalista e populista e sostenendo un forte interventismo a carattere socialisteggiante, senza per\u00f2 voler abolire il sistema capitalistico.\nStoria.\nNel 1928, poco dopo aver vinto le elezioni presidenziali, il gi\u00e0 ex- Presidente \u00c1lvaro Obreg\u00f3n, fautore di leggi fortemente anticlericali che avevano portato alla Guerra cristera, fu assassinato da un attivista cattolico. Il Congresso dell'Unione opt\u00f2 quindi per eleggere un Presidente provvisorio nella persona di Emilio Portes Gil, favorito del presidente uscente Plutarco El\u00edas Calles. Sia Calles che Portes Gil erano membri del Partito Laburista Messicano (PLM), dichiaratamente socialista, ma il timore che la morte di Obreg\u00f3n (il terzo presidente messicano assassinato in 20 anni) potesse portare ad una nuova guerra civile spinse Calles ad instaurare una dittatura di fatto e creare il PNR, con lo scopo di salvaguardare gli obiettivi della Rivoluzione messicana. Questo periodo, iniziato nel 1929 e conclusosi nel 1934, venne definito \"Maximato\", in riferimento al titolo di \"Capo Supremo della Rivoluzione\" (\"Jefe M\u00e1ximo de la Revoluci\u00f3n\") adottato da Calles, che mantenne de facto il potere attraverso presidenti-fantoccio.\nIl PNR nacque quindi non tanto su presupposti ideologici diversi dal PLM, ma piuttosto con un principio verticistico e autoritario del suo leader Calles, che mirava ad essere un \"caudillo\" a difesa delle istituzioni repubblicane, creando un sistema politico a partito unico in cui il PNR era definito il \"partito ufficiale\" del Paese. Di conseguenza, fu il primo partito messicano a creare sezioni statali e dotarsi di una struttura centrale, con un presidente di partito eletto dagli iscritti e un programma scritto. \nNel 1934, l'elezione di L\u00e1zaro C\u00e1rdenas segn\u00f2 la fine del Maximato. Bench\u00e9 inizialmente Calles avesse sostenuto C\u00e1rdenas, i due presto iniziarono a divergere sul piano della leadership, in quanto Calles pensava al neo-presidente come ad un suo sottoposto, e sul piano politico: mentre C\u00e1rdenas era infatti riuscito a mobilitare intorno a s\u00e9 l'elettorato contadino ed operaio e guardava al socialismo come un modello, Calles aveva mantenuto il supporto delle classi urbane e delle piccole imprese, e si era fatto sempre pi\u00f9 vicino al fascismo italiano, sostenendo politicamente le azioni razziste e violente delle \"Camicie dorate\". Forte del suo potere nel Congresso, il 14 giugno 1935 C\u00e1rdenas liquid\u00f2 tutto il suo gabinetto (composto perlopi\u00f9 da sostenitori di Calles) e pose Portes Gil a capo del PNR, mentre nei giorni seguenti 2 deputati \"Callisti\" furono assassinati, mentre altri furono privati dell'immunit\u00e0 parlamentare e posti sotto arresto. Il 9 aprile 1936 Calles fu infine forzatamente esiliato negli Stati Uniti, rendendo C\u00e1rdenas leader indiscusso del PNR. Poich\u00e9 diversi amministratori locali erano ancora fedeli a Calles, C\u00e1rdenas punt\u00f2 a coinvolgere attivamente le masse nella politica interna al partito, consentendo anche alle classi basse di avere voce in capitolo nelle decisioni, che fino ad allora erano state esclusivamente prese dai vari dirigenti senza un reale contatto con la base. Il 30 marzo 1938, ritenendo ormai superato il ruolo di \"partito difensivo\" del PNR, C\u00e1rdenas organizz\u00f2 al Palacio de Bellas Artes un congresso, composto da 393, sanc\u00ec la fine del PNR e la sua trasformazione nel Partito della Rivoluzione Messicana.\nIdeologia.\nSecondo Delgado de Cant\u00fa (2003), l'ideologia era un forte costituzionalismo e nazionalismo, ambedue improntati sulla Rivoluzione messicana, ed una retorica ruralista e pro-operaia. Lajous (1981) e Ruezga Barba (1992) invece definirono il partito come assente di un'ideologia concreta, basato pi\u00f9 sul personalismo del leader che su temi generali. In tal senso emerge la loro analisi del programma del partito: mentre retoricamente assumeva connotati fortemente populistici e nazionalisti, facendo riferimenti alle classi medio-basse come \"classi espropriate\", a livello programmatico poneva l'enfasi sul pagamento del debito pubblico e dei debiti esteri, con una conseguente applicazione di un certo liberismo fiscale e la riduzione della spesa pubblica, misure che erano favorite dai ceti medio-alti. Lajus in particolare definisce questa sintesi come \"retorica demagogica seguita da politiche conservatrici\", e che di conseguenza portava il partito ad adottare un'apertura verso tutti i cittadini ma anche una ferrea disciplina interna, in cui il leader unificatore non poteva essere contestato.\nNel programma, la parola \"rivoluzionaria/o\" (es. \"economia rivoluzionaria\") viene spesso ripetuta senza ulteriori specificazioni sul significato esatto, dando un ulteriore chiave di letteratura del trasversalismo del partito. Nonostante questo, sul piano socio-economico il partito era irremovibilmente chiaro sulla difesa della riforma agraria, l'incentivazione ad un sistema cooperativista, la difesa degli indigeni, ed un'industrializzazione moderata a favore dei piccoli e medi produttori.\nNello specifico, il programma economico il partito invocava un forte interventismo statale ed un sistema ad economia mista (citati nel programma come \"nazionalismo economico\"), senza tuttavia desiderare l'abolizione del capitalismo. Durante la leadership di C\u00e1rdenas (1934\u20131938), il Piano sessennale di governo dimostr\u00f2 una certa empatia vero il marxismo, pur senza citarlo esplicitamente e senza criticatare la propriet\u00e0 privata, difesa strenuamente e citata come \"garanzia degli individui\".\nStruttura del partito.\nLo statuto del PNR stabiliva una rappresentanza interna per 4 comitati: municipale, distrettuale, statale e nazionale. I membri dei comitati erano eletti con un sistema maggioritario dalle assemblee degli iscritti.\nIl primo comitato, composto da 5 membri, era responsabile della propaganda e attivismo a livello comunale; il secondo comitato, composto dai deputati e senatori eletti, vigilava sull'operato del primo comitato; il terzo comitato, composto da 15 membri, fungeva da intermediario nel caso di dispute tra il comitato comunale e quello distrettuale; il quarto ed ultimo comitato, composto dai maggiori rappresentanti istituzionali, deteneva tutte le funzioni dirigenziali ed eleggeva il Presidente nazionale del partito.\nPresidenti nazionali.\nDal 1929 al 1938, si susseguirono alla presidenza del PNR:"}
{"id": "8099692", "revid": "438678", "url": "https://it.wikipedia.org/wiki?curid=8099692", "title": "Sata salamaa/Firenight", "text": ""}
{"id": "8099693", "revid": "1543377", "url": "https://it.wikipedia.org/wiki?curid=8099693", "title": "Transcontinental Race", "text": "La Transcontinental Race (abbreviata TCR) \u00e8 una competizione annuale di ultraciclismo, svolta in autonomia, che attraversa l'Europa. Si tratta di una delle gare di ultra resistenza pi\u00f9 difficili del mondo. La distanza da percorrere \u00e8 compresa tra i 3200 e i 4000 chilometri, con un percorso che varia da edizione a edizione, e i vincitori impiegano generalmente tra i 7 e i 10 giorni per completare la gara.\nStoria.\nLa gara \u00e8 stata ideata nel 2013 dal ciclista britannico Mike Hall, vincitore di diverse competizioni di ultraciclismo. Hall \u00e8 stato il principale organizzatore della gara tra il 2013 e il 2016. In seguito alla sua morte nel 2017 i suoi collaboratori hanno creato l'organizzazione \u00abLost Dot\u00bb per continuare ad organizzare la competizione.\nAlla prima edizione nel 2013 hanno preso parte 30 persone e da allora l'interesse nella competizione \u00e8 notevolmente cresciuto, tanto da raggiungere le 1000 domande di partecipazione, a fronte di circa 250 posti disponibili, nel 2016. L'edizione del 2017, la pi\u00f9 numerosa fino a quel momento dal momento che molti ciclisti hanno voluto partecipare per onorare la memoria di Mike Hall, ha visto partire 283 corridori, 143 dei quali sono arrivati al traguardo.\nNel 2019 per la prima volta la gara \u00e8 stata vinta da una donna, la ciclista amatoriale e ricercatrice tedesca Fiona Kolbinger.\nRegolamento.\nIl percorso della gara cambia di anno in anno e, dopo la partenza di massa, i ciclisti possono scegliere il percorso che preferiscono per raggiungere il traguardo, a patto di toccare i punti di controllo (da 2 a 4, a seconda delle edizioni) situati lungo il percorso. Non esistono tappe e i partecipanti gestiscono in autonomia quando fermarsi per mangiare e riposare.\nLa gara deve svolgersi in completa autonomia e non sono ammessi aiuti esterni n\u00e9 dagli altri partecipanti, come stare in scia o cambiarsi il cibo. Tutto l'equipaggiamento e i viveri necessari devono essere portati con s\u00e9 o acquistati durante il percorso.\nVincitori.\nIl record di vittorie spetta al ciclista belga Kristof Allegaert, che ha raggiunto per primo il traguardo nel 2013 (in 7 giorni, 13 ore e 45 minuti), nel 2014 e nel 2016. Il britannico James Hayden ha vinto per due volte, nel 2017 e nel 2018, mentre nel 2015 la vittoria \u00e8 andata al britannico Josh Ibbett. Nel 2019 per la prima volta ha tagliato per prima il traguardo una donna, la tedesca Fiona Kolbinger, con un tempo di 10 giorni, 2 ore e 48 minuti, impiegando circa 10 ore in meno del secondo classificato."}
{"id": "8099700", "revid": "92723", "url": "https://it.wikipedia.org/wiki?curid=8099700", "title": "Cattedrale di Salto", "text": "La cattedrale di San Giovanni Battista (in spagnolo: \"Catedral de San Juan Bautista\") \u00e8 un edificio di culto cattolico della citt\u00e0 uruguaiana di Salto. La chiesa \u00e8 sede dell'omonima parrocchia e cattedrale della diocesi di Salto. \u00c8 stata dichiarata Monumento Storico Nazionale.\nStoria.\nNel 1866 il vescovo di Montevideo Jacinto Vera pose la prima pietra di un primo oratorio dedicato a San Giovanni Battista che nel 1887 fu elevato al rango di cattedrale. Nel 1921 fu ottenuto il permesso per la costruzione di una nuova chiesa. I lavori di costruzione del nuovo fabbricato, progettato dall'architetto italo-uruguaiano Ernesto Vespignani, iniziarono due anni dopo e nel 1930 furono ultimati. La chiesa era tuttavia gi\u00e0 stata aperta al culto nel 1926. Ulteriori opere di completamento ed ampliamento furono realizzate nel 1933, nel 1943, nel 1954 e nel 1962.\nDescrizione.\nLa chiesa presenta una pianta a croce latina, con una profonda abside semicircolare. La facciata, di gusto barocco, \u00e8 liberamente ispirata a quella della chiesa del Ges\u00f9 di Roma ed \u00e8 fiancheggiata da due torri campanarie sormontate ciascuna da un cupolino. L'interno, d'impronta eclettica, \u00e8 suddiviso in tre navate separate tra loro da una serie di archi sorretti da un colonnato."}
{"id": "8099710", "revid": "287204", "url": "https://it.wikipedia.org/wiki?curid=8099710", "title": "William Degouve de Nuncques", "text": "Biografia.\nLa famiglia Degouve de Nuncques faceva parte dell'aristocrazia francese, ma in seguito alla guerra franco-prussiana (1870-1871) dovette fuggire in Belgio, a Bruxelles.\nWilliam, nato a Montherm\u00e9, nelle Ardenne, impar\u00f2 a dipingere da autodidatta, ma complet\u00f2 i suoi studi presso l'Accademia di Ixelles, crescendo artisticamente anche grazie ai consigli del pittore olandese Jan Toorop, con cui condivise l\"'atelier\".\nNel 1893 si un\u00ec al gruppo d'avanguardia Les XX, con cui espose al Salon di Parigi. Nel 1894 spos\u00f2 la pittrice Juliette Massin, cognata di \u00c9mile Verhaeren, che lo introdusse nella cerchia dei simbolisti.\nSoggiorn\u00f2 alle isole Baleari dal 1899 al 1902, viaggi\u00f2 in Italia, Austria, Germania e Francia fino al 1914, dipingendo ovunque andasse.Allo scoppiare della prima guerra mondiale (1914), si rifugi\u00f2 con la moglie a Blaricum nei Paesi Bassi. Trascorse gli ultimi anni della sua vita a Stavelot, in Belgio, dove mor\u00ec.\nLa pi\u00f9 ampia collezione delle sue opere si trova a Otterlo, nel Museo Kr\u00f6ller-M\u00fcller.\nStile.\nIl linguaggio simbolista di William Degouve de Nuncques si esprime soprattutto attraverso la resa dei paesaggi e l'uso dei pastelli. Non si tratta di rappresentare oggettivamente il soggetto ritratto che, seppur presente, non prevale sulla percezione complessiva dell'opera, ma ne risulta inglobato, come in un'altra realt\u00e0. Il pittore offre quindi una realt\u00e0 trasfigurata, poetica e sognante, talvolta impalpabile e nebbiosa, dove alla resa atmosferica \u00e8 affidata la narrazione dell'invisibile.Raramente troviamo nelle sue opere, che avvolgono la coscienza nel mistero, figure umane."}
{"id": "8099712", "revid": "1543377", "url": "https://it.wikipedia.org/wiki?curid=8099712", "title": "King's Mouth", "text": "King's Mouth: Music and Songs \u00e8 il quindicesimo album in studio della band The Flaming Lips. \u00c8 stato pubblicato il 13 aprile 2019 come una tiratura limitata di 4.000 dischi color oro per l'evento. Una versione commerciale ufficiale \u00e8 stata pubblicata il 19 luglio 2019. \u00c8 il loro album pi\u00f9 recente fino ad oggi.\nKing's Mouth \u00e8 un concept album che \u00e8 stato concepito come la colonna sonora di una mostra d'arte con lo stesso nome del frontman Wayne Coyne, che \u00e8 stato aperto nel 2017. L'album presenta Mick Jones dei The Clash che fornisce la narrazione su diverse tracce.\nSu Metacritic, King's Mouth ha ricevuto un punteggio di 74 su 100 sulla base di 22 recensioni, indicando un'accoglienza \"generalmente favorevole\". In una recensione di AllMusic, Heather Phares ha affermato che l'album \"vanta musica abbastanza bella e immagini straordinarie rendendolo degno di essere ascoltato\". Scrivendo per NME, Mark Beaumont ha definito King's Mouth l'album pi\u00f9 \"giocoso, cinematografico e coeso\" della band dal 2002 Yoshimi Battles the Pink Robots. Chris Ingalls di PopMatters ha valutato l'album 8 su 10 stelle e lo ha descritto come \"strano, avvincente viaggio di testa di un album\"."}
{"id": "8099716", "revid": "287204", "url": "https://it.wikipedia.org/wiki?curid=8099716", "title": "Lawrence Treat", "text": "Biografia.\nLawrence Arthur Goldstone nasce il 21 dicembre 1903 a New York.\nDopo gli studi al Dartmouth College e la laurea in legge alla Columbia University nel 1927, esercita la professione di avvocato fino al 1928 (anno dello scioglimento del suo studio) e si trasferisce quindi a Parigi dove inizia a scrivere racconti del mistero ed enigmi per immagini.\nTornato negli Stati Uniti d\u00e0 alle stampe numerosi romanzi e racconti polizieschi dando vita nel 1945 con \"V as in Victim\" al sottogenere \"police procedural\".\nCo-fondatore nel 1945 del Mystery Writers of America e vincitore di 3 Edgar Award, muore a 94 anni il 7 gennaio 1998 sull'isola di Martha's Vineyard."}
{"id": "8099721", "revid": "767487", "url": "https://it.wikipedia.org/wiki?curid=8099721", "title": "Pennington's Choice", "text": "Pennington's Choice \u00e8 un film muto del 1915 diretto da William Bowman. Segna il debutto sullo schermo di J. J. Jeffries, ex pugile campione di boxe.\nTrama.\nIl newyorkese Robert Pennington si innamora di Eugenia Blondeau, una ragazza canadese in visita in citt\u00e0. Lui la vorrebbe sposare, ma lei dichiara che non se ne pu\u00f2 far niente senza il consenso di suo padre. Robert, allora, parte per i boschi del Canada per andare a chiedere la sua mano ma deve presto scontrarsi con i rozzi abitanti del posto che gliene fanno passare di tutti i colori. Maltrattato e picchiato, il giovanotto non fa una buona impressione su Jules, il padre di Eugenia. I fratelli della ragazza, fingendo di essere due bulli, fanno del loro meglio per tormentarlo mentre Eugenia si fa passare per Marie, la sorella gemella, una versione selvaggia ma altrettanto affascinante della ragazza che ha fatto innamorare Robert. Nonostante la tentazione di Marie, il giovanotto di New York non riesce pi\u00f9 a sopportare le manieracce dei fratelli e si rifugia nei boschi. Incontra J. J. Jeffries, campione di boxe in vacanza da quelle parti, e da lui prende lezioni di pugilato. Sulla via del ritorno, si imbatte in Jean e Pierre, due loschi figuri che stanno progettando di impossessarsi della propriet\u00e0 dei Blondeau. Robert, sfruttando le sue nuove abilit\u00e0 pugilistiche, sconfigge i due malviventi, salva la fattoria e conquista definitivamente il cuore e la mano di Eugenia.\nProduzione.\nIl film fu prodotto dalla Quality Pictures Corporation.\nDistribuzione.\nIl copyright del film, richiesto dalla Metro Pictures Corp., fu registrato il 2 novembre 1915 con il numero LP6839. Distribuito dalla Metro Pictures Corporation il film usc\u00ec nelle sale cinematografiche statunitensi l'8 novembre 1915.\nCopia completa della pellicola si trova conservata negli archivi del George Eastman House di Rochester."}
{"id": "8099751", "revid": "536159", "url": "https://it.wikipedia.org/wiki?curid=8099751", "title": "Airbus A320neo family", "text": ""}
{"id": "8099754", "revid": "486946", "url": "https://it.wikipedia.org/wiki?curid=8099754", "title": "Chiesa di Santa Maria dei Centurelli", "text": ""}
{"id": "8099755", "revid": "1745361", "url": "https://it.wikipedia.org/wiki?curid=8099755", "title": "Echemo", "text": "Echemo () \u00e8 un personaggio della mitologia greca. Fu un re di Tegea e di Arcadia.\nGenealogia.\nFiglio di Aeropo (figlio di Cefeo), spos\u00f2 Timandra e fu padre di Laodoco.\nMitologia.\nVinse la gara di lotta durante i primi giochi olimpici e fu il successore di Licurgo per il trono di Arcadia.\nDurante la guerra contro gli Eraclidi che cercavano di conquistare il Peloponneso, si propose come antagonista nella sfida di Illo (che aveva sfidato Euristeo per il possesso dei regni di Micene e Tirinto) e in un singolo combattimento lo vinse ed uccise, costringendo cos\u00ec gli avversari a ritirarsi.\nDopo la sua morte fu succeduto da Agapenore e la sua tomba si trovava a Tegea e rappresentava la lotta tra lui ed Illo."}
{"id": "8099759", "revid": "1305772", "url": "https://it.wikipedia.org/wiki?curid=8099759", "title": "Ponte al-Gala", "text": "Il ponte Al-Gala (in arabo \"\u0643\u0628\u0631\u064a \u0627\u0644\u062c\u0627\u0644\u0621\", chiamato anche \"Koubri al-Gala\", anche \"Ponte Cieco\", \"Ponte Inglese\") \u00e8 un ponte della capitale egiziana Il Cairo, costruito nel 1872. Collega la sponda sud occidentale dell'isola di Gezira alla pizza Al-Gala nel distretto di Dokki a Giza. "}
{"id": "8099781", "revid": "536159", "url": "https://it.wikipedia.org/wiki?curid=8099781", "title": "Airbus A320 family", "text": ""}
{"id": "8099792", "revid": "767487", "url": "https://it.wikipedia.org/wiki?curid=8099792", "title": "County Fair (film 1937)", "text": "County Fair \u00e8 un film del 1937, diretto da Howard Bretherton. \u00c8 un remake del film Gangsters del 1932."}
{"id": "8099793", "revid": "453474", "url": "https://it.wikipedia.org/wiki?curid=8099793", "title": "Android Q", "text": ""}
{"id": "8099794", "revid": "767487", "url": "https://it.wikipedia.org/wiki?curid=8099794", "title": "L'Or des mers", "text": "L'Or des mers \u00e8 un film del 1932, diretto da Jean Epstein. \nTrama.\nNell'isola di H\u0153dic, Qouaurrec \u00e8 ridotto a mendicare presso la locale esigua popolazione, senza troppo successo; egli manda anche la figlia Soizic a tentare di racimolare qualche cosa da mangiare.\nUn giorno Qouaurrec trova, in una zona rocciosa della costa, una scatola metallica contenente qualcosa di luccicante. Qualcuno lo vede, e nel paese si diffonde la voce che la scatola contenesse oro, \"o meglio\". Tutti allora improvvisamente si dimostrano premurosi verso Qouaurrec, mentre R\u00e9my, un coetaneo di Soizic, si mette a corteggiarla.\nQouaurrec muore, non senza prima aver rivelato alla figlia il luogo in cui ha nascosto la scatola, una zona del litorale resa insidiosa dalle maree.\nR\u00e9my e Soizic vogliono sposarsi, ma il padre di R\u00e9my presenta alla ragazza un ultimatum: o gli porter\u00e0 la scatola nascosta dal padre, o non avr\u00e0 in sposo il figlio. Soizic accondiscende, e si reca presso il nascondiglio; recupera la scatola, ma poi cade e rimane impantanata sul terreno diventato simile a sabbie mobili, impossibilitata a rialzarsi e proseguire. La scatola si scoperchia, mostrando il suo contenuto di rottami arrugginiti di lattine ed altra paccottiglia di nessun valore, e viene inghiottita dal fondale melmoso prima che giunga R\u00e9my a liberare Soizic.\nAttorno al film.\nGirato sull'isola bretone di H\u0153dic, nel dipartimento di Morbihan, il film, uscito in Francia il 5 maggio 1933, \u00e8 una sorta di docufiction alla maniera di Robert J. Flaherty interpretato da abitanti del posto.\nNel 1982, 50 anni dopo la realizzazione di \"L'or des mers\", il regista Patrick Le Gall ha realizzato il documentario \"Reflux\" che si occupa della produzione del film, con interviste agli attori superstiti."}
{"id": "8099811", "revid": "767487", "url": "https://it.wikipedia.org/wiki?curid=8099811", "title": "Dolemite Is My Name", "text": "Dolemite Is My Name \u00e8 un film del 2019 diretto da Craig Brewer, con protagonista Eddie Murphy nel ruolo di Rudy Ray Moore, intrattenitore noto per essere stato il creatore e interprete del personaggio di Dolemite, protagonista di una popolare serie di film blaxploitation a partire dagli anni settanta.\nLa pellicola \u00e8 dedicata a Charlie Murphy, fratello maggiore di Eddie, deceduto nel 2017.\nTrama.\nLos Angeles, 1970: Rudy Ray Moore (Eddie Murphy) \u00e8 un artista in difficolt\u00e0 con un mediocre passato, che lavora in un negozio di dischi, cercando di mettere in onda la sua musica nella stazione radio del negozio. Di notte lavora come dj nel locale di Ben Taylor (Craig Robinson) e del suo gruppo musicale. Quando chiede al proprietario del club di poter fare un po' di cabaret tra un concerto e l'altro, il proprietario rifiuta. Un giorno, nel negozio di dischi, entra un senzatetto che racconta storie in rima: in uno di questi racconti si parla di \"Dolemite\". Cos\u00ec a Moore viene l'idea di inventare un personaggio di nome Dolemite e raccontarlo dal palco del club dove lavora in attesa di miglior fortuna. Allora Rudy Ray, con un abito da magnaccia e brandendo un bastone, sale sul palco come Dolemite e si lancia in un numero comico, rude e sboccato intitolato \"The signifying monkey\u201d. Taylor e il suo gruppo si uniscono a lui sul palco per sostenerlo.\nAlla gente piace e in poco tempo si sparge la voce e arriva il successo. Ma Rudy vuole di pi\u00f9, perch\u00e9 intuisce le potenzialit\u00e0 comiche del personaggio. Chiede un prestito di 250 dollari a sua zia e registra un album comico intitolato \"Eat Out More Often\". Il disco si rivela molto popolare, attirando l'attenzione di una casa discografica che accetta di commercializzarlo nei negozi di dischi. Moore si offre di andare in tourn\u00e9e nel \u201cprofondo sud\u201d per promuovere il disco. Mentre si trova in Mississippi, incontra una madre single di nome Lady Reed (Da'Vine Joy Randolph) e la convince ad unirsi a lui come parte del suo tour.\nMoore ha un\u2019ispirazione e decide di girare un film con Dolemite come protagonista; chiede quindi alla sua casa discografica un anticipo sui diritti d'autore per finanziare la non facile produzione della pellicola, con un gruppo di amici poco esperti del cinema. I dirigenti discografici accettano, ma avvertono Moore che se fallir\u00e0, sar\u00e0 in debito con loro per il resto della sua vita. Cos\u00ec Moore entra in contatto con il drammaturgo Jerry Jones (Keegan-Michael Key) che, nonostante la riluttanza iniziale, accetta di scrivere la sceneggiatura. Moore e Taylor vanno in uno strip club e trovano l'attore D'Urville Martin (Wesley Snipes) e gli offrono un ruolo nel loro film Dolemite. Martin \u00e8 offeso dalla loro offerta fino a quando Moore non gli d\u00e0 l'opportunit\u00e0 di dirigere anche il film da solo. Moore e i suoi amici trasformano un vecchio hotel abbandonato in un set improvvisato, rubando l'elettricit\u00e0 da un appartamento privato. Jones invita un gruppo di studenti di cinema dell'UCLA a lavorare come troupe del film, tra cui Nicholas Josef von Sternberg (Kodi Smit-McPhee) come direttore della fotografia.\nMoore, Martin, Jones e la troupe iniziano le riprese di Dolemite, un film Blaxploitation a tema kung-fu. La mancanza di conoscenza del karate di Moore e la sua predilezione per l\u2019esagerazione disgustano Martin. Nonostante gran parte del cast e della troupe si divertano molto a girare il film, Martin lascia la troupe al termine delle riprese, proclamando che il film non sar\u00e0 mai visto da nessuno. Purtroppo per Rudy Ray Moore nessun distributore vuole distribuire il film, cos\u00ec Rudy decide di tornare al suo tour, anche se con molto meno entusiasmo. In Indiana, a Moore viene chiesto dell'uscita del film da parte di un dj locale (Chris Rock). Il dj afferma che potrebbe presentare il film in citt\u00e0 con la giusta promozione. Moore accetta e promuove da solo il film in giro per la citt\u00e0. Sebbene spenda molti soldi per la distribuzione, Moore \u00e8 felice di vedere una folla enorme in attesa fuori dal teatro che apprezzer\u00e0 moltissimo la sua pellicola, richiamata da un enorme passaparola.\nDistribuzione.\nIl film \u00e8 stato presentato in anteprima al Toronto International Film Festival il 7 settembre 2019. Ha avuto una distribuzione limitata nelle sale cinematografiche statunitensi a partire dal 4 ottobre 2019, per poi essere pubblicato internazionalmente da Netflix sulla propria piattaforma streaming il 25 ottobre seguente."}
{"id": "8099813", "revid": "767487", "url": "https://it.wikipedia.org/wiki?curid=8099813", "title": "Mr. Church", "text": "Mr. Church \u00e8 un film del 2016 diretto da Bruce Beresford e scritto da Susan McMartin.\nIl cast della pellicola \u00e8 composto da Eddie Murphy che ricopre il ruolo da protagonista insieme Britt Robertson, Xavier Samuel, Lucy Fry, Christian Madsen e Natascha McElhone. Il film, basato sul romanzo \"The Cook Who Came To Live With Us\", scritto da McMartin, \u00e8 incentrato sulla vita di un cuoco che diventa custode e figura paterna di tre generazioni. Il film \u00e8 stato presentato il 22 aprile 2016 al Tribeca Film Festival ed \u00e8 uscito nelle sale statunitensi il 16 settembre 2016."}
{"id": "8099816", "revid": "110157", "url": "https://it.wikipedia.org/wiki?curid=8099816", "title": "Lago Pinatubo", "text": "Il lago Pinatubo \u00e8 un lago craterico delle Filippine formatosi in seguito all'eruzione del 15 giugno 1991 del Pinatubo. Si trova nella provincia di Zambales dell'isola di Luzon, circa 90 km a nord ovest di Manila. \nCon una profondit\u00e0 di 600 metri, \u00e8 il lago pi\u00f9 profondo delle Filippine.\nIl lago non ha immissari ed \u00e8 alimentato soltanto dalle precipitazioni atmosferiche. \nTurismo.\nIl lago \u00e8 descritto come \"un grande gioiello di blu e verde\" ed \u00e8 una popolare meta turistica. Fino a quando non furono costruite delle strade per avvicinarsi al lago erano necessari diversi giorni di cammino oppure alcune ore con automobili fuoristrada, seguite da circa due ore di ripida salita. In seguito fu costruita una strada sterrata detta \"Skyway\" con la quale \u00e8 ora possibile, con mezzi fuoristrada, arrivare in circa un'ora e mezza ad un punto dal quale si pu\u00f2 raggiungere il lago in circa 45 minuti di trekking."}
{"id": "8099824", "revid": "999533", "url": "https://it.wikipedia.org/wiki?curid=8099824", "title": "Mercedes EQ Formula E Team", "text": "La Mercedes-Benz EQ Formula E Team \u00e8 una scuderia automobilistica di Formula E. La scuderia ha fatto esordio nella stagione 2019-2020 all'E-Prix di Dir\u02bfiyya 2019.. Nel 2021 la scuderia vince sia il titolo costruttore e quello piloti con Nyck De Vries\nStoria.\nIl 24 luglio 2017 la Mercedes ha annunciato che avrebbe partecipato al campionato di Formula E a partire dalla stagione 2019-2020 e che avrebbe lasciato il Deutsche Tourenwagen Masters (DTM) alla fine della stagione 2018, campionato in cui correva ininterrottamente da circa 30 anni. Mercedes annunci\u00f2 anche che la scuderia per la Formula E sarebbe stata supportata dal team di Formula 1 Mercedes-AMG F1.\nIl team, chiamato Mercedes-Benz EQ Formula E Team, ha la stessa sede e utilizza le stesse strutture del team Mercedes-AMG F1 a Brixworth, nel Regno Unito, per lo sviluppo della monoposto e per la gestione della scuderia.\nLa Mercedes ha gi\u00e0 partecipato indirettamente alla Formula E nella stagione 2018-2019 attraverso la HWA Racelab, team cliente che gestiva le vetture Mercedes per il campionato DTM.\nStagione 2019-2020.\nAl Salone di Ginevra la Mercedes ha presentato la Mercedes-Benz EQ Silver Arrow 01, dotata di livrea test, al pubblico per la prima volta.\nL'annuncio ufficiale del team \u00e8 avvenuto l'11 settembre 2019 al Salone di Francoforte dove sono stati presentati i due piloti, l'ex HWA Stoffel Vandoorne e il rookie Nyck De Vries, e il team principal Ian James. Inoltre \u00e8 stata presentata la livrea definitiva della monoposto. Il 22 novembre 2019 fa la prima gara da team ufficiale in Formula E conquistando un podio (Gara 1 Al-Diriyah).\nIl 29 luglio 2020 la scuderia ha annunciato che le ultime 6 corse della stagione verranno corse con una livrea nera.\nStagione 2020-2021.\nPer la stagione 2020-2021, la scuderia conferma Stoffel Vandoorne e Nyck De Vries come piloti e abbandona la livrea nera, per tornare a quella nero/argento.\nNella gara 1 dell'Eprix di Roma entrambe le vetture sono costrette al ritiro per un contatto tra le due dopo che la loro traiettoria era interrotta da una vettura con problemi di energia. \nIn gara 2 Vandoorne riesce a vincere.\nNella gara 1 di Valencia, inaspettatamente De Vries vince e Vandoorne arriva terzo per una migliore strategia di risparmio batteria;molte delle altre vetture in questa gara non riusciranno ad arrivare al traguardo."}
{"id": "8099837", "revid": "2128848", "url": "https://it.wikipedia.org/wiki?curid=8099837", "title": "Riforma goldoniana", "text": "Per riforma goldoniana del teatro si intende una serie di cambiamenti graduali della composizione del testo drammaturgico moderno. Tra i lavori che segnarono le tappe di questo processo si ricorda \"Momolo cortesan\" (1738) nel quale Carlo Goldoni scrisse per intero la parte del protagonista, La donna di garbo (1743), che fu la prima commedia di carattere scritta per esteso e Il servitore di due padroni (1745).\nLa riforma di Goldoni intendeva colpire proprio quella prassi teatrale che egli considerava responsabile della distanza che si era creata tra mondo e teatro: testo scritto, meno spazio all'improvvisazione e recitazione realistica.\nL'introduzione della musica nelle commedie di carattere, nasce con Goldoni, e da luogo all'opera comica veneziana, come funzione educativa dello spettacolo teatrale che doveva rispettare i valori della societ\u00e0 di riferimento e l'uso del dialetto veneziano. "}
{"id": "8099838", "revid": "217591", "url": "https://it.wikipedia.org/wiki?curid=8099838", "title": "Andrea Hibern\u00f3n", "text": ""}
{"id": "8099839", "revid": "46291", "url": "https://it.wikipedia.org/wiki?curid=8099839", "title": "Piper (botanica)", "text": "Piper \u00e8 un genere di piante appartenente alla famiglia delle Piperacee.\nDistribuzione e habitat.\nIl genere ha un areale pantropicale.\nTassonomia.\nIl genere comprende oltre 2000 specie, la pi\u00f9 nota delle quali \u00e8 il pepe nero (\"Piper nigrum\")."}
{"id": "8099840", "revid": "22475", "url": "https://it.wikipedia.org/wiki?curid=8099840", "title": "Gungnir (videogioco)", "text": " \u00e8 un videogioco di ruolo sviluppato da Sting Entertainment e pubblicato nel 2011 da Atlus per PlayStation Portable e PlayStation Vita. Il gioco \u00e8 il nono titolo della serie \"Dept. Heaven\".\nModalit\u00e0 di gioco.\n\"Gungnir\" combina meccaniche di gioco dei JRPG con i strategici a turni, in maniera simile a \"Final Fantasy Tactics\" e \"\"."}
{"id": "8099844", "revid": "125670362", "url": "https://it.wikipedia.org/wiki?curid=8099844", "title": "NIO EP9", "text": "La NIO EP9 \u00e8 una vettura elettrica prodotta dalla casa automobilistica cinese NIO a partire dal 2016, non omologata per la circolazione stradale ma per il solo utilizzo su pista.\nCaratteristiche.\nSviluppata e costruita in 18 mesi, l'EP9 \u00e8 stata presentata alla Saatchi Gallery di Londra, in Inghilterra.\nMeccanicamente la EP9 ha 4 motori elettrici posti su ogni ruota, che sviluppano singolarmente 335,25 cavalli, dando all'auto una potenza complessiva di 1 MW o 1360 CV. La vettura ha un avanzato sistema di tourqe vectoring, che \u00e8 in grado di distribuire la coppia erogata su ciascuna ruota.\nLe batterie, agli ioni di litio, hanno una autonomia di circa 427 km e possono essere smontate e sostituite con delle altre cariche, grazie a un sistema di fissaggio posto sotto il pianale e ai lati della scocca della vettura.\nI freni dell'auto sono costruiti e sviluppati dalla NextEV.\nLa struttura del telaio e i pannelli della carrozzeria sono realizzati interamente in fibra di carbonio ed \u00e8 stata costruita rispettando le normative FIA Le Mans Prototype.\nLe batterie del veicolo pesano 635 kg. Il telaio e la carrozzeria in fibra di carbonio pesano 364 kg. Il peso totale \u00e8 di 1735 chilogrammi.\nL'EP9 pu\u00f2 accelerare da 0 a 100 km/h in 2,7 secondi, da 0 a 200 km/h in 7,1 secondi e da 0 a 300 km/h in 15,9 secondi. L'auto pu\u00f2 raggiungere una velocit\u00e0 massima di 350 km/h. L'ala posteriore dell'EP9 che \u00e8 regolabile su tre posizioni, produce 2447 kg di carico aerodinamico a 240 km/h similmente a una monoposto di Formula 1, permettendo all'EP9 di poter sopportare accelerazione laterale fino a 3,0 g.\nL'interno, come l'esterno e il telaio, \u00e8 interamente realizzato in fibra di carbonio. Ci sono quattro schermi: uno sul lato conducente che funge da cruscotto, uno sul lato passeggero, uno sulla console centrale e uno sul volante.\nRecord.\nA maggio 2017 ha stabilito il giro record per un veicolo elettrico sulla pista del N\u00fcrburgring, completando il tracciato in 6:45:90. Il record \u00e8 stato poi battuto a giugno 2019 dalla Volkswagen I.D. R."}
{"id": "8099846", "revid": "107290169", "url": "https://it.wikipedia.org/wiki?curid=8099846", "title": "Saatchi Gallery", "text": ""}
{"id": "8099848", "revid": "1702319", "url": "https://it.wikipedia.org/wiki?curid=8099848", "title": "Chiesa di San Martino Vescovo (Codigoro)", "text": "La chiesa di San Martino Vescovo \u00e8 la parrocchiale di Codigoro, in provincia di Ferrara ed arcidiocesi di Ferrara-Comacchio. Inoltre, \u00e8 compresa nel vicariato di San Guido Abate.\nStoria.\nLa prima citazione di una chiesa a Codigoro risale al 1155; in un documento del 1565 la stessa, che era in stile romanico, \u00e8 definita pieve. La chiesa venne poi riedificata con dimensioni maggiori nel 1535. Questo edificio, a causa di millantati cedimenti strutturali mai comprovati, fu chiuso al culto nel 1902 e demolito nel 1917 per ingrandire la piazza; venne mantenuto il presbiterio, che fu convertito in magazzino. La torre campanaria, che era stata dichiarata da tempo monumento nazionale, venne atterrata nel 1918. L'amministrazione di allora decise che la chiesa non sarebbe stata ricostruita e che i fedeli, piuttosto esigui tenendo conto del fatto che allora gli abitanti di Codigoro erano per la maggior parte anticlericali, avrebbero usufruito della chiesa cimiteriale della Beata Vergine del Rosario. \nDopo la seconda guerra mondiale l'interesse per l'antica chiesa di San Martino rinacque e si deliber\u00f2 di riedificarla in forme maestose; il progetto fu affidato al veronese Enea Ronca. L'attuale parrocchiale venne costruita tra il 1951 ed il 1952 e consacrata in quello stesso anno dal vescovo di Comacchio Natale Mosconi. Nel 1980 furono realizzate la sagrestia e l'abside; nel 2000 la facciata venne arricchita da quattro statue collocate nelle nicchie della facciata, ma, qualche anno dopo, furono giudicate sproporzionate e, pertanto, rimosse nel 2018."}
{"id": "8099850", "revid": "110811144", "url": "https://it.wikipedia.org/wiki?curid=8099850", "title": "Vivere in te/Uomo", "text": "Vivere in te/Uomo \u00e8 il primo singolo del gruppo musicale italiano Jet, pubblicato dall'etichetta discografica Durium (catalogo Ld A 7711) nel 1971. \nI brani.\n\"Vivere in te\".\nVivere in te, presente sul lato A del disco, \u00e8 il brano con cui il gruppo partecipa all'8\u00aa edizione della manifestazione canora radiotelevisiva \"Un disco per l'estate\", senza riuscire ad accedere alla fase finale di Saint Vincent.\n\"Uomo\".\nUomo \u00e8 il brano presente sul lato B del disco.\nTracce.\nEntrambi i brani sono di Felice Piccarreda, Renzo Cochis e, per le musiche, Piero Cassano."}
{"id": "8099852", "revid": "599013", "url": "https://it.wikipedia.org/wiki?curid=8099852", "title": "Caeli McKay", "text": ""}
{"id": "8099862", "revid": "122363576", "url": "https://it.wikipedia.org/wiki?curid=8099862", "title": "Marzio Sepe", "text": "Biografia.\nMarzio Sepe viene notato in carcere da Carmine Alfieri. In un'occasione Sepe, detenuto in regime di isolamento carcerario a Poggioreale, si distinse - come raccontato ai giudici dal collaboratore di giustizia Pasquale Galasso - per via della sua spregiudicatezza criminale avendo tenuto testa, durante un duello a colpi di coltelli, ad un altro camorrista. In un contesto difficile, come lo era quello nel carcere di Poggioreale negli anni '70 e '80, Alfieri fece di Sepe un suo protetto e poi una volta in libert\u00e0 uno dei suoi pi\u00f9 spietati killer e luogotenenti. \nL'11 settembre 1992, Carmine Alfieri viene arrestato e diviene collaboratore di giustizia. L'avvenimento fa s\u00ec che le redini del clan finiscano nelle mani di Giuseppe \"Geppino\" Autorino (altro spietato killer alla corte di Alfieri, si sospetta abbia ucciso circa 100 persone) e Marzio Sepe.\nSepe, considerato uno degli eredi di Alfieri era incluso nella lista dei 30 latitanti pi\u00f9 pericolosi d'Italia, viene catturato il 6 settembre 1996, a Camposano.\nCondannato a diversi ergastoli per associazione camorristica, numerosi omicidi ed altro, \u00e8 attualmente detenuto in regime 41 bis.\nIl coinvolgimento nella strage di Torre Annunziata.\nMarzio Sepe \u00e8 considerato uno dei sicari che composero il commando che, il 26 agosto del 1984, a Torre Annunziata, port\u00f2 a termine una vera e propria azione di guerra, il cui risultato furono otto morti ammazzati e sette feriti; vero obiettivo della strage: il boss Valentino Gionta, che sopravvisse. La strage fu voluta da Antonio Bardellino e Carmine Alfieri, preoccupati dalla fortissima ascesa di Gionta e del suo clan, che stava espandendosi a macchia d'olio. \nBibliografia.\nMarzio Sepe, il boss che uccideva sorridendo"}
{"id": "8099866", "revid": "107290495", "url": "https://it.wikipedia.org/wiki?curid=8099866", "title": "Rivoluzione cantante", "text": ""}
{"id": "8099867", "revid": "767487", "url": "https://it.wikipedia.org/wiki?curid=8099867", "title": "Harold Shepherdson", "text": " \nCaratteristiche tecniche.\nGiocatore.\nEra un difensore centrale.\nCarriera.\nGiocatore.\nTra il 1936 ed il 1947 ha giocato nella prima divisione inglese con la maglia del , club della sua citt\u00e0 natale; a causa dell'interruzione dei campionati dovuta alla Seconda guerra mondiale, pur avendo fatto parte della rosa del club per undici stagioni consecutive ha disputato solamente 17 partite di campionato, nell'arco di cinque campionati ufficiali (tra il 1936 ed il 1939 e tra il 1945 ed il 147).\nAllenatore.\nHa lavorato come vice nella nazionale inglese a partire dal 1958. Ha continuato a ricoprire questo incarico affiancando Alf Ramsey durante tutta la permanenza di quest'ultimo sulla panchina della nazionale, fino al 1974; con la nazionale ha partecipato a complessive 171 partite, prendendo parte anche a quattro edizioni consecutive dei Mondiali (tutte quelle tra il 1958 ed il 1970, compreso il vittorioso Mondiale casalingo del 1966). Inoltre, in quattro diverse occasioni ha lavorato come allenatore ad interim del Middlesborugh, l'ultima delle quali nel 1982."}
{"id": "8099877", "revid": "300067", "url": "https://it.wikipedia.org/wiki?curid=8099877", "title": "Elias Lasisi", "text": ""}
{"id": "8099879", "revid": "110157", "url": "https://it.wikipedia.org/wiki?curid=8099879", "title": "Football League Cup 1964-1965", "text": "La Football League Cup 1964-1965 \u00e8 stata la 5\u00aa edizione del terzo torneo calcistico pi\u00f9 importante del calcio inglese. La manifestazione, ebbe inizio il 2 settembre 1964 e si concluse il 5 aprile 1965.\nIl trofeo fu vinto dal Chelsea, che nella doppia finale ebbe la meglio sul Leicester City con il punteggio complessivo di 3-2.\nFormula.\nLa Football League Cup era riservata alle 92 squadre della Football League. Il torneo era composto da scontri ad eliminazione diretta fino ai quarti di finale, le semifinali e la finale prevedevano invece due match, dove la squadra con il miglior risultato combinato accedeva all'atto conclusivo. Se uno scontro terminava in parit\u00e0, nei primi cinque turni, la sfida veniva ripetuta a campi invertiti fino a quando una delle due contendenti non otteneva la vittoria, mentre in semifinale ed in finale, se l'aggregato delle due gare risultava pari, si rigiocava in campo neutro finch\u00e9 non c'era una vincitrice. In caso di pareggio, anche nel replay, si faceva ricorso ai tempi supplementari. \nSecondo turno.\n "}
{"id": "8099881", "revid": "110157", "url": "https://it.wikipedia.org/wiki?curid=8099881", "title": "Coppa Italia Dilettanti Sicilia 2019-2020", "text": "La fase regionale siciliana della Coppa Italia Dilettanti 2019-2020 \u00e8 organizzata dal Comitato Regionale Sicilia, e vi partecipano tutte le 32 squadre partecipanti al campionato di Eccellenza. La societ\u00e0 vincente la Coppa Italia Regionale acquisisce il diritto a partecipare alla fase nazionale.\nSquadre partecipanti.\nEccellenza Sicilia girone A\nEccellenza Sicilia girone B"}
{"id": "8099887", "revid": "599013", "url": "https://it.wikipedia.org/wiki?curid=8099887", "title": "Johnny Cochrane", "text": "Carriera.\nAllenatore.\nDal luglio del 1916 all'aprile del 1928 ha allenato il , nella prima divisione scozzese; in precedenza aveva lavorato al . In complessive 496 partite ufficiali con i bianconeri, ha avuto un bilancio di 200 vittorie, 106 pareggi e 190 sconfitte (tra cui 177 vittorie, 101 pareggi e 182 sconfitte in 460 partite di campionato), vincendo inoltre la Coppa di Scozia (la prima nella storia del club) nella stagione 1925-1926 (e perdendo una finale nella medesima competizione nella stagione 1924-1925).\nNel 1928 si trasferisce in Inghilterra, rimpiazzando Bob Kyle come allenatore del , club della prima divisione inglese, dove rimane fino al 13 marzo 1939. Nella sua prima stagione inglese, i biancorossi chiudono il campionato al quarto posto in classifica; negli anni seguenti arrivano invece diversi piazzamenti a met\u00e0 classifica (nell'ordine, un nono, un undicesimo, un tredicesimo ed un dodicesimo posto in classifica), seguiti dal sesto posto della First Division 1933-1934 e, soprattutto, dal secondo posto del campionato successivo. Nella stagione 1935-1936 vince il campionato, mentre l'anno seguente oltre al Charity Shield vince la FA Cup, chiudendo il campionato all'ottavo posto in classifica (e perdendo il Charity Shield), piazzamento che replica anche nella stagione 1937-1938 (la sua ultima trascorsa integralmente nel club). Con il Sunderland ha avuto un bilancio complessivo di 212 vittorie, 122 pareggi e 166 sconfitte in 500 partite ufficiali allenate, tra cui 187 vittorie, 107 pareggi e 155 sconfitte in 449 partite di campionato.\nNel 1939 accetta infine l'incarico di allenare il , club di terza divisione inglese, ma lascia l'incarico soli 13 giorni dopo averlo ottenuto."}
{"id": "8099890", "revid": "110157", "url": "https://it.wikipedia.org/wiki?curid=8099890", "title": "Cupa Rom\u00e2niei 2019-2020", "text": "La Cupa Rom\u00e2niei 2019-2020 \u00e8 stata l'82\u00aa edizione della coppa nazionale, principale torneo a eliminazione diretta del calcio rumeno, iniziata il 31 luglio 2019 e terminata il 22 luglio 2020. Il era la squadra campione in carica. L' ha vinto il torneo per la 23\u00ba volta nella sua storia, battendo in finale il che \u00e8 arrivato alla sua prima finale.\nFormula.\nIl torneo si svolge con turni ad eliminazione diretta a partita unica tranne le semifinali, svolte con partite di andata e ritorno. Nella fase preliminare si incontrano i club delle serie inferiori, mentre le squadre della Liga I giocano a partire dai sedicesimi di finale."}
{"id": "8099892", "revid": "1573940", "url": "https://it.wikipedia.org/wiki?curid=8099892", "title": "Giuseppe Grossi (politico)", "text": "Vicepresidente dell'Amministrazione provinciale di Cremona, \u00e8 stato eletto senatore della Repubblica nel 1972 con il Partito Socialista Italiano e divenne membro della 8\u00aa Commissione permanente dei Lavori pubblici e comunicazioni."}
{"id": "8099895", "revid": "2191363", "url": "https://it.wikipedia.org/wiki?curid=8099895", "title": "Camillo Borghese (disambigua)", "text": ""}
{"id": "8099906", "revid": "1793900", "url": "https://it.wikipedia.org/wiki?curid=8099906", "title": "InterContinental Warsaw", "text": "Il InterContinental Warsaw \u00e8 un grattacielo che si trova a Varsavia, in Polonia ed \u00e8 utilizzato come hotel a 5 stelle.\nLa sua costruzione \u00e8 iniziata nel 2001 e si \u00e8 conclusa nel novembre 2003."}
{"id": "8099912", "revid": "1186766", "url": "https://it.wikipedia.org/wiki?curid=8099912", "title": "Bruce Anthony Johannesson", "text": ""}
{"id": "8099913", "revid": "1573940", "url": "https://it.wikipedia.org/wiki?curid=8099913", "title": "Tommaso Avezzano Comes", "text": "Biografia.\nSi iscrive da giovane all'Accademia Militare di Modena e consegue il grado di Sottotenente di Fanteria. Combattente, invalido di guerra, viene insignito del titolo di Ufficiale del Ruolo d'Onore e decorato con la Medaglia di Bronzo al Valore Militare. Nel 1945 si iscrive al Partito Socialista con il quale 20 anni dopo viene eletto nel Consiglio Provinciale di Bari. Nel 1968 viene eletto Senatore della Repubblica e riconfermato nelle elezioni del 1972. \u00c8 stato anche Vice-Presidente della Commissione Senatoriale dei Lavori Pubblici, Trasporti, Poste e Telecomunicazioni e Marina Mercantile per due legislature e relatore di maggioranza della Legge n\u00b0 865 sulla Riforma della Casa e della Legge per una nuova politica delle telecomunicazioni. \u00c8 stato anche membro aggiunto della Corte Costituzionale, consigliere Comunale a Monopoli dal 1980 al 1984 e componente del comitato di gestione della U.S.L. BA/16 dal 1980 al 1984."}
{"id": "8099915", "revid": "1924342", "url": "https://it.wikipedia.org/wiki?curid=8099915", "title": "Take Me Back to London", "text": "Take Me Back to London \u00e8 un singolo del cantautore britannico Ed Sheeran, pubblicato il 23 agosto 2019 come ottavo estratto dal sesto album in studio di Sheeran \"No. 6 Collaborations Project\".\nDescrizione.\nQuarta traccia dell'album, il brano ha visto la partecipazione vocale del rapper britannico Stormzy, artista con il quale Sheeran aveva collaborato due anni prima a un remix di \"Shape of You\" (presentato dal vivo ai BRIT Awards 2017), ed \u00e8 caratterizzato da sonorit\u00e0 tipicamente grime.\nPubblicazione.\nIl 23 agosto 2019 Sheeran ha presentato due remix del brano, rendendoli disponibili per il download digitale e per lo streaming. Entrambe le versioni figurano anche le partecipazioni vocali dei rapper Jaykae e Aitch.\nVideo musicale.\nIn concomitanza con il lancio del singolo, Sheeran ha presentato il video musicale per la versione remix di Sir Spyro attraverso il proprio canale YouTube. Diretto da KC Locke e girato tra Manchester, Birmingham e Londra, il video \u00e8 costituito da due parti: la prima alterna scene di Sheeran e Stormzy rappare e girare a bordo di un Rolls-Royce Cullinan con altre in cui prendono misure per abiti di lusso, mentre la seconda mostra il cantautore britannico con Jaykae e Aitch circondati da motociclisti intenti a fare burnout interrotte da scene dove i tre si divertono in un tour bus."}
{"id": "8099920", "revid": "599013", "url": "https://it.wikipedia.org/wiki?curid=8099920", "title": "Kelsey Weems", "text": "Carriera.\nCon gli ha disputato i Campionati americani del 1993 e i Giochi panamericani del 1995."}
{"id": "8099921", "revid": "62004", "url": "https://it.wikipedia.org/wiki?curid=8099921", "title": "Campionati del mondo di ciclismo su pista juniors 2019", "text": "I Campionati del mondo di ciclismo su pista juniors 2019 sono stati disputati a Francoforte sull'Oder, in Germania, tra il 14 e il 18 agosto 2019.\nRisultati.\nI corridori in \"corsivo\" hanno gareggiato solo nelle fasi precedenti alla finale."}
{"id": "8099924", "revid": "2196166", "url": "https://it.wikipedia.org/wiki?curid=8099924", "title": "Ponte Generale Artigas", "text": "Il ponte Generale Artigas (in spagnolo: \"Puente General Artigas\") \u00e8 un ponte a sbalzo che attraversa il fiume Uruguay lungo il confine tra Argentina e Uruguay. Unisce la citt\u00e0 argentina di Col\u00f3n, nella provincia di Entre R\u00edos, con quella uruguaiana di Paysand\u00fa, capoluogo del dipartimento omonimo.\nStoria.\nFu inaugurato dalla presidente argentina Isabel Per\u00f3n il 10 dicembre 1975. \u00c8 intitolato all'eroe nazionale uruguaiano Jos\u00e9 Artigas."}
{"id": "8099927", "revid": "1924342", "url": "https://it.wikipedia.org/wiki?curid=8099927", "title": "Ant\u00f3nio Zambujo", "text": "Biografia.\nDa bambino familiarizza subito con la musica dell'Alentejo ed inizia a studiare da giovanissimo strumenti musicali (clarinetto, chitarra). Attualmente \u00e8 un noto cantante del Brasile, ha suonato con cantanti brasiliani come Roberta S\u00e1, Chico Buarque de Holanda, Ney Matogrosso, Ivan Lins, Z\u00e9 Renato. Dopo aver ascoltato Jo\u00e3o Gilberto, a 16 anni, decide di voler cantare come lui. Ha successo anche a Galizia, si esibisce insieme ad alcuni degli artisti pi\u00f9 famosi della comunit\u00e0 spagnola, come Ux\u00eda o Xos\u00e9 Manuel Budi\u00f1o, ma anche artisti stranieri residenti in Spagna, come i brasiliani Paulo Silva o S\u00e9rgio Tannus o, ancora, l'angolana Aline Fraz\u00e3o.\nIl suo album \"At\u00e9 Pensei Que Fosse Minha\" viene nominato al Grammy Latino del 2017 come Miglior Album di Musica Popolare Brasiliana.\nIl 9 giugno 2015, An\u00edbal Cavaco Silva gli conferisce l'onorificenza di Cavaliere dell'Ordine dell'Infante Dom Henrique."}
{"id": "8099931", "revid": "110157", "url": "https://it.wikipedia.org/wiki?curid=8099931", "title": "Coppa Italia Dilettanti Umbria 2019-2020", "text": "La fase regionale umbra della Coppa Italia Dilettanti 2019-2020 ha previsto la partecipazione delle 16 squadre di Eccellenza.\nFormula.\nLe sedici partecipanti sono state suddivise in quattro gironi da quattro squadre ciascuno. Le prime classificate si sono qualificate alle semifinali che si sono disputate con gare di andata e di ritorno, mentre la finale si \u00e8 svolta in campo neutro.\nLa vincente \u00e8 ammessa alla fase nazionale della Coppa Italia Dilettanti."}
{"id": "8099932", "revid": "1005847", "url": "https://it.wikipedia.org/wiki?curid=8099932", "title": "Partito Democratico di Guinea Equatoriale", "text": ""}
{"id": "8099937", "revid": "1564499", "url": "https://it.wikipedia.org/wiki?curid=8099937", "title": "Quindici (disambigua)", "text": ""}
{"id": "8099939", "revid": "125228743", "url": "https://it.wikipedia.org/wiki?curid=8099939", "title": "Subaru 1500", "text": "La Subaru 1500 (chiamata anche Subaru P-1) \u00e8 la prima autovettura costruita dalla casa automobilistica giapponese Subaru, prodotta nel 1954.\nStoria.\nIl primo veicolo costruito dalla divisione automobilistica della Fuji Heavy Industries fu chiamato Subaru 1500, con il nome in codice di sviluppo di \"P1\". Il prototipo usava un telaio monoscocca, con sospensioni anteriori indipendenti a e posteriori a balestra con tre piastre.\nLa societ\u00e0 produceva lo scooter Fuji Rabbit e voleva intraprendere la produzione automobilistica.\nIl motore OHV a quattro cilindri da 1,5 litri con nome in codice \"FG4A\", proveniva dalla Peugeot 202 e fu costruito dalla Fuji Precision Technology, in seguito conosciuta come Prince Motor Company. La 1500 ha un aspetto simile alla Peugeot 403. Successivamente fu sviluppato internamente dalla Fuji Heavy Industries un motore diverso con nome in codice \"L4-1\", con la stessa architettura e cilindrata ma pi\u00f9 leggero del 20 percento rispetto al precedente.\nNe furono costruiti solo 20 tutti nel 1954, con 11 veicoli che utilizzavano il motore FG4B. Sei unit\u00e0 sono state fornite alle compagnie di taxi di Isesaki di Honj\u014d per test privati, con risultati positivi.\nFu la prima Subaru (e fino all'introduzione della BRZ nel 2012) l'unico veicolo a motore anteriore con trazione posteriore della casa nipponica."}
{"id": "8099940", "revid": "1903739", "url": "https://it.wikipedia.org/wiki?curid=8099940", "title": "Unit\u00e0 di misura giapponesi", "text": "Le unit\u00e0 di misura giapponesi costituiscono il sistema di unit\u00e0 di misura tradizionali usato nel Giappone, chiamato ; \u00e8 in gran parte basato su quello cinese che si diffuse in Giappone nell'antichit\u00e0 ed \u00e8 rimasto in gran parte invariato fin dall'adozione delle misure della dinastia Tang nel 701 d.C. Dopo il Rinnovamento Meiji l'Impero giapponese adott\u00f2 il sistema metrico e defin\u00ec le unit\u00e0 tradizionali sulla base di quest'ultimo.\nPer un certo periodo all'inizio del XX secolo sistema tradizionale, quello metrico e le unit\u00e0 di misura inglesi furono tutte contemporaneamente legali in Giappone. Sebbene il commercio sia stato ormai legalmente obbligato a usare il sistema metrico, quello tradizionale \u00e8 ancora usato in alcuni casi. Le vecchie misure sono comuni in carpenteria e agricoltura, con attrezzi come scalpelli, spatole, seghe e martelli prodotti in dimensioni misurate in \"sun\" e \"bu\". La grandezza dei pavimenti \u00e8 espressa in termini di tatami.\nStoria.\nLe unit\u00e0 di misura tradizionali giapponesi sono un adattamento locale di quelle tradizionali cinesi, imposte e corrette in vari momenti da statuti locali e imperiali e cambiate nei dettagli di zona in zona e nel tempo.\nIl Giappone firm\u00f2 la Convention du M\u00e8tre nel 1885, le cui clausole entrarono in vigore nel 1886. Nel 1890 ricevette un metro e un chilogrammo prototipo dal Bureau international des poids et mesures. L'anno successivo una legge codific\u00f2 il sistema giapponese usando come unit\u00e0 fondamentali lo \"shaku\" e il \"kan\", deriv\u00f2 quelle rimanenti da questi ultimi e codific\u00f2 la corrispondenza tra le unit\u00e0 del sistema tradizionale e di quello metrico. Le unit\u00e0 tradizionali furono mantenute come standard formale e il sistema metrico come sistema secondario.\nNel 1909 l'impero giapponese legalizz\u00f2 anche l'uso delle unit\u00e0 inglesi. Dopo la prima guerra mondiale il Ministero dell'agricoltura e commercio stabil\u00ec un Comitato per i pesi, le misure e gli standard industriali, che ebbe anche l'incarico di investigare su quale dei tre sistemi di misura adottare. Sulla base del parere del comitato la Dieta Imperiale stabil\u00ec il sistema metrico come sistema legale standard a partire dal 1\u00ba luglio 1924, permettendo per un periodo transitorio anche l'uso dei due altri sistemi. Il governo e le \"industrie principali\" avrebbero dovuto convertirsi entro il 1944, e le altre parti entro il 1954. Le scuole primarie \u2014 all'epoca obbligatorie \u2014 iniziarono a insegnare il sistema metrico. Le agenzie governative e l'Associazione giapponese pesi e misure inizi\u00f2 a tenere corsi educativi e di conversione, ma incontr\u00f2 una forte opposizione all'inizio degli anni 1930. I nazionalisti denunciavano il sistema \"straniero\" come dannoso per l'orgoglio, il linguaggio e la cultura giapponesi, cos\u00ec come restrittivo per il commercio internazionale. Nel 1933 il governo prorog\u00f2 al 1939 la scadenza per la conversione del primo gruppo di industrie e al 1954 per il resto del paese. I nazionalisti riuscirono ad stabilire un comitato che nel 1938 consigli\u00f2 al governo di continuare ad usare il sistema \"Shaku\u2013Kan\" insieme a quello metrico. Nel 1939 l'ordinanza imperiale riguardante la conversione al sistema metrico fu formalmente rivista, esentando indefinitivamente i beni immobili e gli oggetti storici dall'obbligo di convertirsi al sistema metrico. La scadenza per gli altri campi fu prorogata al 31 dicembre 1958.\nIn seguito alla resa del Giappone al termine della seconda guerra mondiale il Giappone venne occupato dagli Stati Uniti con una conseguente espansione nell'uso del sistema consuetudinario statunitense. La benzina veniva venduti in Gallone americano e il tessuto in iarde. La Dieta rivedette le unit\u00e0 di misura e con l'approvazione dell'occupatore promulg\u00f2 nel giugno 1951 una legge sulle misure che riafferm\u00f2 la sua attenzione di continuare a promulgare l'uso del sistema metrico, a partire dal primo gennaio 1959. Un gruppo di studiosi, dipendenti pubblici e uomini d'affari organizz\u00f2 informalmente un Comitato di promozione del sistema metrico, che intraprese una campagna di promozione pubblica e cercando di realizzare la conversione in anticipo sui programmi. Il suo primo successo fu la conversione delle vendite di dolci a Tokyo dal \"momme\" al grammo nel settembre 1956; altre industrie seguirono, con la NHK prima tra i media.\nCon la maggior parte del pubblico esposto fin dall'infanzia al sistema metrico, questo, al 1\u00ba gennaio 1959, divenne il solo sistema di misura legale nella maggior parte delle attivit\u00e0. La conversione del catasto richiese pi\u00f9 tempo e fu completata il 31 marzo 1956. L'industria si convert\u00ec gradualmente a proprie spese e a volte solo in maniera nominale, come per le viti da diventando \"viti \u00bc\". Poich\u00e9 inizialmente le multe per non essersi adeguati all'uso del sistema metrico erano dell'ordine dei e la maggior parte delle agenzie governative preferiva aspettare una conversione volontaria, l'uso del sistema metrico nel 1959 era stimato essere pari all'85%. Per obbligare le persone a passare all'uso delle unit\u00e0 metriche la vendita e verifica di dispositivi che utilizzavano unit\u00e0 non metriche (come righelli marcati solo con \"shaku\" e \"sun\") divenne illegale dopo il 1961.\nAlcune unit\u00e0 di misura tradizionali sono rimaste in uso a lungo. Alcuni giapponesi descrivono il loro peso in termini di \"kan\". Fino al censimento nazionale del 2005, la superficie delle case era da indicare in tsubo, e la pratica \u00e8 stata abbandonata solo con quello del 2010. Unit\u00e0 di misura inglesi sono ancora usate in aviazione, per le munizioni, e in vari sport, tra cui golf e baseball.\nLunghezza.\nL'unit\u00e0 di lunghezza base giapponese \u00e8 lo , derivato dal cinese \"chi\", che nel tempo cambi\u00f2 di dimensioni. Originariamente il chi corrispondeva a una spanna misurata completamente aperta dall'estremit\u00e0 del pollice fino alla punta del dito medio. Nel 1984 la Repubblica Popolare Cinese lo defin\u00ec pari a .\nCina, Corea e Giappone usavano \"shaku\" di dimensioni diverse per scopi diversi. Lo shaku usato per misurare le costruzioni in carpenteria () era nel XIX secolo, poco prima della sua ridefinizione in termini di metro, un poco pi\u00f9 lungo. Quello \"tessile\", o shaku \"balena\" () dal nome dei righelli costruiti con fanoni delle balene, usato dai sarti e dai mercanti di stoffe per misurare il tessuto, era di un quarto pi\u00f9 lungo. Un'altra unit\u00e0 usata in campo tessile era il \"tan\", pari a ). Gli abiti tradizionali giapponesi erano misurati con il (\"gofukujaku\" significa \"abito tradizionale\"), pi\u00f9 lungo di circa dello shaku usato in carpenteria.\nIl ri giapponese \u00e8 molto pi\u00f9 lungo del \"li\" cinese o di quello coreano e corrisponde a 36 ch\u014d, 2160 ken, . Un'unit\u00e0 ancora pi\u00f9 lunga, pari a 50 \"ch\u014d\", 3000 \"ken\" e , era stata in uso nella provincia di Ise e nelle nove province del Saikaid\u014d. Inoltre la Marina giapponese usava il miglio nautico imperiale, detto \"ri marino\", pari a ..\nLe unit\u00e0 tradizionali sono ancora usate per i materiali da costruzione. Per esempio il compensato \u00e8 di solito prodotto in fogli di chiamati , o . Ogni foglio \u00e8 pari circa alla dimensione di tappeto di tatami. Comunque lo spessore del foglio \u00e8 misurato in millimetri. Il nome di queste unit\u00e0 rimane ancora nel nome del flauto di bamboo , letteralmente \"otto shaku\", che misura 1 shaku e 8 sun, e nella versione giapponese della storia di Pollicino (\"Tom Thumb\"), , letteralmente \"ragazzo un \"sun\"\", cos\u00ec come in molti proverbi giapponesi. Le unit\u00e0 tradizionali sono poi utilizzate a livello internazionale per le \"taglie\" dello , la spada di bamb\u00f9 usata nel .\nArea.\nL'unit\u00e0 base di misura della superficie giapponese \u00e8 lo , equivalente a un ken quadrato o a . \u00c8 il doppio della misura dello \"\", l'area del tatami usato a Nagoya. Entrambe le unit\u00e0 sono usate informalmente nel discutere l'area delle propriet\u00e0 terriere. Successivamente alla dominazione giapponese, un'unit\u00e0 derivata dallo tsubo \u00e8 ancora usata come unit\u00e0 ufficiale a Taiwan.\nL'area delle stanze \u00e8 ancora comunemente misurata in , 3 \u00d7 corrispondenti a , oltre che in metri quadrati.\nVolume.\nL'unit\u00e0 base di misura giapponese per il volume \u00e8 lo , sebbene il sia ora usato pi\u00f9 spesso perch\u00e9 viene riconosciuto come la misura corretta di un bicchiere di sak\u00e8.\nIl \u00e8 storicamente importante: quello di riso era la misura della quantit\u00e0 di riso necessaria per nutrire una persona per un anno ed era usato per calcolare la produzione agricola e per i salari ufficiali. Il koku di riso era a volte calcolato come . A partire dagli anni 1940 il koku venne considerato pari a di una tonnellata d'ingombro (\"shipping ton\"). Il koku di legname era pari a circa ); e quello di pesce, come altri bushel moderni non venne pi\u00f9 valutata in volume, ma in peso (. Lo shakujime di legname era pari a circa ) e il taba a circa .\nPeso.\nL'unit\u00e0 base di misura del peso era il , sebbene nell'uso comune fosse pi\u00f9 diffuso il . \u00c8 un'unit\u00e0 di misura riconosciuta internazionalmente nell'industria della perla.\nL'unit\u00e0 di peso giapponese corrispondente giapponese al tael cinese era il . Compare anche in fonti inglesi come tael, \"t\u00e1\u012bl\", \"t\u00e1hil\" e \"t\u00e1\u00efl\". Era tradizionalmente riconosciuto come circa ma, a causa della sua importanza come unit\u00e0 di misura fondamentale per i lingotti di oro e argento usati come valuta nel Giappone medievale. Il suo valore preciso variava da luogo a luogo e nel tempo.\nUnit\u00e0 inglesi.\nUnit\u00e0 di misura inglesi, sia statunitensi, che imperiali sono ancora usate in alcuni casi. I pneumatici delle biciclette non sportive, componenti hardware dei computer, fotografie e dimensioni degli schermi video sono misurati in piedi e pollici. Comunque le stampe fotografiche sono generalmente arrotondate al millimetro pi\u00f9 vicino e gli schermi non sono descritti in termini di pollici ma di \"tipo\" (. Per esempio un televisore con uno schermo da 17 pollici \u00e8 descritto come \"tipo 17\" () e uno con uno schermo widescreen da 32 pollici \u00e8 detto \"32-vista-type\" ()."}
{"id": "8099945", "revid": "198326", "url": "https://it.wikipedia.org/wiki?curid=8099945", "title": "Giuseppe Brecchi", "text": "La vittoria.\nBrecchino, suocero di \"Cicciolesso\" Luigi Brandani, vinse il Palio di Siena del 16 agosto 1779, completando quindi il \"cappotto\" dell'Onda (gi\u00e0 vincitrice in luglio).\nDalla cronaca de \"I quaderni del Griccioli\", l'Onda vinse \"per essere entrato un sasso nel piede del cavallo del Bruco che era primo. I partiti e gli accordi corsi fra i fantini influirono per togliere alla corsa quella gara che rende divertente lo spettacolo. La Contrada vincitrice fu nuovamente l'Onda con il fantino Giuseppe Brecchi detto Brecchino, di anni 15 o 16\" (in realt\u00e0 aveva 20 anni)."}
{"id": "8099957", "revid": "661526", "url": "https://it.wikipedia.org/wiki?curid=8099957", "title": "Sergej Georgievi\u010d Zacharov", "text": "Biografia.\nNacque il 1\u00ba maggio 1950 a Mykola\u00efv nella RSS Ucraina in una famiglia militare.\nNel 1971 inizi\u00f2 a studiare all'Istituto musicale Gnesin di Mosca nella classe di Margarita Landa. Ancora studente divenne il primo solista dell'Orchestra statale del variet\u00e0 diretta da Leonid Ut\u00ebsov.\nMor\u00ec il 14 febbraio 2019 a Mosca per arresto cardiaco."}
{"id": "8099959", "revid": "1005847", "url": "https://it.wikipedia.org/wiki?curid=8099959", "title": "Elezioni parlamentari in Guinea-Bissau del 2019", "text": "Le elezioni parlamentari in Guinea-Bissau del 2019 si sono tenute il 10 marzo per il rinnovo dell'Assemblea nazionale popolare."}
{"id": "8099960", "revid": "486946", "url": "https://it.wikipedia.org/wiki?curid=8099960", "title": "Calciatori dell'Associazione Calcio Dilettanti Treviso", "text": ""}
{"id": "8099961", "revid": "767487", "url": "https://it.wikipedia.org/wiki?curid=8099961", "title": "Maria Peszek", "text": "Biografia.\nNata in una famiglia di attori, Maria Peszek \u00e8 apparsa in molte produzioni teatrali e televisive da bambina e da adolescente. Nel 2005 ha avviato la sua carriera musicale con l'album di debutto \"Miasto mania\" ed ha funto da accompagnamento musicale alla rappresentazione teatrale omonima che \u00e8 debuttata lo stesso giorno della pubblicazione del disco. I testi prendono ispirazione dalla citt\u00e0 di Varsavia. L'album \u00e8 stato certificato disco di platino dalla Zwi\u0105zek Producent\u00f3w Audio-Video per aver venduto pi\u00f9 di 30.000 copie a livello nazionale e ha fruttato alla cantante un premio Frederyk come Migliore artista emergente.\nIl secondo album \"Maria Awaria\", incentrato sulla tematica della sessualit\u00e0 umana, \u00e8 uscito nel 2008 e ha suscitato critiche fra i conservatori di destra polacchi. \u00c8 stato comunque un successo commerciale, raggiungendo il 1\u00ba posto in classifica e ottenendo due dischi di platino con oltre 60.000 copie vendute.\nPrima dell'uscita del terzo album, la cantante ha sofferto di un esaurimento mentale, che si \u00e8 riflesso nei suoi testi. \"Jezus Maria Peszek\" \u00e8 uscito nel 2012, creando scalpore per via degli argomenti di cui tratta: critiche alla religione, al patriottismo e alle norme sociali. Anch'esso \u00e8 stato un successo commerciale: \u00e8 diventato il secondo album numero uno della cantante e le ha fruttato il suo quarto disco di platino.\n\"Karabin\", il quarto album di Maria Peszek, \u00e8 uscito nel 2016 e ha anch'esso ricevuto un disco di platino con pi\u00f9 di 20.000 copie vendute. I suoi testi trattano di temi come l'odio, l'invidualismo e la libert\u00e0. Per promuovere il disco, la cantante ha intrapreso una tourn\u00e9e che ha toccato, oltre alla Polonia, anche Irlanda, Regno Unito e Repubblica Ceca."}
{"id": "8099970", "revid": "154893", "url": "https://it.wikipedia.org/wiki?curid=8099970", "title": "Khosro Harandi", "text": "Pi\u00f9 volte campione dell'Iran, ha fatto parte della squadra nazionale in cinque Olimpiadi degli scacchi.\nNel 1972 ha rappresentato l'Iran in prima scacchiera ai Campionati mondiali studenteschi a squadre a Graz (+6 \u20133 =3).\nHa vinto due volte il torneo zonale Fide tenuto a Tehran (1975 e 1978) e ha partecipato agli interzonali di Manila nel 1976 e di Rio de Janeiro nel 1979."}
{"id": "8099976", "revid": "495269", "url": "https://it.wikipedia.org/wiki?curid=8099976", "title": "Hongqi L5", "text": "La Hongqi L5 \u00e8 una vettura prodotta dalla casa automobilistica cinese Hongqi a partire dal 2014.\nCaratteristiche.\nPresentata nel 2013 allo Shanghai Auto Show, la L5 \u00e8 considerata la vettura di produzione pi\u00f9 costosa a listino in Cina ed \u00e8 anche la vettura statale ufficiale della governo cinese, in quanto viene utilizzata dal segretario generale del partito comunista Xi Jinping. Viene venduta solo in Cina.\nLa Hongqi L5 adotta le forme di una tipica berlina di fascia alta, con carrozzeria a tre volumi con quattro porte e dotata meccanicamente di trazione posteriore con motore anteriore-longitudinale benzina da 4,0 litri V8 turbo di origine Toyota che \u00e8 collegato ad una trasmissione automatica."}
{"id": "8099996", "revid": "1850460", "url": "https://it.wikipedia.org/wiki?curid=8099996", "title": "World Open 2019 (snooker)", "text": "Il World Open 2019 \u00e8 l'undicesimo evento della stagione 2019-2020 di snooker ed \u00e8 la ottava edizione di questo torneo che si \u00e8 disputato dal 28 ottobre al 3 novembre 2019 a Yushan in Cina.\n1\u00b0 World Open e 13\u00ba Titolo Ranking per Judd Trump.\nFinale 2018: Mark Williams 10-9 David Gilbert.\nTabellone delle qualificazioni.\nLe Qualificazioni si sono giocate dal 2 al 5 ottobre 2019 a Barnsley, mentre gli ultimi 8 match si sono tenuti a Yushan il 28 ottobre 2019.\nFase a eliminazione diretta.\nStatistiche.\n\"In queste statistiche sono indicati solo i giocatori che hanno partecipato alle Fase a Eliminazione Diretta. Quelli che hanno partecipato a Qualificazioni e Fase a Eliminazione Diretta vengono classificati con entrambi i risultati.\""}
{"id": "8100001", "revid": "767487", "url": "https://it.wikipedia.org/wiki?curid=8100001", "title": "Angelo Sullam", "text": "Biografia.\nEra l'ultimo dei quattro figli (tra cui Guido Costante, ingegnere e architetto) di Benedetto e Giovannina Levi. La famiglia, ebraica osservante, possedeva immobili a Venezia e tenute sul delta del Po, dove si dedicava, in particolare, alla coltivazione del riso.\nSotto la supervisione di Enrico Catellani, si laure\u00f2 in legge all'universit\u00e0 di Padova nel 1902, con una tesi dal titolo \"Il sionismo specialmente considerato nei suoi rapporti col diritto internazionale\". \nGi\u00e0 all'inizio dello stesso anno Sullam divenne amico di Felice Ravenna, presidente della Federazione sionistica italiana (FSI) e membro del Gran Comitato d'azione dell'Organizzazione sionistica mondiale, che lo aveva introdotto negli ambienti sionisti italiani. Tra l'altro, divenne contributore dell\"'Idea Sionista\", rivista fondata l'anno precedente da Ravenna stesso, Carlo Conigliani, Amedeo Donati e Benvenuto Donati.\nNegli articoli da lui pubblicati nel 1902, come nella tesi di laurea, emergono gi\u00e0 i temi a lui pi\u00f9 cari: l'antisemitismo, l'oppressione degli ebrei nell'Europa dell'est, l'emancipazione degli ebrei perseguitati attraverso il sionismo.\nNel 1903, su incarico di Ravenna, fond\u00f2 il Gruppo sionistico veneto per la propaganda del movimento a Venezia, affiancato da Alessandro Levi e Alberto Musatti. Nello stesso anno fece parte della delegazione italiana al VI Congresso sionistico mondiale, tenuto a Basilea, dove si distinse come sostenitore degli ideali di Theodor Herzl in contrapposizione alle linee di pensiero pi\u00f9 estreme. Si disse favorevole ai negoziati con l'Impero Ottomano per la colonizzazione della Palestina come soluzione per il riscatto degli ebrei, sottolineando inoltre l'importanza di una \"propaganda per una coscienza ebraica\" tra gli ebrei rimasti in Europa.\nNegli anni 1900 fu coinvolto nella crisi del sionismo italiano che vide la chiusura dell\"'Idea Sionista\" (1907) e la fine delle attivit\u00e0 pubbliche della FSI (1911). Nonostante tutto, il dibattito interno, specie tra Ravenna e Sullam, prosegu\u00ec ininterrottamente sino allo scoppio della Grande Guerra, quando si aprirono nuovi scenari inaspettati.\nNel 1912 spos\u00f2 Henriette Artom (sorella di Camillo ed Eugenio Artom), dalla quale ebbe i figli Costanza, Vittorio, Renzo e Giovannina.\nLo scoppio della guerra di Libia fu l'occasione per aprire un nuovo dibattito sul sionismo, convinto che la politica coloniale potesse aprire prospettive economiche per ebrei e italiani insieme. Prima a Torino nel 1912, poi a Roma nel 1914, intervenne in due convegni giovanili ebraici, denunciando gli atteggiamenti ostili degli italiani verso gli ebrei libici, nonostante questi rappresentassero la parte della popolazione pi\u00f9 favorevole al colonialismo. L'Italia, a suo dire, doveva prendere atto del fatto che in tutto il bacino del Mediterraneo esistevano numerosissime comunit\u00e0 ebraiche di lingua italiana e sfavorirle voleva dire andare contro i suoi stessi interessi.\nNel 1915 fu chiamato alle armi come ufficiale dell'arma del genio.\nA cavallo tra il 1917 e il 1918, con la fine del dominio turco in Palestina, riprese con maggior vigore la sua propaganda sionista e suscit\u00f2 l'interesse anche di alcuni esponenti del governo quando sostenne la possibilit\u00e0 di una convergenza di interessi ebraici e italiani in Oriente.\nNel corso del 1918, quando all'Italia fu chiesto di aderire o meno alla dichiarazione Balfour, divenne consulente per il ministero degli Esteri e in particolare per il sottosegretario Gaetano Manzoni e il console Carlo Galli. Ebbe un ruolo di primo piano nella scelta dei delegati da inviare alla Commissione esecutiva sionista, insediatasi a Gerusalemme nel gennaio 1918.\nNel primo dopoguerra riprese con maggior vigore le attivit\u00e0 nella FSI, tornata sotto la presidenza di Ravenna: nominato segretario con Dante Lattes, ebbe il mandato specifico di tenere le relazioni con la politica. Tuttavia, gi\u00e0 nel 1920 lasci\u00f2 l'incarico assieme a Ravenna, a causa delle divergenze con la compagine giovanile, seguace del rabbino Samuel Hirsch Margulies e ora guidata da Alfonso Pacifici. \nCiononostante, mantenne i legami gi\u00e0 stabiliti con gli esponenti del sionismo e con gli ambienti politici e diplomatici. Fu in stretto rapporto con Chaim Weizmann il quale vedeva in lui una figura influente per indirizzare le decisioni del governo italiano sul mandato britannico della Palestina. Nel 1920, sostenuto da Mario Lago, direttore generale degli Affari politici al ministero degli Esteri, costitu\u00ec la Societ\u00e0 commerciale italo-mediterranea, un organismo economico che aveva come fine la propaganda italiana e italo-ebraica; l'esperienza dur\u00f2 poco e venne sciolta nel 1925.\nDal 1919 al 1929 fu presidente della Fraterna generale israelitica di Venezia (futura Comunit\u00e0 ebraica) e nel 1921 fu nominato vicepresidente del Consorzio delle Comunit\u00e0 israelitiche italiane. Nello stesso anno divenne presidente del Comitato di assistenza agli emigranti ebrei, dedicandosi al sostegno dei numerosi ebrei che dall'Europa orientale si dirigevano in Palestina o nelle Americhe imbarcandosi nei porti italiani.\nPartecip\u00f2, inoltre, alla riforma della normativa sulle Comunit\u00e0 israelitiche e sull'Unione delle Comunit\u00e0 israelitiche. Negli anni successivi, tuttavia, cominci\u00f2 ad allontanarsi gradualmente dalla vita pubblica ebraica, sebbene ancora nel 1937-38 risultasse tra gli iscritti al Comitato degli italiani di religione israelitica.\nLe leggi razziali del 1938 lo colpirono solo parzialmente, grazie allo stato di \"ebreo discriminato\" ottenuto nel febbraio 1939. Tuttavia, dopo l'armistizio di Cassibile, fu costretto con la famiglia ad abbandonare Venezia (lasciando i propri beni a persone di fiducia) per portarsi a Firenze e quindi a Bari, dove giunse nel novembre 1943. Nel giugno 1944 si trasfer\u00ec a Roma, ormai liberata.\nNel 1945 il governo Bonomi lo nomin\u00f2 segretario generale del Comitato interministeriale per le bonifiche e le irrigazioni. L'anno successivo divenne vicepresidente dell'Associazione nazionale delle bonifiche. \nNegli anni del dopoguerra, oltre che nell'amministrazione dell'azienda agricola di famiglia, fu impegnato nell'ambito della salvaguardia ambientale. Divenuto libero docente in Economia e legislazione delle bonifiche all'Universit\u00e0 di Padova, tra gli anni 1950 e 1960 espose con pubblicazioni e interventi pubblici il suo pensiero sul tema della tutela della laguna di Venezia. Fu relatore al convegno \"I problemi di Venezia\" (1962), da cui scatur\u00ec il primo Comitato per lo studio dei provvedimenti a difesa della citt\u00e0 di Venezia. Prese parte, tra il 1967 e il 1970, al secondo Comitato, lavorando soprattutto all'ambito amministrativo e legislativo."}
{"id": "8100005", "revid": "767487", "url": "https://it.wikipedia.org/wiki?curid=8100005", "title": "Irish Cup 2019-2020", "text": "La Irish Cup 2019-2020 \u00e8 stata la 140\u00aa edizione del torneo, iniziato il 17 agosto 2019 e terminato il 31 luglio 2020. Il era la squadra campione in carica. Il ha vinto la competizione per la ventitreesima volta nella sua storia."}
{"id": "8100006", "revid": "767487", "url": "https://it.wikipedia.org/wiki?curid=8100006", "title": "Honorata Skarbek", "text": "Biografia.\nHonorata Skarbek ha avviato la sua carriera con il nome d'arte di Honey, pubblicando l'album di debutto eponimo nel 2011 (con successiva ristampa con aggiunta di tracce bonus). Il disco \u00e8 stato certificato disco d'oro dalla Zwi\u0105zek Producent\u00f3w Audio-Video per aver venduto pi\u00f9 di 15.000 copie a livello nazionale e ha fruttato alla cantante un premio Viva Comet come Debutto dell'anno nella cerimonia del 2012.\nIl secondo album, \"Million\", \u00e8 stato pubblicato sotto il nome reale della cantante ed \u00e8 anch'esso certificato disco d'oro. \u00c8 stato successivamente ristampato per includere nuove tracce. Il 25 marzo 2013, poche settimane prima della pubblicazione del disco, Honorata Skarbek ha aperto il concerto di Justin Bieber a \u0141\u00f3d\u017a.\nNel 2015 \u00e8 uscito il terzo disco, intitolato \"Puzzle\". Uno dei suoi singoli, \"Naga\", ha vinto il premio per il Video dell'anno allo Young Stars Festival 2015. Il quarto album, \"Sunset\", \u00e8 stato pubblicato nel 2018 e ha debuttato alla 27\u00aa posizione nella classifica polacca, il suo migliore risultato."}
{"id": "8100011", "revid": "290948", "url": "https://it.wikipedia.org/wiki?curid=8100011", "title": "Piers Corbyn", "text": "Biografia.\nFratello maggiore del leader laburista Jeremy Corbyn, nasce a Chippenham, nel Wiltshire, il 10 marzo 1947.\nInizia a interessarsi di meteorologia sin da bambino.\nA 18 anni inizia a frequentare l'Imperial College di Londra conseguendo la laurea in fisica nel 1968. A 20 anni viene pubblicato per la prima volta un suo articolo su \"Weather\", rivista della Royal Meteorological Society.\nNel 1979 ottiene un master in astrofisica al Queen Mary College.\nPosizione scettica sui cambiamenti climatici.\nPiers Corbyn sostiene che gli esseri umani non abbiano alcun ruolo nel cambiamento climatico e anzi che la teoria dei cambiamenti climatici sia strumentalizzata per mantenere alti i prezzi del petrolio. Nel 1995 lancia WeatherAction, societ\u00e0 che si occupa di previsioni meteorologiche alternative."}
{"id": "8100034", "revid": "767487", "url": "https://it.wikipedia.org/wiki?curid=8100034", "title": "Wdowa", "text": "Biografia.\nWdowa ha avviato la sua carriera musicale nel 2000 producendo basi strumentali. Nel 2003 \u00e8 stata ospite del programma \"W-Raps\" su TV Fly, dedicato alle donne che creano musica urban. \u00c8 conosciuta per l'impiego massiccio nei suoi testi del braggadocio, che consiste nel vantarsi delle proprie abilit\u00e0, delle proprie caratteristiche fisiche e dei propri averi. Il suo album di debutto, \"Braggacadabra\", \u00e8 uscito nel 2005. Nel 2010 \u00e8 stato pubblicato il suo secondo disco, \"Superextra\", che ha raggiunto la 26\u00aa posizione nella classifica polacca degli album, mentre nel 2013 il suo EP \"Listopad\" ha debuttato al 37\u00ba posto."}
{"id": "8100043", "revid": "228587", "url": "https://it.wikipedia.org/wiki?curid=8100043", "title": "Guy Walks into a Bar...", "text": "Guy Walks Into a Bar ... \u00e8 il terzo album della band americana Mini Mansions, pubblicato il 26 luglio 2019. Include il singolo \"GummyBear\". \nLa registrazione dell'album \u00e8 iniziata nel dicembre 2015 e, dato che i membri della band erano occupati con progetti separati, come Michael Shuman in Queens of the Stone Age e Zach Dawes e Tyler Parkford che suonavano dal vivo con The Last Shadow Puppets e Arctic Monkeys, la registrazione era terminata nel 2018, ben tre anni dopo. \u00c8 stato scritto con una \"narrativa sull'amore in mente\" e il cantante Michael Shuman ha basato il testo su una relazione che aveva \"dall'inizio delle fasi della luna di miele al processo di rottura\".\nI singoli estratti dal disco furono riprodotti per la prima volta quando i Mini Mansions aprirono per Arctic Monkeys e per Tranquility Base Hotel and Casino il tour in Australia / Nuova Zelanda.\nGuy Walks Into a Bar ... ha ricevuto recensioni generalmente positive dalla critica con un punteggio totale di 79/100 su Metacritic, con Roisin O'Connor di \"The Independent\" che ha scritto che l'album presenta \"pop tentacolare e psichedelico di post-punk sciatto e riferimenti rock\" e che ha una \"superba dinamica che attira l'attenzione dell'ascoltatore, mentre la band naviga attraverso un'unica relazione tumultuosa\". \"Clash\" ha definito l'album \"un ritorno contagioso, uno espresso con sicurezza e brio. Il superbo songwriting della band rimane intatto, mentre la produzione \u00e8 stata amplificata assorbendo nuovi elementi nel processo.\""}
{"id": "8100046", "revid": "767487", "url": "https://it.wikipedia.org/wiki?curid=8100046", "title": "Malvagi", "text": "Malvagi (\"Villains\") \u00e8 un film del 2019 diretto da Dan Berk e Robert Olsen.\nLa pellicola \u00e8 interpretata da Bill Skarsg\u00e5rd, Maika Monroe, Blake Baumgartner, Jeffrey Donovan e Kyra Sedgwick.\n\u00c8 stata presentata in anteprima mondiale al South by Southwest il 9 marzo 2019. La distribuzione, ad opera di Gunpowder &amp; Sky, \u00e8 prevista nelle sale statunitensi per il 20 settembre 2019.\nTrama.\nMickey e Jules sono una coppia di ladri che vivono la loro vita felicemente. Un giorno si imbattono in una casa lussuosa dove sono intenzionati a cercare la benzina perch\u00e9 la loro macchina si \u00e8 fermata. Nel seminterrato della casa per\u00f2 trovano una bambina incatenata, sporca e malnutrita. Vedendola ridotta in quello stato la giovane coppia tenta di liberarla, ma vengono sorpresi dai proprietari della casa, dove la situazione tender\u00e0 a degenerarsi."}
{"id": "8100048", "revid": "767487", "url": "https://it.wikipedia.org/wiki?curid=8100048", "title": "Chilgeup gongmuwon", "text": "Chilgeup gongmuwon (), conosciuto anche con il suo titolo internazionale My Girlfriend Is an Agent, \u00e8 un film del 2009 diretto da Shin Tae-ra.\nLa pellicola \u00e8 liberamente ispirata alla commedia d'azione del 2005 \"Mr. &amp; Mrs. Smith\", e da essa \u00e8 stata a sua volta tratto il drama coreano del 2013 \"7geup gongmuwon\".\nTrama.\nDue agenti segreti, l'esperta in arti marziali Ahn Soo-ji e l'analista Lee Jae-joon, sviluppano una relazione tenendo oscuro l'uno all'altro la propria identit\u00e0 segreta. In seguito i due, dopo aver rischiato anche di uccidersi a vicenda, comprendono tuttavia di avere entrambi la medesima missione: salvare il mondo.\nDistribuzione.\nNella Corea del Sud, la pellicola \u00e8 stata distribuita a partire dal 23 aprile 2009 da Lotte Entertainment."}
{"id": "8100057", "revid": "1005847", "url": "https://it.wikipedia.org/wiki?curid=8100057", "title": "Elezioni parlamentari in Bielorussia del 2016", "text": "Le elezioni parlamentari in Bielorussia del 2016 si sono svolte l'11 settembre.\nSistema elettorale.\nI 110 membri della Camera dei rappresentanti erano stati precedentemente eletti utilizzando il sistema a due turni. Tuttavia, nel 2013 fu introdotto una nuova legge elettorale, che aboliva il vincolo per i candidati di ricevere la maggioranza assoluta, cambiando cos\u00ec in maniera radicale il sistema di voto con il sistema uninominale secco. Tutti i candidati sono eletti nei collegi elettorali uninominali. Tuttavia, se \u00e8 presente un solo candidato, \u00e8 necessario che riceva almeno il 50% dei voti espressi (gli elettori possono anche votare contro tutti). L'affluenza alle urne in un collegio elettorale deve essere almeno del 50%, affinch\u00e9 le elezioni siano ritenute valide.\nNei casi in cui l'affluenza alle urne non fosse stata raggiunta oppure nessun candidato fosse stato eletto, le elezioni devono essere ripetute. \nPartiti concorrenti.\nIl filo-governativo Partito Comunista della Bielorussia, il Partito Democratico Liberale, il Partito Repubblicano del Lavoro e della Giustizia e il Partito Patriottico Bielorusso hanno partecipato tutti alle elezioni, mentre molti candidati filo-governativi hanno corso come indipendenti.\nContrariamente alle precedenti elezioni parlamentari del 2012, l'opposizione non ha boicottato le elezioni, formando invece un'alleanza sotto il nome di \"Prava Vybora\" (Il diritto di scegliere) composta dal Partito BPF, dalla Democrazia Cristiana Bielorussa, dal Partito Socialdemocratico Bielorusso (Assemblea), il movimento Za svabodu, il Partito civico unito della Bielorussia, il Partito bielorusso \"I Verdi\", il Partito liberale bielorusso di libert\u00e0 e progresso e il sindacato dell'industria elettrica. Anche il partito di sinistra bielorusso \"Un mondo giusto\" ha partecipato alle elezioni. \nEsito.\nLa Commissione elettorale centrale ha dichiarato che le elezioni sono state ritenute valide in tutti i collegi elettorali. Allo stesso tempo, alcuni osservatori indipendenti hanno dichiarato che i dati sull'affluenza erano stati falsificati in molti collegi elettorali (in particolare a Minsk), e che l'affluenza reale era inferiore al 50% richiesta perch\u00e9 i risultati in un collegio elettorale fossero considerati validi.\nLe elezioni hanno visto la vittoria di due candidati dell'opposizione, i primi dal 2004: Hanna Kanapatskaya, un membro del Partito civico unito ha vinto in uno dei collegi elettorali di Minsk, mentre la candidata indipendente Alena Anisim ha vinto in un collegio elettorale nella regione di Minsk. Gli altri 93 candidati indipendenti erano considerati filogovernativi. Il Partito Comunista della Bielorussia, il Partito repubblicano del lavoro e della giustizia e il Partito patriottico bielorusso sostengono tutti il presidente Aljaksandr Luka\u0161\u0117nka, e sebbene il Partito liberale democratico dichiari di essere \"un'opposizione democratica costruttiva\", \u00e8 \"de facto\" pro-governo."}
{"id": "8100058", "revid": "30610", "url": "https://it.wikipedia.org/wiki?curid=8100058", "title": "Cassa Nazionale Assicurazione Infortuni sul Lavoro", "text": ""}
{"id": "8100061", "revid": "767487", "url": "https://it.wikipedia.org/wiki?curid=8100061", "title": "Greener Grass", "text": "Greener Grass \u00e8 un film del 2019 scritto, diretto e interpretato da Jocelyn DeBoer e Dawn Luebbe, al loro debutto alla regia di un lungometraggio. \u00c8 l'adattamento dell'omonimo cortometraggio del 2015 diretto sempre da DeBoer e Luebbe.\nDistribuzione.\nIl film \u00e8 stato presentato in anteprima al Sundance Film Festival 2019 il 26 gennaio, per poi essere distribuito direct to video il 18 ottobre 2019."}
{"id": "8100064", "revid": "86599", "url": "https://it.wikipedia.org/wiki?curid=8100064", "title": "Cimitero di Laorca", "text": "Il Cimitero di Laorca, comprendente anche la Cappella di San Giovanni Battista, \u00e8 un cimitero cattolico romano situato nel rione Laorca, a nord di Lecco. Il cimitero \u00e8 locato in una grotta sotto il \"Monte Carmelo\", in contrada Laorca Sassina. Essendo di una certa rilevanza storico-paesaggistica, \u00e8 considerato monumento nazionale, inserito nella \"Cemeteries Routes of Europe\".\nStoria.\nIl sito originariamente ospitava una serie di cappelle che ricostruiscono ancora oggi la Via Crucis, realizzate nel 1765, simili a quelle trovate presso i vari Sacri Monti del Piemonte e della Lombardia. Gi\u00e0 nel 1649 venne realizzato un ossario per ospitare i resti delle vittime della peste portata in Italia dai Lanzichenecchi; dopo la prima guerra mondiale, al sito vennero aggiunti un deposito ed un memoriale per i caduti nel conflitto.\nNel 1930, l'ingegner Giosu\u00e8 Todeschini, realizz\u00f2 un terrazzamento inferiore per ospitare otto cappelle private.\nA partire dal 1933, durante gli anni del regime fascista, il cimitero venne dichiarato \"Luogo che non dovrebbe esistere\": difatti, con la costruzione del nuovo camposanto di Malgrate, ne fu disposta la chiusura e la traslazione delle salme sia a Malgrate che nel cimitero monumentale della citt\u00e0, comportando cos\u00ec la soppressione dei cimiteri locali. Tutta la popolazione locale insorse ed il cimitero di Laorca rimase immutato.\nIl sito \u00e8 stato ristrutturato nel corso dei secoli XIX e XX; al pittore Luigi Tagliaferri venne affidato il compito di restaurare la Via Crucis. Nel 1985-1989, il pittore Paolo Gerosa dipinse immagini moderne per la cappella ristrutturata in stile neoromanico, sulle precedenti fondamenta. La grotta ospita cappelle dedicate alla Madonna di Lourdes ed a San Giovanni Battista (chiamata anche Chiesa ai Morti); quest'ultima cappella ha una struttura risalente al 1289, eretta per venerare un eremita di nome Giovanni che abitava nella grotta nel medioevo.\nL'interno della chiesa principale presenta affreschi del 1578 ed un arco in stucco nell'abside del 1648. Il cimitero ha monumenti in stile Liberty dedicati a Falck (1922), Redaelli (1903-1908) e Bolis (1914)."}
{"id": "8100068", "revid": "1924342", "url": "https://it.wikipedia.org/wiki?curid=8100068", "title": "Ewelina Lisowska", "text": "Biografia.\nEwelina Lisowska ha studiato chitarra classica alla Scuola di Musica Gra\u017cyna Bacewicz di Breslavia. A fine anni 2000 \u00e8 stata la frontwoman del complesso post-hardcore Nurth, dove cantava sotto lo pseudonimo di Evelynn Nurth.\nNel 2011 ha partecipato al talent show \"Mam talent!\", la versione locale di \"Got Talent\" trasmessa su TVN. L'anno successivo si \u00e8 classificata 4\u00aa nella seconda edizione della versione polacca di \"X Factor\", e pochi mesi dopo ha pubblicato il suo primo EP eponimo. Il suo singolo di debutto, \"Nieodporny rozum\", ha raggiunto il primo posto nella classifica radiofonica polacca.\nL'album di debutto di Ewelina Lisowska, \"Aero-Plan\", \u00e8 uscito nel 2013 e ha debuttato alla 10\u00aa posizione in classifica. \u00c8 stato certificato disco d'oro dalla Zwi\u0105zek Producent\u00f3w Audio-Video per aver venduto pi\u00f9 di copie a livello nazionale e ha fruttato alla cantante un Eska Music Award come Debutto dell'anno. Il singolo di lancio \"W stron\u0119 s\u0142o\u0144ca\" \u00e8 diventato la seconda numero uno polacca della cantante.\n\"Nowe horyzonty\", il secondo album, \u00e8 uscito nel 2014 e ha raggiunto il 21\u00ba posto nella classifica polacca. Con oltre copie vendute, \u00e8 stato anch'esso certificato disco d'oro.\nIl suo terzo disco \"Ponad wszystko\", uscito nell'autunno del 2016, \u00e8 stato anticipato dal singolo \"Prosta sprawa\", che \u00e8 diventato la sua maggiore hit, ottenendo due dischi di platino per le oltre unit\u00e0 vendute. \"Cztery\", il quarto album, \u00e8 uscito nel 2018."}
{"id": "8100071", "revid": "371529", "url": "https://it.wikipedia.org/wiki?curid=8100071", "title": "Hits of the 50's", "text": "Hits of the 50's \u00e8 un album discografico del cantante statunitense Sam Cooke, pubblicato dalla casa discografica RCA Victor Records nell'agosto del 1960.\nMusicisti.\nHey There / Mona Lisa / Too Young / Unchained Melody / Secret Love / The Song from Moulin Rouge / I'm Walking Behind You\nThe Great Pretender / You, You, You / The Wayward Wind / Cry / Venus"}
{"id": "8100079", "revid": "628767", "url": "https://it.wikipedia.org/wiki?curid=8100079", "title": "Confine tra l'Armenia e l'Iran", "text": "Il confine tra l'Armenia e l'Iran ha una lunghezza di 44 km, e va dal triplice confine con l'exlave azera di Nakhchivan a ovest fino al triplice confine con l'Azerbaigian continentale a est.\nGeografia.\nIl confine inizia nella triplice frontiera Armenia-Azerbaigian-Iran e segue una parte del corso del fiume Aras lungo 35 km, separando cos\u00ec i due segmenti del confine tra Azerbaigian e Iran che seguono lo stesso fiume.\nRaggiunge infine la seconda triplice frontiera Armenia-Azerbaigian-Iran posta a ovest della citt\u00e0 armena di Agarak.\nStoria.\nDurante il XIX secolo la regione del Caucaso fu contesa tra l'Impero ottomano in declino, la Persia e la Russia, che si stava espandendo verso sud. Con la guerra russo-persiana (1804-1813) e il successivo trattato di Golestan, la Russia acquis\u00ec la maggior parte dell'attuale Azerbaigian e parti dell'Armenia; un confine venne tracciato lungo il fiume Aras che \u00e8 il confine odierno tra Iran e Azerbaigian (esclusa la sezione del Nakhchivan) e Iran e Armenia.\nDopo la guerra russo-persiana (1826-1828) e del conseguente trattato di Turkmenchay la Persia fu costretta a cedere il Nakhchivan e il resto dell'Armenia; l'Aras fu esteso come confine fino al triplice confine ottomano, finalizzando cos\u00ec quello che sarebbe diventato il confine azero-iraniano.\nDurante la prima guerra mondiale i comunisti russi organizzarono una rivoluzione di successo nel 1917, mentre i popoli del Caucaso meridionale dichiararono la Repubblica Federativa Democratica Transcaucasica nel 1918. Disaccordi interni portarono la Georgia a lasciare la federazione nel maggio 1918, seguita poco dopo dall'Armenia e dall'Azerbaigian. Nel 1920 l'Armata Rossa russa invase l'Azerbaigian e l'Armenia, pose fine all'indipendenza di entrambi, seguiti poco dopo dalla Georgia. Tutti e tre gli Stati furono incorporati nella RSFS transcaucasica all'interno dell'URSS, prima di essere separati nel 1936. Una convenzione sul confine Iran-URSS nel 1954 apport\u00f2 alcuni piccoli aggiustamenti lungo la frontiera nelle sezioni azere del confine a beneficio dell'Iran. Segu\u00ec poi la demarcazione sul campo, con un accordo finale concordato nel 1957.\nDopo il crollo dell'URSS nel 1991, l'Armenia ha ottenuto l'indipendenza ed ha ereditato la sua sezione del confine Iran-URSS.\nIl 19 marzo 2007 si \u00e8 tenuta, nella citt\u00e0 di Agarak, vicino al confine, una cerimonia per l'inaugurazione del gasdotto Iran-Armenia, a cui hanno partecipato gli allora presidenti dei due paesi, Robert Kocharian e Mahmoud Ahmadinejad.\nAttraversamenti del confine.\nL'attraversamento principale \u00e8 a Nurduz-Agarak."}
{"id": "8100080", "revid": "2730", "url": "https://it.wikipedia.org/wiki?curid=8100080", "title": "Siaosi Vaili", "text": "Biografia.\nSiaosi nase ad Apia nelle Samoa Occidentali. Si trasfererisce in Nuova Zelanda arrivando a giocare per i club \nprovinciali di e ; nell'estate 2003 arriva in Europa, a nella seconda divisione inglese.\nLa stagione successiva viene ingaggiato da in English Premiership, dove rimane per due stagioni fino al 2006; poi un anno al , in Italia, con il quale vince la Coppa Italia.\nCarriera internazionale.\nNel 2001 viene selezionato nella Nazionale samoana in occasione del \"test match\" contro l', durante il \"tour\" in Europa. Nel 2003, dopo aver preso parte alle qualificazioni, \nvinene inserito nella lista dei giocatori partecipanti alla 5\u00aa edizione della Coppa del Mondo di rugby, disputando la partita contro l'. L'ultima apparizione con la maglia delle \u00e8 datata 4 giugno 2004, durante il \"tour\" scozzese in Oceania."}
{"id": "8100101", "revid": "767487", "url": "https://it.wikipedia.org/wiki?curid=8100101", "title": "Chimphonique Miller", "text": ""}
{"id": "8100104", "revid": "88740", "url": "https://it.wikipedia.org/wiki?curid=8100104", "title": "Friendly Fires (album)", "text": "Friendly Fires \u00e8 l'album di debutto della band britannica Friendly Fires. \u00c8 stato pubblicato nel Regno Unito il 1\u00ba settembre 2008, dove ha raggiunto il picco con la posizione numero 21 nella classifica degli album del Regno Unito. Tutti i brani sono stati prodotti da Ed Macfarlane a parte il primo brano, \"Jump in the Pool\", prodotto da Paul Epworth. L'album \u00e8 stato ripubblicato il 31 agosto 2009 con l'aggiunta di cinque remix molto ricercati dei brani originali dell'album, oltre a tre nuovi brani: \"Bored of Each Other\", \"Relationships\" e \"Kiss of Life\", quest'ultimo di prodotto anche da Paul Epworth.\nGli Friendly Fires hanno debuttato originariamente nella classifica degli album del Regno Unito al numero 38 il 13 settembre 2008. La settimana seguente, l'album \u00e8 sceso al numero 88. L'album \u00e8 rientrato nella Top 100 in due occasioni, prima al numero 75 il 1 \u00b0 novembre 2008 e poi nuovamente al numero 95 il 21 dicembre 2008, dove \u00e8 rimasto nella Top 100 per quattro settimane consecutive.\nIl 16 maggio 2009, l'album \u00e8 rientrato nella Top 100 ancora una volta al numero 89, dove ha iniziato lentamente a scalare la classifica, raggiungendo infine la numero 37 il 6 giugno 2009. L'album \u00e8 poi lentamente sceso di posizioni, prima di salire al numero 36 il 1\u00ba Agosto 2009, settimane prima della riedizione dell'album, a causa della sua selezione per il Mercury Prize del 2009.\nL'album \u00e8 stato ripubblicato nel suo formato deluxe il 31 agosto 2009 e, dopo aver raggiunto la numero 66, \u00e8 passato a una nuova posizione di picco del numero 21 il 12 settembre 2009, dove \u00e8 rimasto in classifica per altre 3 settimane."}
{"id": "8100105", "revid": "1310927", "url": "https://it.wikipedia.org/wiki?curid=8100105", "title": "Ramaric Etou", "text": "Carriera.\nClub.\nHa giocato nella massima serie georgiana e in quella israeliana.\nNazionale.\nNel 2017 ha esordito in nazionale."}
{"id": "8100107", "revid": "107294244", "url": "https://it.wikipedia.org/wiki?curid=8100107", "title": "Cymphonique", "text": ""}
{"id": "8100109", "revid": "367445", "url": "https://it.wikipedia.org/wiki?curid=8100109", "title": "Storia di Afragola", "text": "La storia di Afragola copre un arco di tempo di diversi millenni. Il luogo esatto dove sorse la citt\u00e0, ovvero la piana dei Regi Lagni nell'antica \"Campania felix\", \u00e8 stato frequentato/occupato tra il Neolitico avanzato finale/Eneolitico non avanzato e l'et\u00e0 del bronzo antico, testimoniato dal ritrovamento del villaggio del bronzo antico di Afragola e da vari reperti rinvenuti durante i lavori di realizzazione della stazione di Napoli Afragola.\nOrigine del nome.\nLa prima menzione del nome (\"Afraore\") risale all'anno 1131. Altre varianti in carte successive sono \"Afragone\", \"Afraone\", \"Fragola\", \"Frabola\", \"Afraole\", \"Afraolla\", \"Fraolla\", \"Aufrangola\" e \"Afrangola\".\nIl nome medievale del casale \u00e8 registrato nei documenti di et\u00e0 angioina e aragonese come \"Villa Fragorum\"; il toponimo sub\u00ec, poi, modifiche a causa del volgare parlato dagli abitanti fino a divenire l'attuale \"Afragola\".\nFondazione tra storia e leggenda.\nSecondo la leggenda, Afragola fu fondata nel 1140 da Ruggero II di Sicilia, evento dipinto nel 1886 dal pittore Augusto Moriani, raffigurante Ruggero, circondato dai suoi soldati e in atto di concedere loro le terre; il frate Domenico de Stelleopardis afferm\u00f2, nella sua opera \"Relatione historica della fondazione della chiesa di San Marco della selvetella\", che furono dieci le famiglie a fondare Afragola: Castaldo, Fusconi, Iovini, Muti, Tuccillo, Commeneboli, Fortini, del Furco, Cerbone, de Stelleopardis, delle quali solo otto risiedettero nella futura citt\u00e0; le ultime due si trasferirono a Napoli.\nTuttavia, l'evento \u00e8 considerato falso dagli storici, come Castaldi, poich\u00e9 Ruggero I di Sicilia era gi\u00e0 morto nel 1101, mentre Ruggero II nel 1154, e, inoltre, gi\u00e0 esistevano insediamenti precedenti; sembra quindi improbabile una fondazione della citt\u00e0 da parte loro.\nPreistoria e protostoria.\nNeolitico.\nIl territorio dove sorge oggi Afragola fu abitato gi\u00e0 durante il Neolitico avanzato finale/Eneolitico non avanzato ed et\u00e0 del bronzo, dove sorsero piccoli villaggi, ad esempio il villaggio del bronzo antico di Afragola (dove furono ritrovati reperti di et\u00e0 micenea), che fu distrutto dall'eruzione delle Pomici di Avellino, il cui materiale vulcanico ricopr\u00ec la zona provocando l'insabbiamento dei villaggi e il sollevamento del suolo di oltre un metro, motivo per il quale le comunit\u00e0 furono costrette a fuggire.\nEvo antico.\nInsediamenti opici e sannitici.\nNel VII secolo a.C. il territorio fu abitato dagli Opici, attratti dalla fertile vegetazione, costituita da felci, agrifogli, aceri, olmi, pioppi, platani e pini, testimoniato da una serie di ritrovamenti tombali in localit\u00e0 Arena e Camposantiello vecchio e nel 1882, durante la costruzione delle case bracciantili in via Sicilia, anno in cui furono effettuati degli scavi della cappella madre dell'attuale cimitero, oltre a 4 tombe greche, composte di grandi pezzi di tufo, rinvenute in localit\u00e0 Padula nel XIX secolo.\nDal IV secolo a.C. vi abitarono popolazioni di provenienza osco-sannita, testimoniato dal ritrovamento nel 1961 di diverse tombe risalenti al III secolo a.C., tra le quali una tomba a doppia cassa rinvenuta in localit\u00e0 Cantariello, esposta nella sala LXVII del Museo archeologico nazionale di Napoli e raffigurante due donne, disposte una di fronte all'altra; la donna a sinistra tiene in mano un'oinochoe e nell'altra una situla, mentre la donna di destra regge un pane ed un kantharos, mentre al centro \u00e8 raffigurata una melagrana, simbolo di morte e di vita.\nDurante le indagini preliminari per i lavori di realizzazione della stazione Porta, sulla linea ferroviaria della stazione di Napoli Afragola, \u00e8 stato ritrovato un frammento di bucchero (4,5 cm di lunghezza e 2,3 cm di altezza), risalente alla fine del VI secolo a.C. e l'inizio del V secolo a.C. e parte della vasca carenata e della parete di un vaso a forma aperta, un calice o un kantharos, recante sulla porzione finale un'iscrizione in alfabeto etrusco alta 0,02 cm (\"[---]ias\") e forse parte di un corredo funebre.\nI Romani.\nTra il IV e III secolo a.C. il territorio fu conquistato dai romani, testimoniato dal ritrovamento nel 1929 di un'ara augustea, probabilmente del I secolo a.C., costituita da un capitello in travertino con la dedica scolpita \u00abAVG SACR\u00bb (\"Augusto Sacrum\"), che misurava 1,17 m in altezza e 0,55 m in larghezza, usata in seguito come abbeveratoio e distrutta per ricavarne brecciame per la ricostruzione delle strade, due ville romane tra Caivano e Afragola, tre colonne romane, una tomba, rinvenuta in localit\u00e0 Cantariello, varie ville rustiche e resti di un ramo dell'acquedotto romano del Serino.\nOltre a oggetti di uso quotidiano come: un torchio per il vino, una piccola olpe in fittile, una moneta adrianea, la Pietra di San Marco in Sylvis, forse resti di un altare, una tomba in anfora, coperta da strati di lapilli e rinvenuta in contrada Sarricchione durante i lavori per la realizzazione della variante della linea ferroviaria Napoli-Cancello, probabilmente parte di una necropoli cristiana databile tra il IV e il VII secolo d.C. e del tipo a fossa o in anfora, nella quale \u00e8 stato rinvenuto il corpo di una donna con il collo rotto (probabilmente perch\u00e9 l'anfora era pi\u00f9 piccola e si \u00e8 fatto pressione per permettere alla donna di entrare), e, infine, un'epigrafe in zona Salicelle riportante il testo: \nNel 133 a.C. circa, durante l'epoca dei Gracchi, il territorio fu sottoposto a centuriazione (\"Ager Campanus I\"), continuata in et\u00e0 augustea con la centuriazione \"Acerrae-Atella I\", delle quali rimangono tuttora tracce nell'attuale impianto viario, in particolare della prima.\nInoltre vi era un'epigrafe, intitolata a Clodio Celsino Adelfio, incastonata in una parete della Chiesetta di San Giovanni e riportante il testo:\nOltre a un'epigrafe (datata 30 a.C.-20 d.C.), intitolata ad Aulo Vitellio e conservata nel Museo archeologico nazionale di Napoli e una tegola con bollo, trovata nel 1983 nei pressi dell'USL 25 della strada statale 87 Sannitica, riportanti il testo: \nInoltre, probabilmente tra Caivano ed Afragola, si stabil\u00ec un ramo dei Pisoni e, per ripopolare Atella, Augusto fond\u00f2 una colonia.\nMedioevo.\nAlto Medioevo.\nIn seguito alla caduta dell'Impero romano d'Occidente, il territorio fu invaso gradualmente dai Vandali, Visigoti, Ostrogoti, Longobardi, e, infine, dai Bizantini nel IX secolo (Ducato di Napoli), periodo durante il quale le terre conquistate furono affidate ai soldati.\nIl territorio, inoltre, faceva parte della diocesi di Atella, ma con l'arrivo dei Longobardi pass\u00f2 quindi all'arcidiocesi di Napoli.\nVerso il 1000 si svilupparono i villaggi di Arcopinto, Cantarello, San Salvatore delle Monache (che trasse il nome dalla chiesa di san Salvatore, dipendente dal monastero di san Gregorio maggiore), Salice, Arcora, Contrada Regina, San Marco e San Martino, oltre a \"Casa aurea\" (Casoria) e \"Paternum ad sanctum Petrum\" (San Pietro a Patierno), mentre nelle vicinanze erano situati un bosco, una palude, il \"campus\" di san Severino e le vestigia di un vecchio acquedotto romano.\nTra i primi abitanti di Arcopinto e Casoria ci furono rispettivamente due agricoltori, Cicino Russo del fu Palumbo e Gregorio Capuburria del fu Leone, cognato di Russo, menzionati in un documento del 1025.\nInoltre, a causa dello straripamento del fiume Clanio, il territorio divenne paludoso e inospitale.\nBasso Medioevo.\nOccupazione normanna e sveva.\nTra l'XI e XII secolo il territorio fu conquistato rispettivamente dai Normanni, in seguito alla conquista normanna dell'Italia meridionale completata da Ruggero II di Sicilia e, poi, dagli Svevi.\nIn un documento del 1130/1131, scritto in caratteri longobardi, viene per la prima volta, secondo Bartolommeo Capasso, menzionata Afragola (\"Afraore\") e in cui sono elencati vari fondi rustici, concessi all'abate del monastero dei Santi Severino e Sossio, come: Licignano, Sant'Arcangelo (presso Caivano) e Cantarello ecc.\nIn un documento dell'agosto del 1143 vengono menzionati \u00abPagano, figlio del fu Nicola, de la Frahola\u00bb e la moglie Mansa, che donarono un terreno di 22 quarte, nella contrada di Cupolo, mentre anche nel \"Codice Diplomatico Normanno\" di Alfonso Gallo viene nominata Afragola.\nI primi abitanti di Arco Pinto eressero una chiesetta dedicata a san Martino, visitata nel 1619 dal cardinale Decio Carafa e distrutta nel 1768 per ordine del Governatore di Afragola.\nOccupazione angioino-durazzesca.\nDurante il periodo angioino, alcuni documenti riportano una \u00abVilla Arcus pinti\u00bb, di un \u00abCasale Arcus pinti\u00bb, \u00abloco ubi dicitur Arcus pintus\u00bb, e il villaggio Canterello e, tra i feudatari sono menzionati nei documenti: Paolo Scotto, che possedeva un\nfeudo nel luogo detto \u00aba la Fracta\u00bb, Pandolfo Gennaro, feudatario di Arcopinto, Ermigaldo de Lupian e Raimondo di Odiboni, medico di Carlo II d'Angi\u00f2 e feudatario delle Cesine, vendute a Giovanni Protomedico e, in seguito, a Guglielmo de Brusato.\nIl 24 febbraio 1265 Afragola fu visitata dal re Carlo I d'Angi\u00f2, in viaggio per Napoli, accolto da 18 cavalieri e da M. Francesco Loffredo, Eletto del Governo, il quale present\u00f2 al re le chiavi della Citt\u00e0.\nNel 1284 fu creata la \"baronia\" di Afragola, quando la Curia invest\u00ec Pierre de Lamanon di tutti i diritti sulla citt\u00e0, a eccezione delle terre gi\u00e0 appartenenti all'arcidiocesi di Napoli; il feudo pass\u00f2 di mano in mano numerose volte nei secoli seguenti.\nDurante il regno di Carlo II di Napoli e Roberto d'Angi\u00f2, infatti, molti feudi e terre della citt\u00e0 furono di propriet\u00e0 della Curia arcivescovile di Napoli, in particolare dell'arcivescovo Bernardo Caracciolo, coltivate da vassalli al servizio della stessa curia, tra i quali il salernitano Tommaso Mansella e Roberto di Capua, conte di Altavilla.\nNel 1355 vi si accamp\u00f2 Ludovico di Durazzo con i masnadieri tedeschi del conte Lando.\nNel luglio 1380, la citt\u00e0 fu coinvolta nello scontro fra Durazzeschi e Angioini e vi si accamp\u00f2 Ottone IV di Brunswick-Grubenhagen, marito di Giovanna I di Napoli, la quale ordin\u00f2 \"che tutti li casali sfrattassero et mettesserose allo forte, imper\u00f2 che messer Carlo doveva venire a lo Reame\".\nNel 1385, papa Urbano VI, assediato dal re Carlo III di Napoli nel castello di Nocera, chiese aiuto a Raimondo Orsini del Balzo, il quale, accompagnato da Francesco della Ratta, conte di Caserta, Carlo d'Artus, conte di Sant'Agata de' Goti e cavalieri, si impadron\u00ec di Afragola, scontrandosi con le truppe nemiche, nei pressi di Nocera, nel marzo dello stesso anno, subendo, tuttavia, una dura sconfitta.\nNel 1386 vi si accamp\u00f2 Villanuccio di Brunforte con le sue truppe.\nNel gennaio 1388, Domenico Ruffaldi da Siena si accamp\u00f2 ad Afragola con Berardo da Recanati e 500 cavalli, danneggiando il territorio fino a Casalnuovo di Napoli; tuttavia, Francesco Della Ratta e il fratello Sandolo, accompagnati da soldati teutonici e bretoni, si scontrarono con Ruffaldi, costringendolo a ritirarsi.\nInoltre, il 26 gennaio le truppe della regina Margherita di Durazzo si accamparono nei pressi della torre di Carluccio Minutolo, con l'invano tentativo di assediare Napoli.\nTuttavia, nell'aprile 1389, Ottone, al servizio di Luigi II d'Angi\u00f2 e in compagnia di Giovanni Acuto, si scontr\u00f2 con le truppe nemiche a Casalnuovo nel tentativo di respingerli, decidendo, malgrado tutto, di ripiegare tra Aversa e Afragola.\nNel maggio del 1392, Ruffaldi, accompagnato da Giacomo Stendardo, conte di Alife, assal\u00ec nuovamente Afragola e la succitata torre, razziando il territorio.\nIntorno al 1398 e 1399 vi si accamp\u00f2 Alberico da Barbiano per affrontare le truppe angioine, assediando Napoli ed obbligando le truppe ad arrendersi.\nNel 1423, nei pressi della citt\u00e0 avvenne uno scontro tra le truppe di re Alfonso V d'Aragona con quelle di Giacomo Sforza, capitano della regina Giovanna II di Napoli.\nOccupazione aragonese e spagnola.\nDal 1442 Afragola fece parte dei territori degli aragonesi, per poi passare a quelli spagnoli durante il vicereame spagnolo di Napoli.\nNel 1575 Paolo Capece-Bozzuto, feudatario di Afragola, offr\u00ec all'autorit\u00e0 regnante 7000 ducati per acquistare la parte demaniale della baronia; l\"universitas\" di Afragola fece appello alla Regia Corte, chiedendo che le fosse concesso di comprare sia la parte demaniale (per 7000 ducati) che quella burgensatica (per 20000 ducati), posseduta da quasi due secoli dai Capece-Bozzuto. Il 22 dicembre di quell'anno il regio Consiglio Collaterale, pur accettando l'offerta del Barone, concesse all\"universitas\" un mese di tempo per raccogliere il denaro e il 12 gennaio 1576, in seguito al deposito della somma da parte dell'autorit\u00e0 comunale, obblig\u00f2 Paolo Capece-Bozzuto alla vendita del feudo all\"universitas\". Ludovico Capece-Bozzuto, figlio di Paolo, fece ricorso, rifacendosi al fedecommesso del prozio Troiano che impediva l'alienabilit\u00e0 del feudo, ma ogni tentativo fu vano e la baronia cess\u00f2 per sempre di esistere.\nEt\u00e0 moderna.\nSeicento e Guerra dei Trent'anni.\nDurante il Seicento, Afragola si distinse nella fabbricazione di cappelli, dei tessuti e alla canapicoltura e agricoltura.\nDurante il governo del vicer\u00e9 Pietro di Toledo gli abitanti dell'Arcopinto si trasferirono nel nuovo rione spagnolo, sito nei pressi della chiesa di Santa Maria d'Ajello, decimati, in seguito, dall'eruzione del Vesuvio del 1631 e l'epidemia di peste del 1656.\nNel 1633 fu iniziata la costruzione della chiesa e del convento dei francescani di sant'Antonio di Padova (l'attuale Basilica di Sant'Antonio di Padova).\nNel 1639 Ramiro Felipe N\u00fa\u00f1ez de Guzm\u00e1n, duca di Medina e vicer\u00e9 di Napoli, vendette le terre di Afragola per finanziare la guerra dei trent'anni, costringendo gli abitanti a pagare 18.000 ducati per essere mantenuto in demanio.\nRivolta di Masaniello e Repubblica partenopea.\nNel 1647, Masaniello ordin\u00f2 a Giovanni Bozzuto di bruciare Afragola, con l'accusa di essere rimasta fedele al governo vicereale; tuttavia, dopo la morte del rivoluzionario, gli uomini arrestarono Bozzuto e lo imprigionarono nel Castel Nuovo.\nAlla fine del 1600 la citt\u00e0 fu amministrata da un governatore vicereale.\nNel 1737 venne stilato, inoltre, un \"Codice di Afragola\" con nove norme incise su una lastra di marmo, conservata nell'atrio del Palazzo comunale.\nIl 17 dicembre 1796, inoltre, fu fondato dal sacerdote Nicola Iengo un orfanotrofio, sito nel castello di Afragola e gestito da suore oblate.\nDurante la nascita della Repubblica partenopea, i francesi occuparono la citt\u00e0, dove, nel frattempo, fu issato in Piazza dell'Arco (attuale piazza Municipio) l\"albero della libert\u00e0\".\nA partire dal maggio dello stesso anno, tuttavia, i francesi furono costretti a lasciare Napoli, favorendo la nascita di rivolte anti-giacobine in varie citt\u00e0 come Caserta, Portici, Acerra, Teano, Campobasso e la stessa Afragola.\nSecondo il libro \"Storia della Repubblica partenopea del 1799 e vite de\u2019 suoi uomini celebri\" di Clodomiro Perrone, infatti, Antonio La Rossa (o Della Rossa), membro della Giunta di stato, guid\u00f2 il 3 giugno una rivolta, abbattendo l\"albero della libert\u00e0\" e richiamando a s\u00e9 i soldati delle citt\u00e0 vicine, tra cui Acerra, con l'intenzione di attaccare i partenopei.\nIn risposta, la Repubblica partenopea invi\u00f2 trecento soldati, i quali incontrati i ribelli a Capodichino li misero in fuga verso Casoria. Furono quindi rialzati nuovamente gli alberi della libert\u00e0 alle citt\u00e0 ribelle.\nTuttavia, La Rossa chiese aiuto al marchese della Schiava e al cardinale Fabrizio Ruffo, il quale gli offr\u00ec trecentootto sanfedisti, guidati dal prete Pietro Moscia e cento cavalieri, guidati da Michele Rega, con l'intenzione di introdursi a Napoli.\nEt\u00e0 contemporanea.\nOccupazione austriaca e sconfitta di Napoleone.\nNel 1809 la citt\u00e0 fu amministrata per la prima volta da un'amministrazione civica autonoma e da un sindaco, il notaio Cesare Castaldo.\nDopo la sconfitta di Napoleone Bonaparte nella battaglia di Waterloo (1815), gli austriaci si diressero nel Regno di Napoli e ad Afragola, occupata da questi ultimi, come riporta il decreto del Trattato di Casalanza: \nDal 1809 al 1860 Afragola fu un comune dell'omonimo circondario, amministrato da un sindaco, un decurionato di 30 funzionari, un regio giudice (che amministrava la giustizia), un ispettore-commissario (con funzioni di polizia), due eletti e un cancelliere comunale.\nUnit\u00e0 d'Italia.\nTra il 1830 e il 1889, la citt\u00e0 si distinse nuovamente nella produzione di canapa, lino, legumi, frumento, granturco, cappelli e frutta, in particolare meloni.\nCon la soppressione del distretto di Casoria nel 1860 e, quindi, di tutti i circondari della provincia di Napoli, Afragola divenne un comune dell'omonimo mandamento.\nNel 1873 la citt\u00e0 fu fornita di un ufficio telegrafico, sito in una casa di propriet\u00e0 del Comune, in via Rosario, voluto dal commissario Giuseppe Arpa e dalla Direzione Compartimentale dei Telegrafi di Napoli, e di un ospedale civico, sito nell'ex Convento di Sant'Antonio, sussidiato dal Comune e gestito dai monaci del convento.\nMalgrado tutto, nel 1878, la citt\u00e0 fu colpita da una grande alluvione, che provoc\u00f2 ingenti danni e costrinse il sindaco a chiedere aiuto alle altre citt\u00e0 vicine.\nPrimo novecento e periodo fascista.\nDurante la prima guerra mondiale, la citt\u00e0 sub\u00ec un duro periodo di povert\u00e0, in particolare nel 1918, causato soprattutto dalla partenza dei giovani per la guerra, per i quali fu eretto un monumento commemorativo, il Monumento ai caduti della prima guerra mondiale.\nDopo la soppressione del circondario di Casoria nel 1926, il territorio fu assegnato al circondario di Napoli.\nSotto il regime fascista, come tutti i comuni italiani, la citt\u00e0 fu amministrata da un podest\u00e0, Luigi Ciaramella, in carica dal 1927 al 1943, il quale fece ampliare le strade, rafforz\u00f2 le corse della tranvia e fece costruire le fogne e una scuola, l'attuale Marconi.\nIl 5 ottobre 1935 il re Vittorio Emanuele III, su proposta del podest\u00e0, confer\u00ec al Comune il titolo di \"citt\u00e0\".\nOccupazione nazista.\nCon l'armistizio dell'8 settembre 1943, la citt\u00e0 fu occupata dai tedeschi, che il 2 ottobre dello stesso anno compirono una strage, la cosiddetta Strage di Afragola, durante la quale furono assassinate 11 persone e posero un campo di prigionia all'interno del Casone Spena, nell'area dell'Arcopinto, un ospedale militare nell'attuale scuola Marconi, mentre furono appostate delle sentinelle sul campanile della chiesa di Santa Maria d'Ajello, utilizzata come torre d'avvistamento.\nIn onore del sacrificio degli abitanti, fu posta un'epigrafe in versi dettati da Adolfo Omodeo l'11 ottobre 1944: \nSecondo Armando Izzo, la Casa del Fascio, sita all'inizio di via Gramsci, fu saccheggiata dai tedeschi, senza tuttavia rappresaglie verso i civili.\nInoltre, nel luglio dello stesso anno suonarono le sirene antiaerei, a causa di due aerei nemici che sganciarono le bombe nei pressi di via Arturo De Rosa, in particolare il 18 luglio, durante il quale perirono 4 civili e ne rimasero feriti 10.\nArrivo degli Alleati.\nIl 2 ottobre le truppe corazzate alleate della \"7th Armoured Division\", tra le quali il \"1st Royal Tank Regiment\" (con le sue compagnie motorizzate \"C Coy\" e \"1 R.B.\"), il \"5th Regiment Royal Artillery\" (in particolare l\"'H Trp\" e il \"Bty H.Q.\" della \"CC Battery\", comandata dal maggiore Francis Brian Wyldbore-Smith) e il reggimento \"11th Hussars\", comandato dal tenente colonnello A.T. Smail (in particolare lo squadrone \"A\", con le \"troop\" \"3Tp\" del tenente Williamson e la \"5Tp\" del tenente Garrard), provenienti da Somma Vesuviana, insieme ad alcune autoblindo venute da Casalnuovo di Napoli, si diressero verso Afragola, dove si trovava il quartier generale della brigata, il \"Brigade Tactical H.Q.\", con l'intenzione di spingersi fino ad Acerra, assediata dalle truppe naziste.\nL'obiettivo degli Alleati era, infatti, quello di avanzare lungo i Regi Lagni, ma durante il tragitto trovarono l'unico ponte percorribile, il ponte di Casolla, ancora controllato dai soldati tedeschi.\nIl giorno seguente, le truppe alleate misero in fuga i tedeschi, provenienti da Cardito e da Caivano, dopo scontri a fuoco a San Michele e nei pressi del lazzaretto.\nInoltre, mentre gli inglesi continuarono l'avanzata verso Afragola, la strada statale 87 Sannitica lungo la tranvia Napoli-Caivano e la strada provinciale Afragola-Casolla era battuta dal fuoco delle truppe tedesche.\nIn un rapporto militare del 7 ottobre viene riportato che il 3 ottobre l\"11 (StuG)Kp/PzRgt Hermann G\u00f6ring\", appartenente al III battaglione del capitano Hans Sandrock e dislocata nei pressi di Cardito e Caivano con l\"Abteilung\" del capitano Karl Ro\u00dfmann, form\u00f2 una linea di difesa con cannoni d'assalto \"Sturmgesch\u00fctz III\": due posti al bivio Cardito-Afragola-Casoria e comandati dal \"wachtmeister\" Boerner; due a sud di Cardito, al comando del \"stabswachtmeister\" Schulze-Oswald e, infine, altri due a 2 km a sud-est di Cardito, comandati dal \"leutnant\" Wallh\u00e4user (coadiuvato dall\"unteroffizier\" Bito e l\"oberwachtmeister\" Tokk); al comando del \"Panzer-Aufkl\u00e4rungs-Abteilung\" e del cannone d'assalto Sturmhaubitze 42 vi fu, invece, il capitano L\u00fcbke.\nOltre a questi ultimi, furono poste anche batterie di artiglieri, mitragliatrici, trincee e unit\u00e0 di fanteria alla masseria della principessa Caracciolo e nella Porchiera.\nIl \"leutnant\" Winkler del \"Panzer-Aufkl\u00e4rungs-Abteilung\" riport\u00f2 l'avanzamento di carri armati nemici da Afragola e, durante l'attacco degli Alleati, il \"leutnant\" Roebig mor\u00ec per un colpo alla testa, mentre l\"oberleutnant\" Jekosch, giunto sul posto insieme a Roebig con un sidecar per avvertire Boerner dell'imminente pericolo, e il \"gefreiter\" Rabitsch, rimasero feriti; Boerner decise quindi di mettere a ferro e fuoco Cardito e le truppe tedesche, al comando di Schulze-Oswald, distrussero tre carri armati M4 Sherman e due autocarri di fanteria, riuscendo a respingere i militari alleati.\nInoltre, il tenente Francesco de Fleury oppose strenua resistenza con il suo reparto, fino all'arrivo degli anglo-americani, riuscendo a requisire un autocarro, ripiegando a nord per unirsi ai militari della Repubblica Sociale Italiana.\nDopo la fuga dei tedeschi, gli Alleati allestirono un campo di prigionia, il cosiddetto campo 209, sotto il comando dei militari inglesi.\nDopoguerra e nascita della Repubblica Italiana.\nDopo la nascita della Repubblica Italiana, dal 1946 al 1953 fu sindaco Giuseppe Iazzetta, periodo durante il quale la citt\u00e0 fu investita da un forte boom economico.\nDal 1953 al 1960 fu in carica Armando Izzo, il quale fece costruire strade, fogne, due scuole medie e avvi\u00f2 la costruzione di un liceo scientifico.\nDurante gli anni 1960, la citt\u00e0 subisce, tuttavia, un impoverimento della popolazione e la conseguente emigrazione degli abitanti.\nIl 9 luglio 1974 avvenne un grave disastro aereo, il cosiddetto volo TA-3B Skywarrior, in localit\u00e0 Arcopinto, al confine con Casoria, durante il quale l'aeromobile, un Douglas TA-3B Skywarrior della United States Navy, precipit\u00f2 nelle campagne di Casoria disintegrandosi causando, inoltre, la morte di 5 passeggeri e 3 membri dell'equipaggio e il ferimento di 3 civili.\nInoltre, negli anni 1980, a causa del terremoto dell'Irpinia del 1980, fu iniziata la costruzione dell'attuale rione Salicelle per ospitare i terremotati e crebbe la criminalit\u00e0 organizzata.\nIl 6 giugno 2017 fu inaugurata, alla presenza dell'allora presidente del consiglio dei ministri Paolo Gentiloni e il ministro delle infrastrutture e dei trasporti Graziano Delrio, la stazione di Napoli Afragola, soprannominata \"La Porta del Sud\", progettata dall'architetto Zaha Hadid ed operativa dall'11 giugno 2017."}
{"id": "8100118", "revid": "298055", "url": "https://it.wikipedia.org/wiki?curid=8100118", "title": "Terra del Vento", "text": ""}
{"id": "8100120", "revid": "124123", "url": "https://it.wikipedia.org/wiki?curid=8100120", "title": "Kevin Pietersen", "text": ""}
{"id": "8100121", "revid": "108598499", "url": "https://it.wikipedia.org/wiki?curid=8100121", "title": "The Center Won't Hold", "text": "The Center Won't Hold \u00e8 il nono album in studio della rock band americana Sleater-Kinney, pubblicato il 16 agosto 2019 da Mom + Pop Music.\nA gennaio 2018, si diceva che la band stesse lavorando al seguito di No Cities to Love, anche se Carrie Brownstein ha affermato che \"lo faranno molto lentamente\". Nel gennaio 2019, la band ha annunciato che un nuovo album sarebbe atteso per lo stesso anno, prodotto da St. Vincent.\nQuesto \u00e8 l'ultimo album con il batterista Janet Weiss, che ha annunciato la sua partenza dalla band il 1\u00ba luglio 2019.\n\"Hurry On Home\" \u00e8 stato pubblicato come singolo principale dell'album il 29 maggio 2019.\nThe A.V. club ha incluso \"Hurry On Home\" come parte della sua lista dei 30 migliori brani rock queer del 2019 e la recensione di Katie Rife ha dato una valutazione positiva, scrivendo: \"Elegante e tagliuzzata, la canzone porta il marchio del produttore St. Vincent, la cui sensualit\u00e0 sensuale si scontra con il pesante riffage di Sleater-Kinney con tutto il potere - e il valore dell'intrattenimento - di Godzilla che combatte contro King Kong.\" Alla pubblicazione dell'album, Rife gli diede una A, lodando la rilevanza del songwriting e la produzione di St. Vincent."}
{"id": "8100124", "revid": "36426", "url": "https://it.wikipedia.org/wiki?curid=8100124", "title": "Basilica Cateriniana di San Domenico", "text": ""}
{"id": "8100126", "revid": "991694", "url": "https://it.wikipedia.org/wiki?curid=8100126", "title": "Guinness Pro14 2019-2020", "text": ""}
{"id": "8100129", "revid": "585241", "url": "https://it.wikipedia.org/wiki?curid=8100129", "title": "Papa della Chiesa Copta", "text": ""}
{"id": "8100130", "revid": "466539", "url": "https://it.wikipedia.org/wiki?curid=8100130", "title": "US Open 2019", "text": "Gli US Open 2019 sono stati un torneo di tennis giocato su campi di cemento DecoTurf all'aperto. Si tratta della 139\u00aa edizione degli US Open, quarta e ultima prova del Grande Slam nell'ambito dell'ATP Tour 2019 e del WTA Tour 2019. Il torneo si \u00e8 disputato all'USTA Billie Jean King National Tennis Center di Flushing Meadows a New York. I campioni uscenti dei singolari maschile e femminile erano Novak \u0110okovi\u0107 e Naomi \u014csaka, ma sono stati eliminati dal torneo al quarto turno, rispettivamente dagli svizzeri Stan Wawrinka e Belinda Bencic.\nTorneo.\nGli US Open 2019 sono stati la 139\u00aa edizione del torneo che si \u00e8 disputata all'USTA Billie Jean King National Tennis Center di New York. L'evento \u00e8 stato organizzato dalla International Tennis Federation (ITF), e faceva parte dell'ATP Tour 2019 e del WTA Tour 2019 sotto la categoria Grande Slam. Il torneo comprende il singolare (maschile, femminile), il doppio (maschile, femminile) e il doppio misto. Si sono disputati anche i tornei di singolare e doppio per ragazze e ragazzi (giocatori under 18), e i tornei di singolare e doppio in carrozzina.\nIl torneo si \u00e8 giocato su quindici campi in cemento DecoTurf, inclusi i tre campi principali: Arthur Ashe Stadium, Louis Armstrong Stadium e Grandstand.\nProgramma del torneo.\nIl torneo si \u00e8 svolto in quattordici giornate dal 26 agosto all'8 settembre.\nTeste di serie nel singolare.\nSingolare maschile.\nLe teste di serie maschili sono state assegnate seguendo la classifica ATP al 19 agosto 2019.\nNella tabella sottostante ranking e punteggio precedente al 26 agosto 2019.\n\u2020 Il giocatore non si \u00e8 qualificato nell'edizione 2018, ma difende punti di uno o pi\u00f9 tornei dell'ATP Challenger Tour 2018.\nSingolare femminile.\nLe teste di serie femminile sono state assegnate seguendo la classifica WTA al 19 agosto 2019.\nNella tabella sottostante ranking e punteggio precedente al 26 agosto 2019.\nWildcard.\nAi seguenti giocatori \u00e8 stata assegnata una wildcard per accedere al tabellone principale.\nRanking protetto.\nI seguenti giocatori sono entrati in tabellone con il ranking protetto:\nCampioni.\nSenior.\nSingolare maschile.\n Rafael Nadal ha sconfitto in finale Daniil Medvedev con il punteggio di 7-5, 6-3, 5-7, 4-6, 6-4.\nSingolare femminile.\n Bianca Andreescu ha sconfitto in finale Serena Williams con il punteggio di 6-3, 7-5.\nDoppio maschile.\n Juan Sebasti\u00e1n Cabal / Robert Farah hanno sconfitto in finale Marcel Granollers / Horacio Zeballos con il punteggio di 6-4, 7-5.\nDoppio femminile.\n Elise Mertens / Aryna Sabalenka hanno sconfitto in finale Viktoryja Azaranka / Ashleigh Barty con il punteggio di 7-5, 7-5.\nDoppio misto.\n Bethanie Mattek-Sands / Jamie Murray hanno sconfitto in finale Chan Hao-ching / Michael Venus con il punteggio di 6-2, 6-3.\nJunior.\nSingolare ragazzi.\n Jon\u00e1\u0161 Forejtek ha sconfitto in finale Emilio Nava per 64\u20137, 6\u20130, 6\u20132\nSingolare ragazze.\n Mar\u00eda Camila Osorio Serrano ha sconfitto in finale Alexandra Yepifanova per 6\u20131, 6\u20130\nDoppio ragazzi.\n Eliot Spizzirri / Tyler Zink hanno sconfitto in finale Andrew Paulson / Alexander Zgirovsky per 7\u201364, 6\u20134\nDoppio ragazze.\n Kamilla Bartone / Oksana Selechmeteva hanno sconfitto in finale Aubane Droguet / S\u00e9l\u00e9na Janicijevic per 7\u20135, 7\u201366\nTennisti in carrozzina.\nSingolare maschile in carrozzina.\n Alfie Hewett ha sconfitto in finale St\u00e9phane Houdet per 7\u201369, 7\u201365\nSingolare femminile in carrozzina.\n Diede de Groot ha sconfitto in finale Yui Kamiji per 4\u20136 per 6\u20131, 6\u20134\nQuad singolare.\n Andrew Lapthorne ha sconfitto in finale Dylan Alcott per 6\u20131, 6\u20130\nDoppio maschile in carrozzina.\n Alfie Hewett / Gordon Reid hanno sconfitto in finale Gustavo Fern\u00e1ndez / Shingo Kunieda per 1\u20136, 6\u20134, [11\u20139]\nDoppio femminile in carrozzina.\n Diede de Groot / Aniek van Koot hanno sconfitto in finale Sabine Ellerbrock / Kgothatso Montjane per 6\u20132, 6\u20130\nQuad doppio.\n Dylan Alcott / Andrew Lapthorne hanno sconfitto in finale Bryan Barten / David Wagner per 65\u20137, 6\u20131, [10\u20136]\nMontepremi.\nIl montepremi complessivo per il 2019 \u00e8 di $."}
{"id": "8100131", "revid": "585241", "url": "https://it.wikipedia.org/wiki?curid=8100131", "title": "Papa Marco III di Alessandria", "text": ""}
{"id": "8100132", "revid": "1711941", "url": "https://it.wikipedia.org/wiki?curid=8100132", "title": "Hakima El Haite", "text": "Dopo aver ricoperto, dal 2013 al 2017, la carica di ministro delegato per l'ambiente, nel 2018 \u00e8 stata eletta presidente dell'Internazionale Liberale, prima non europea a rivestire tale carica.\nNel 2019, \u00e8 tra i 490 firmatari di una petizione in favore delle libert\u00e0 sessuali in Marocco, insieme alla scrittrice Le\u00efla Slimani, alla regista Sonia Terrab e alla sociologa Sanaa El Aji, iniziativa presa in seguito all'arresto della giornalista Hajar Raissouni."}
{"id": "8100133", "revid": "585241", "url": "https://it.wikipedia.org/wiki?curid=8100133", "title": "Marco III di Alessandria", "text": ""}
{"id": "8100137", "revid": "767487", "url": "https://it.wikipedia.org/wiki?curid=8100137", "title": "Georg Caspar Sch\u00fcrmann", "text": "Biografia.\nSch\u00fcrmann studi\u00f2 musica, compreso il canto, nella sua nativa Bassa Sassonia. Nel 1693 cantava all'Oper am G\u00e4nsemarkt come giovane contralto. Nel 1694 compose una cantata per l'inaugurazione del castello di Salzdahlum a Wolfenb\u00fcttel. Nel 1697 si rec\u00f2 a Luneburgo (circa a sud-est di Amburgo) per esibirsi come ospite in uno spettacolo. Il suo canto impression\u00f2 cos\u00ec tanto il duca Antonio Ulrico di Brunswick-Wolfenb\u00fcttel che il duca lo assunse all'istante. Dal 1702 al 1707 fu direttore principale e compositore per l'Orchestra di Corte di Meiningen. Nel 1707 Sch\u00fcrmann succedette ufficialmente a Reinhard Keiser come \"Cammer-Componist\" (compositore di corte). Serv\u00ec la corte di Brunswick, con poche brevi interruzioni, per 54 anni fino alla sua morte all'et\u00e0 di 79 anni.\nOpere.\nSch\u00fcrmann scrisse oltre trenta opere, molte delle quali non sono sopravvissute. La sua musica era caratterizzata da ricchezza armonica, attenta elaborazione contrappuntistica, maneggiamento flessibile della forma e delineazione teatrale efficace dei personaggi. Alcune delle sue opere:"}
{"id": "8100139", "revid": "991694", "url": "https://it.wikipedia.org/wiki?curid=8100139", "title": "Tapio Kalervo Koskinen", "text": ""}
{"id": "8100141", "revid": "1039155", "url": "https://it.wikipedia.org/wiki?curid=8100141", "title": "Heidi (serie animata)", "text": ""}
{"id": "8100150", "revid": "438678", "url": "https://it.wikipedia.org/wiki?curid=8100150", "title": "Almost Killed Me", "text": "Almost Killed Me \u00e8 l'album di debutto in studio della rock band di Brooklyn The Hold Steady, pubblicato il 16 marzo 2004 con l'etichetta Frenchkiss Records.\n\u00c8 considerato da molti un concept album, con diversi temi ricorrenti come esperienze ai confini della morte, feste e il personaggio immaginario Charlemagne. In \"Separation Sunday\", il secondo album dei Hold Steady, riappariranno i personaggi introdotti in \"Almost Killed Me\". L'album \u00e8 stato classificato da \"Rolling Stone\" al numero 99 dei 100 migliori album del decennio.\nSebbene allora non fosse un membro a tempo pieno della band, il futuro tastierista Franz Nicolay fa un'apparizione come ospite nell'album insieme al compagno di band The World/Inferno Friendship Society Peter Hess."}
{"id": "8100160", "revid": "1924342", "url": "https://it.wikipedia.org/wiki?curid=8100160", "title": "Sweet People", "text": "Sweet People (dall'inglese: dolci persone) \u00e8 un singolo della cantante ucraina Al'o\u0161a, pubblicato il 25 marzo 2010 da Catapult Music.\n\u00c8 stato scritto in lingua inglese dalla stessa cantante, che ha anche collaborato alla sua composizione con Borys Kukoba e Vadym Lysycja.\nIl brano ha rappresentato l'Ucraina all'Eurovision Song Contest 2010, classificandosi al 10\u00ba posto nella finale dell'evento.\nInoltre, il 26 aprile 2020, in occasione della Giornata internazionale della memoria del disastro di Chernobyl il suo brano Sweet People \u00e8 andato in onda su Rai Radio 1 .\nTesto e composizione.\nIl brano \u00e8 stato scritto da Al'o\u0161a (utilizzando il proprio nome, ossia Olena Oleksandrivna Kucher-Topol'ja) ed \u00e8 stato composto, oltre che da lei stessa, anche da Borys Kukoba e Vadym Lysycja, produttore del singolo.\nIn una conferenza stampa la cantante ha affermato che il messaggio della canzone era a favore della protezione dell'ambiente. Lei stessa infatti nacque pochi giorni dopo il disastro di \u010cernobyl, ritenuto una delle pagine nere della storia ucraina.\nL'intero brano \u00e8 un susseguirsi di domande rivolta alle \"dolci persone\" (in inglese: sweet people), come \"What have we done?\" (Cosa abbiamo fatto?) o \"Have you no love for mankind?\" (Non provate amore per il genere umano?) che spingono ad interrogarsi sulle azioni negative compiute dal genere umano nei confronti dell'ambiente.\nVideo musicale.\nIl video musicale ufficiale del brano \u00e8 stato pubblicato il 18 maggio 2010 sul canale ufficiale YouTube dell'Eurovision Song Contest. Esso \u00e8 ambientato nella citt\u00e0 deserta di Pryp\"jat', anche se \u00e8 stato girato perlopi\u00f9 in uno stabilimento industriale abbandonato di Kiev. L'intenzione iniziale era di girare l'intera videoclip a Pryp\"jat', tuttavia i livelli di radiazioni lo resero impossibile.\nPartecipazione all'Eurovision Song Contest.\nInizialmente l'emittente ucraina NTU aveva annunciato che il cantante Vasyl' Lazarovy\u010d era stato selezionato come rappresentante della nazione all'Eurovision Song Contest 2010, ospitato dalla citt\u00e0 norvegese di B\u00e6rum, a pochi chilometri da Oslo. Fu allestita una selezione nazionale per il brano, che decret\u00f2 vincitore il singolo \"I Love You...\". Pochi giorni dopo l'emittente annunci\u00f2 che si sarebbe tenuta una seconda selezione, alla quale presero parte 20 artisti, vinta da Al'o\u0161a con \"To Be Free\". Il singolo \u00e8 stato sostituito da \"Sweet People\" poich\u00e9 gi\u00e0 pubblicato in un album del 2008.\nL'Ucraina si \u00e8 esibita 8\u00aa nella seconda semifinale, classificandosi al 7\u00ba posto con 77 punti e qualificandosi per la finale, dove, esibendosi 17\u00aa, si \u00e8 classificata 10\u00aa con 108 punti."}
{"id": "8100163", "revid": "729019", "url": "https://it.wikipedia.org/wiki?curid=8100163", "title": "Daniel Farani", "text": "Biografia.\nDaniel nasce a Wellington, in Nuova Zelanda, da genitori di origini samoane.\nSi forma rugbisticamente nel Petone e nel 1997 e 1999 disputa qualche partita con la squadra provinciale di .\nNell'estate 2001 arriva in Europa, disputando stagioni con Stourbridge, , e ; a Viadana conquista la Coppa Italia 2002-03.\nNel 2006 gioca una stagione in Sudafrica negli in Super 14; dal 2006 fa ritorno in Europa, i Francia, all' dove disputa 4 stagioni di Top14.\nNel 2010 passa al , in terza divisione, rimamendovi fino al termine della carriera professionistica.\nCarriera internazionale.\nNel 2005 viene selezionato nella Nazionale samoana, esordendo il 2 luglio contro ; nello stesso anno si aggiudica il Pacific Tri-Nations, valido per le qualificazioni alla Coppa del Mondo di rugby 2007. Successivamente disputa altri incontri nel 2005 e altri 3 \"test\" internazionali nel 2006."}
{"id": "8100164", "revid": "1305772", "url": "https://it.wikipedia.org/wiki?curid=8100164", "title": "Palazzo Ming", "text": "Il Palazzo Ming () o \" Citt\u00e0 Proibita di Nanchino \", era il palazzo imperiale usato nel XIV secolo della dinastia Ming quando la capitale imperiale della Cina era Nanchino.\nStoria.\nXIV secolo.\nZhu Yuanzhang, fondatore e primo imperatore della dinastia Ming, inizi\u00f2 a costruire un palazzo in quello che all'epoca era noto come Jiankang nel 1367. A quel tempo, si autoproclam\u00f2 \"Re di Wu \". Il palazzo fu costruito fuori dalla citt\u00e0 esistente di Jiankang e fu completato nel 1368. Al termine dei lavori, Zhu fond\u00f2 formalmente la dinastia e si proclam\u00f2 imperatore con il nome di Hongwu, ribattezzando al contempo Jiankang \"Capitale Meridionale\" ( \"Nanchino\" ) dell'impero. Nei successivi anni, pochi cambiamenti furono apportati al palazzo di Nanchino mentre l'imperatore si concentrava sulla costruzione della \"Capitale Centrale\" presso la sua citt\u00e0 natale: Fengyang.\nNel 1373, Hongwu riport\u00f2 la sua attenzione a Nanchino con un sostanziale programma di espansione e ristrutturazione del palazzo che fu completato nel 1375. Ulteriori lavori d'espansione si ebbero nel 1392. Nel 1398, Hongwu mor\u00ec e gli successe il nipote, il giovane Jianwen che venne ben presto trascinato in una guerra civile dallo zio Zhu Di.\nXV-XVIII secolo.\nNel 1402, Zhu Di conquist\u00f2 Nanchino e sal\u00ec al trono come imperatore Yongle. Jianwen scomparve in un incendio nel palazzo imperiale.\nL'imperatore Yongle, gi\u00e0 Principe di Yan con sede nell'allora Beiping (Pechino ), elev\u00f2 Beiping allo status di seconda capitale, mutandone il nome Beijing \"Capitale Settentrionale\". Zhu Di avvi\u00f2 poi una possente ristrutturazione della citt\u00e0, facendone il nuovo centro politico e culturale dell'impero. Nel 1420, Yongle spost\u00f2 la sua residenza nella Citt\u00e0 Proibita di Pechino sancendone il primato rispetto alle altre capitali imperiali. Nanchino mantenne lo status di capitale \"di riserva\" per quasi tre secoli dell'era Ming, dotata pertanto di un tribunale di \"riserva\" e ministeri di \"riserva\". Il Palazzo Ming fu affidato ai funzionari del Dipartimento della Famiglia Imperiale. La struttura venne danneggiata da diversi incendi: es. nel 1449 le tre sale principali della corte esterna (sede cerimoniale del governo) bruciarono e non furono mai ricostruite.\nDopo la caduta di Pechino nelle mani dei ribelli di Li Zicheng (cui fece seguito l'affermarsi della dinastia Qing ) nel 1644, Palazzo Ming a Nanchino torn\u00f2 brevemente sede del governo del Principe di Fu, incoronato imperatore Hongguang (il primo della fallimentare serie d'imperatori della c.d. dinastia Ming meridionale). Hongguang inizi\u00f2 a ricostruire alcune sezioni del palazzo andate distrutte nel corso dei secoli.\nGi\u00e0 nel 1645 gli eserciti di Qing raggiunsero Nanchino. L'imperatore Hongguang fugg\u00ec e i funzionari della corte di \"riserva\" si arresero. Sotto la dinastia Qing, il settore di Nanchino fu presidiato dagli eserciti Manci\u00f9 delle c.d. Otto Bandiere e Palazzo Ming divenne lo \"yamen\" di due comandi militari. Durante la dinastia Qing, il palazzo fu gradualmente demolito, con pietre e sculture portate via per essere utilizzate come materiale da costruzione ed elemento decorativo in altri progetti.\nAl tempo dell'imperatore Kangxi e dei viaggi dell'imperatore Qianlong a Nanchino nei secoli XVII e XVIII, Palazzo Ming era ormai in rovina e i due imperatori soggiornarono altrove.\nXIX secolo.\nQuando i leader della rivoluzione di Taiping dichiararono Nanchino la capitale del Regno Celeste di Taiping, scelsero di non restaurare il palazzo dei Ming ma di costruire il Palazzo del Re Celeste. Durante i lavori, prelevarono una grande quantit\u00e0 di materiale da costruzione dai resti di Palazzo Ming lasciando quasi nulla degli edifici e delle mura. Quando i rivoltosi furono sconfitti, le truppe di Qing distrussero il nuovo palazzo (1864) e costruirono nuovi edifici governativi in stile tradizionale in quel sito.\nXX secolo.\nLa Repubblica di Cina (1912-49) riport\u00f2 a Nanchino la capitale nel 1928 e trasform\u00f2 uno degli edifici Qing nel Palazzo presidenziale . Lo sviluppo pianificato della capitale prevedeva la costruzione di una nuova zona esecutiva centrale, attorno al Palazzo presidenziale, sull'ex complesso di Palazzo Ming. Il piano non fu mai completato. Nel 1929, una strada principale, l'attuale East Zhongshan Road, fu costruita in una direzione est-ovest attraverso il sito del complesso palaziale, dividendolo in due porzioni, una settentrionale e l'altra meridionale.\nNegli anni '30 del secolo scorso furono costruiti una serie di edifici all'interno e intorno alla parte settentrionale del sito di Palazzo Ming, inclusi gli uffici di due organi del Kuomintang, in uno stile \"neoclassico\" che rimanda all'architettura tradizionale del palazzo, collocati simmetricamente vicino alle vecchie porte orientale e occidentale. Anche il Museo Nazionale Centrale, l'attuale edificio del Museo di Nanchino, fu costruito nella parte settentrionale. La parte meridionale divenne una piccola pista di atterraggio. La costruzione della pista di atterraggio port\u00f2 alla demolizione dei due bracci sporgenti della Porta Meridiana, l'impressionante ex porta d'ingresso del complesso palaziale.\nPalazzo Ming oggi.\nNessun edificio del vecchio complesso sopravvive oggi. Sono invece presenti, tra le altre strutture, le piattaforme della Porta Meridiana, della Gloriosa Porta Orientale (\"Donghua\") e della Porta della Pace (\"Xi'an\") a occidente. Non sono sopravvissuti i battenti delle porte e la struttura \"ad ali\" della Porta Meridionale \u00e8 stata demolita. Sono anche presenti i ponti che traversavano il Fiume dell'Acqua Dorata, lungo l'asse nord-sud del complesso, l'uno appena dentro e l'altro appena fuori dall'ingresso. Un certo numero di elementi di colonne e sculture in pietra sopravvivono e sono state scavate alcune delle fondamenta.\nIl sito delle tre sale della corte esterna \u00e8 stato adibito a parco commemorativo, come l'area intorno alla Porta Meridiana. Molte delle rimanenti sculture in pietra e componenti architettoniche del palazzo sono state spostate in quest'ultimo parco per ragioni espositive.\nGrandi parti del complesso palaziale sono ora occupate da varie agenzie e organizzazioni come l'Universit\u00e0 aeronautica e aerospaziale di Nanchino, gli Archivi del Distretto militare di Nanchino e l'Archivio storico n. 2 della Cina.\nTrasporti.\nIl palazzo \u00e8 accessibile dalla stazione Minggugong della metropolitana di Nanchino."}
{"id": "8100165", "revid": "358169", "url": "https://it.wikipedia.org/wiki?curid=8100165", "title": "Atletica leggera ai VII Giochi della Francofonia", "text": "Le competizioni di atletica leggera dei VII Giochi della Francofonia si sono svolte dal 10 al 14 settembre 2013 allo Stadio Charles Ehrmann di Nizza, in Francia."}
{"id": "8100169", "revid": "585241", "url": "https://it.wikipedia.org/wiki?curid=8100169", "title": "Papa Pietro VII di Alessandria", "text": ""}
{"id": "8100170", "revid": "585241", "url": "https://it.wikipedia.org/wiki?curid=8100170", "title": "Pietro VII di Alessandria", "text": ""}
{"id": "8100171", "revid": "2196166", "url": "https://it.wikipedia.org/wiki?curid=8100171", "title": "Ponte Libertador Generale San Mart\u00edn", "text": "Il ponte Libertador Generale San Mart\u00edn (in spagnolo: \"Puente Libertador General San Mart\u00edn\") \u00e8 un ponte a sbalzo che attraversa il fiume Uruguay lungo il confine tra Argentina e Uruguay. Unisce la citt\u00e0 argentina di Gualeguaych\u00fa, nella provincia di Entre R\u00edos, con quella uruguaiana di Fray Bentos, capoluogo del dipartimento di R\u00edo Negro.\nStoria.\nNel 1960 i governi di Argentina e Uruguay costituirono la \"Comisi\u00f3n T\u00e9cnica Mixta del Puente \" per la realizzazione di un ponte sull'Uruguay. Il 17 ottobre 1967, a Montevideo, fu ratificato l'accordo per la costruzione del ponte. Nell'agosto 1972 fu firmato il contratto con il consorzio che aveva vinto l'appalto per la realizzazione dell'opera.\nIl ponte fu inaugurato ufficialmente il 16 settembre 1976 ed intitolato all'eroe nazionale argentino Jos\u00e9 de San Mart\u00edn."}
{"id": "8100173", "revid": "56620", "url": "https://it.wikipedia.org/wiki?curid=8100173", "title": "Separation Sunday", "text": "Separation Sunday \u00e8 il secondo album in studio della band indie rock americana The Hold Steady, pubblicato il 3 maggio 2005 da Frenchkiss Records. Un concept album, Separation Sunday segue le storie interconnesse di diversi personaggi immaginari: Craig (il narratore), Holly (abbreviazione di Alleluia), a volte tossicodipendente, a volte prostituta, a volte rinato cristiano / cattolico (e talvolta tutti e tre contemporaneamente); Carlo Magno, un magnaccia; e Gideon, uno skinhead(nazischino), mentre viaggiano di citt\u00e0 in citt\u00e0 e fanno festa.\nSeparation Sunday \u00e8 densamente lirica, piena di allusioni bibliche, e giochi di parole . Il cantante / cantautore Craig Finn di solito recita questi testi con un sapore distinto di sing-speak.\nMusicalmente, \"Separation Sunday\" tocca elementi del rock classico: assoli di chitarra, strutture basate su riff, uso di pianoforte e organo e armonia di chitarra. Strutturalmente, tuttavia, la maggior parte delle canzoni evita la struttura standard delle canzoni verso-coro-verso, spesso rinunciando del tutto ai cori o ai ritornelli. In una recensione dell'album, Blender ha descritto The Hold Steady \"il suono della migliore band bar del mondo.\"\nLa copertina dell'album \u00e8 stata fotografata all'angolo tra Maspeth Avenue e Conselyea Street a Williamsburg, Brooklyn.\nLa canzone \"Your Little Hoodrat Friend\" \u00e8 stato inserito nel videogioco Tony Hawk's Project 8."}
{"id": "8100174", "revid": "271907", "url": "https://it.wikipedia.org/wiki?curid=8100174", "title": "Sergei Zakharov", "text": ""}
{"id": "8100178", "revid": "271907", "url": "https://it.wikipedia.org/wiki?curid=8100178", "title": "Sergej Zacharov", "text": ""}
{"id": "8100187", "revid": "1833487", "url": "https://it.wikipedia.org/wiki?curid=8100187", "title": "Salvatore Russo (criminale)", "text": "Biografia.\nGi\u00e0 affiliato, insieme ai fratelli Carmine e Pasquale, al clan Alfieri (potentissima associazione criminale posta ai vertici del cartello Nuova Famiglia), dopo l'arresto e il pentimento del \"superpadrino\" Carmine Alfieri e la conseguente debacle del clan Alfieri, costituisce, in associazione con i fratelli, un potente sodalizio criminale, denominato \"clan Russo\", che, negli anni a seguire, imporr\u00e0 prepotentemente il proprio dominio su tutto l'Agro Nolano, soggiogando tutto il comprensorio e instaurando forti legami con la politica locale. \nL'arresto.\nInserito nell'elenco dei trenta latitanti pi\u00f9 pericolosi d'Italia, latitante dal '94 giacch\u00e9 condannato alla pena dell'ergastolo, il 31 ottobre 2009 viene stanato in un casolare di Somma Vesuviana, alla Via dei Gerani n\u00ba 6, di propriet\u00e0 di un agricoltore 57enne del posto, anch'egli finito agli arresti, con l'accusa di favoreggiamento. Al momento dell'arresto, il boss imbracciava una mitragliatrice ed era da poco rientrato da una battuta di caccia. Definito dall'allora capo della Squadra Mobile Vittorio Pisani: \"Persona dall'indole aggressiva e violenta\", al momento dell'uscita dalla Questura, stizzito per via della presenza di giornalisti e fotografi, sferr\u00f2 un calcio ad uno di questi. Nel corso della sua latitanza, Salvatore Russo aveva mantenuto, attraverso i cosiddetti \"pizzini\", i contatti col fratello Pasquale - numero 1 del clan -, la cui cattura \u00e8 stata portata a termine l'indomani l'arresto di Salvatore Russo, quando Pasquale (era il 1\u00ba novembre 2009) \u00e8 stato catturato, unitamente al fratello Carmine, in un casolare di Sperone, messogli a disposizione da un panettiere del luogo."}
{"id": "8100188", "revid": "375960", "url": "https://it.wikipedia.org/wiki?curid=8100188", "title": "Citt\u00e0 Proibita di Nanchino", "text": ""}
{"id": "8100193", "revid": "1850460", "url": "https://it.wikipedia.org/wiki?curid=8100193", "title": "Champion of Champions", "text": "Il Champion of Champions \u00e8 un torneo professionistico di snooker, non valido per il Ranking, che si \u00e8 disputato nel 1978 e nel 1980 a Londra, dal 2013 al 2019 a Coventry, nel 2020 a Milton Keynes e nel 2021 a Bolton, in Inghilterra.\nStoria.\nIl Champion of Champions ha avuto luogo per la prima volta nel 1978 a Londra e a vincerlo fu il gallese Ray Reardon su Alex Higgins. La seconda edizione si \u00e8 giocata due anni dopo con vittoria di Doug Mountjoy. Questa fu per\u00f2 l'ultima edizione prima di una lunga pausa di 33 anni fino al 2013.\nIl Champion of Champions 2013 si gioc\u00f2 a Coventry con la tipologia Non-Ranking e furono invitati 16 giocatori che hanno vinto vari tornei nel 2012 e nel 2013.\nLa WPBSA ha poi annunciato che il torneo rimarr\u00e0 con le solite formule anche negli anni successivi."}
{"id": "8100194", "revid": "287204", "url": "https://it.wikipedia.org/wiki?curid=8100194", "title": "Rous", "text": ""}
{"id": "8100195", "revid": "599013", "url": "https://it.wikipedia.org/wiki?curid=8100195", "title": "Benjamin Kuku", "text": "Carriera.\nIl 20 agosto 2018 viene acquistato a titolo definitivo dalla squadra israeliana dell'."}
{"id": "8100196", "revid": "628767", "url": "https://it.wikipedia.org/wiki?curid=8100196", "title": "Gerhard von Jork", "text": "Biografia.\nLa famiglia di Gerhard era probabilmente originaria di Jork, vicino Stade: a met\u00e0 del XIII secolo, questa si trasfer\u00ec nel Meclemburgo, dove servirono i duchi locali.\nNel 1298, Jork potrebbe essere stato prigioniero presso Saaremaa: nel 1305 fu commendatore presso Viljandi.\nNel 1309 (o nel 1307), divenne Gran Maestro dell\u2019Ordine di Livonia. Concluse la guerra civile di Livonia, conquistando tutti i territori dell'isola di Saaremaa e di Haapsalu, appartenenti alla Diocesi di \u00d6sel-Wiek. Infine, la citt\u00e0 di Riga venne sottoposta all'Ordine e l'Arcivescovo non pot\u00e9 pi\u00f9 premere per il vassallaggio dell'Ordine. Isarno Morlane, Vescovo di \u00d6sel-Wiek, lasci\u00f2 l\u2019odierna Lettonia e si ritir\u00f2 in Italia come Vescovo di Salerno.\nIl \"Landmeister\" dell'Ordine di Livonia, ottenne dei rinforzi dall'Ordine Teutonico di Prussia. Queste, affidate ai dettami di von Jork, si diressero verso Pskov e la accerchiarono: dopo averla catturata, la saccheggiarono ottenendo un enorme bottino. I russi furono costretti ad accettare la pace. Durante il mandato di von Jork, furono costruiti il castello di Me\u017eotne in Semgallia e molti altri edifici difensivi.\nNel 1318, partecip\u00f2 ad un negoziato con il Papa ad Avignone con il Gran maestro dell'Ordine teutonico Karl von Trier, con cui si crearono delle frizioni tra lui e l'Ordine Livoniano. Nel 1322, rinunci\u00f2 al suo incarico e oper\u00f2 in sua vece per due anni il cavaliere e fino ad allora vice-maestro Konrad Kesselhut."}
{"id": "8100197", "revid": "1354930", "url": "https://it.wikipedia.org/wiki?curid=8100197", "title": "Giro di Romagna 1950", "text": "Il Giro di Romagna 1950, ventiseiesima edizione della corsa, si svolse il 7 maggio 1950 su un percorso di 250\u00a0km. La vittoria fu appannaggio dell'italiano Livio Isotti, che complet\u00f2 il percorso in 7h07'00\", precedendo i connazionali Giorgio Albani e Antonio Bevilacqua."}
{"id": "8100199", "revid": "666668", "url": "https://it.wikipedia.org/wiki?curid=8100199", "title": "Coppa della Divisione 2019-2020", "text": "La Coppa della Divisione 2019-2020 \u00e8 stata la 3\u00aa edizione del torneo. La competizione si sarebbe dovuta giocare dal 14 settembre 2019 al 26 aprile 2020, ma \u00e8 stata interrotta dalla pandemia di COVID-19 del 2020, annullando cos\u00ec l'assegnazione del titolo. \nRegolamento.\nLe modalit\u00e0 di svolgimento della Coppa della Divisione sono rimaste le stesse dell'edizione precedente, ulteriori modifiche saranno specificate nel regolamento della manifestazione che sar\u00e0 reso noto con comunicato ufficiale di successiva pubblicazione. Essendo l'intera competizione articolata in gare uniche a eliminazione diretta, la Divisione ha stilato preventivamente una graduatoria delle teste di serie: la societ\u00e0 che risulter\u00e0 avere il peggior posizionamento disputer\u00e0 la gara in casa.\nTurno preliminare.\nLa Divisione tra le societ\u00e0 neopromosse, le societ\u00e0 ripescate al campionato di Serie B 2019-2020 e altre 9 societ\u00e0 scelte tra le ultime classificate della graduatoria generale di Serie B ha definito prioritariamente, secondo il criterio della vicinoriet\u00e0, i 21 accoppiamenti per il turno preliminare. Gli incontri si sono disputati il 14 settembre 2019, con le eccezioni di Atletico Nervesa-Arzignano Team e Bovalino-Polisportiva Futura, giocate rispettivamente il 10 e il 15 settembre.\nPrimo turno.\nIl primo turno prevede otto abbinamenti per ogni girone da disputarsi in gara unica. Per ogni girone si qualificano al turno successivo le otto squadre vincenti gli abbinamenti per complessive 64 squadre. Gli incontri si sono disputati tra il 14 e il 24 settembre 2019.\nSecondo turno.\nIl secondo turno prevede quattro abbinamenti per ogni girone da disputarsi in gara unica. Per ogni girone si qualificano al turno successivo le quattro squadre vincenti gli abbinamenti per complessive 32 squadre. Gli incontri si sono disputati tra il 15 e il 16 ottobre 2019.\nTerzo turno.\nIl terzo turno prevede due abbinamenti per ogni girone da disputarsi in gara unica. Per ogni girone si qualificano al turno successivo le due squadre vincenti gli abbinamenti per complessive 16 squadre. Gli incontri si sono disputati il 5 e il 6 novembre 2019.\nOttavi di finale.\nGli incontri prevedono un abbinamento per ogni girone da disputarsi in gara unica tra il 10 dicembre 2019 e il 28 gennaio 2020. Si qualificano al turno successivo le vincenti degli abbinamenti per complessive 8 squadre.\nQuarti di finale.\nGli incontri si sono disputati in gara unica tra il 28 febbraio e il 1\u00ba marzo 2020. La composizione degli accoppiamenti \u00e8 stata definita tramite sorteggio effettuato il 19 dicembre 2019, le quattro squadre vincenti accedono alla fase finale. Solo la met\u00e0 degli incontri sono stati disputati prima dell'interruzione.\nFase finale.\nLa \"final four\" si sarebbe dovuta svolgere il 25 e il 26 aprile 2020 in sede unica."}
{"id": "8100200", "revid": "1696318", "url": "https://it.wikipedia.org/wiki?curid=8100200", "title": "Richard Beez", "text": "Studi\u00f2 all'Universit\u00e0 di Leipzig dove nel 1850 consegu\u00ec un Ph.D in matematica. Successivamente, Beez insegn\u00f2 in un ginnasio di Plauen."}
{"id": "8100201", "revid": "92723", "url": "https://it.wikipedia.org/wiki?curid=8100201", "title": "Paul Barnett", "text": "E stato vescovo anglicano di North Sydney.\nBiografia.\nDopo avere conseguito la Licenza in Teologia all\u2019\"Australian College of Theology\" e il Bachelor of Divinity all'Universit\u00e0 di Londra, Barnett fu nominato lettore al \"Moon Theological College\" a Sydney, dove il preside si accorse del suo interesse per la storia antica e lo incoraggi\u00f2 a approfondire gli studi. Nel 1965 fu ordinato prete anglicano e assegnato prima a Sydney a \"St. Barnabas\", una chiesa nel quartiere Broadway, e poi ad Adelaide a \"Holy Trinity\", una chiesa nel quartiere di North Terrace. Nel 1974 Barnett consegu\u00ec il master of arts in storia all'Universit\u00e0 di Sydney e nel 1978 il Ph.D. in filosofia all'Universit\u00e0 di Londra. Nel 1980 fu nominato direttore del \"Robert Menzies College\" all'Universit\u00e0 di Macquarie. Poco tempo dopo il suo arrivo, l'ateneo avvio il progetto relativo alla serie di volumi \"New Documents Illustrating Early Christianity\", di cui Barnett fu nominato coordinatore. Nel 1983 fond\u00f2 all'Universit\u00e0 di Macquarie la \"School of Christian Studies\". Nel 1990 fu nominato vescovo di North Sydney, incarico che ha ricoperto fino al 2001. \nDopo il suo ritiro, Barnett \u00e8 stato nominato \"Honorary Visiting Fellow\" all'Universit\u00e0 di Macquarie, \"Emeritus Faculty Member\" al Moore Theological College e \"Teaching Fellow\" al \"Regent College\" di Vancouver. Durante la sua carriera accademica, Barnett si \u00e8 dedicato a studi sul Ges\u00f9 storico e il cristianesimo delle origini, argomenti su cui ha scritto una quindicina di libri e numerosi articoli.\nBarnett \u00e8 sposato e dalla moglie Anita ha avuto quattro figli."}
{"id": "8100202", "revid": "287204", "url": "https://it.wikipedia.org/wiki?curid=8100202", "title": "Kind Heaven", "text": "Kind Heaven \u00e8 il secondo album in studio del musicista americano Perry Farrell. L'album \u00e8 stato pubblicato il 7 giugno 2019 da PerryEttyVS e BMG Rights Management.\nKind Heaven ha ricevuto recensioni generalmente positive dalla critica. Su Metacritic, che assegna una valutazione normalizzata su 100 alle recensioni della critica, l'album ha ottenuto un punteggio medio di 70, che indica \"recensioni generalmente favorevoli\", sulla base di 10 recensioni."}
{"id": "8100204", "revid": "1543377", "url": "https://it.wikipedia.org/wiki?curid=8100204", "title": "\u00c1lex Craninx", "text": "Carriera.\nClub.\nCresciuto nelle giovanili de La Laguna prima ed in quelle del CD Fuengirola poi, nel 2011 \u00e8 entrato a far parte di quelle del Marbella. Sempre nello stesso anno, \u00e8 stato ingaggiato dal Real Madrid.\nAggregato al Real Madrid C per la Segunda Divisi\u00f3n B 2013-2014, non ha disputato alcuna partita in stagione, culminata con la retrocessione in Tercera Divisi\u00f3n, maturata a causa della contemporanea retrocessione del Real Madrid Castilla dalla Segunda Divisi\u00f3n.\nRimasto sempre con il Real Madrid C anche nel campionato 2014-2015, ha disputato 14 partite stagionali.\nL'anno seguente \u00e8 stato aggregato al Real Madrid Castilla, per cui ha debuttato l'8 novembre 2015, schierato titolare nella vittoria per 3-2 sul Fuenlabrada. \u00c8 rimasto in squadra fino al termine della stagione successiva.\nIl 25 luglio 2017, Craninx \u00e8 stato ingaggiato ufficialmente dagli olandesi dello Sparta Rotterdam, a cui si \u00e8 legato con un contratto triennale. Non ha disputato alcun incontro in prima squadra, limitandosi a giocare con le riserve del club. Il 6 febbraio 2018 ha rescisso il contratto che lo legava al club.\nLibero da vincoli contrattuali, \u00e8 stato tesserato dal Cartagena, facendo cos\u00ec ritorno in Spagna: ha firmato un accordo valido fino al termine della stagione. Non ha disputato alcuna partita in squadra.\nIl 27 luglio 2018 \u00e8 stato ingaggiato dai norvegesi del Molde, con cui ha raggiunto un accordo valido fino al 31 dicembre 2021. Ha esordito con questa maglia il 1\u00ba maggio 2019, schierato titolare nel primo turno del Norgesmesterskapet contro l'Eide/Omegn: la sua squadra ha vinto la partita con il punteggio di 0-5.\nIl 26 maggio successivo \u00e8 arrivata la prima partita in Eliteserien, nella sconfitta per 2-1 patita sul campo del Troms\u00f8.\nIl 3 dicembre 2019, Craninx ha rinnovato il contratto che lo legava al Molde fino al 31 dicembre 2023.\nIl 15 febbraio 2021 \u00e8 passato al Lillestr\u00f8m con la formula del prestito. Il 31 luglio ha fatto ritorno al Molde.\nIl 31 gennaio 2022 \u00e8 passato al Seraing in prestito.\nNazionale.\nCraninx ha rappresentato il Belgio a livello Under-17 e Under-18.\nStatistiche.\nPresenze e reti nei club.\n\"Statistiche aggiornate al 31 gennaio 2022.\""}
{"id": "8100205", "revid": "119015597", "url": "https://it.wikipedia.org/wiki?curid=8100205", "title": "Kon-Boot", "text": "Kon-Boot \u00e8 un'utilit\u00e0 software che consente agli utenti di aggirare (\"bypassare\") le password di Microsoft Windows e le password di Apple macOS (il supporto Linux \u00e8 ormai obsoleto) senza apportare modifiche permanenti o definitive al sistema su cui viene eseguito. \u00c8 anche il primo strumento in grado di bypassare le password (live) online di Windows 10 e supportare sia sistemi Windows che macOS. Dalla versione 3.5 Kon-Boot \u00e8 anche in grado di bypassare la funzione SecureBoot.\nStoria.\nKon-Boot \u00e8 stato originariamente progettato come verifica di funzionamento e dispositivo di sicurezza gratuito, principalmente per le persone che tendono a dimenticare le proprie password. L'idea principale era consentire agli utenti di accedere al computer di destinazione senza conoscere la password corretta e senza apportare modifiche permanenti al sistema su cui viene eseguito.\nLa prima versione di Kon-Boot \u00e8 stata annunciata nel 2008 tramite la mailing list di DailyDave. La versione 1.0 (freeware) consentiva agli utenti di accedere a sistemi operativi basati su Linux e di bypassare il processo di autenticazione (consentendo l'accesso al sistema senza conoscere la password).\nNel 2009 l'autore di questo software ha annunciato Kon-Boot per Linux e per i sistemi Microsoft Windows a 32 bit. Tale versione ha fornito supporto aggiuntivo per bypassare le password dei sistemi Windows su qualsiasi sistema operativo Windows a partire da Windows Server 2008 a Windows 7. Tale versione \u00e8 ancora disponibile come freeware\nLe versioni pi\u00f9 recenti di Kon-Boot sono disponibili solamente come prodotti commerciali e sono ancora oggi supportati. La versione corrente (3.1) \u00e8 in grado di bypassare le password sui seguenti sistemi operativi:\nTecnologia.\nKon-Boot funziona come un bootkit (quindi spesso crea anche alert positivi falsi nel software antivirus). Si insinua (si nasconde) nella memoria del BIOS. Kon-Boot modifica il codice del kernel al volo (runtime), modificando temporaneamente il codice responsabile dei dati di autorizzazione di verifica dell'utente durante il caricamento del sistema operativo.\nA differenza degli strumenti di reimpostazione della password come CHNTPW, Kon-Boot non modifica i file di sistema e l'hive SAM, tutte le modifiche sono temporanee e scompaiono dopo il riavvio del sistema.\nLimiti (prevenzione).\nGli utenti preoccupati riguardo alcuni strumenti come Kon-Boot, dovrebbero usare software di crittografia del disco (FileVault, BitLocker ecc.) poich\u00e9 Kon-Boot non \u00e8 in grado di bypassare la crittografia del disco. Anche la password del BIOS e la funzione SecureBoot sono una buona misura di prevenzione da applicare, almeno fino alla versione 3.5 \u00e8, la quale \u00e8 in grado di bypassare il meccanismo di avvio protetto di UEFI."}
{"id": "8100211", "revid": "375960", "url": "https://it.wikipedia.org/wiki?curid=8100211", "title": "Cittadella di Nanchino", "text": ""}
{"id": "8100212", "revid": "599013", "url": "https://it.wikipedia.org/wiki?curid=8100212", "title": "Mahmoud Yousef", "text": ""}
{"id": "8100217", "revid": "201394", "url": "https://it.wikipedia.org/wiki?curid=8100217", "title": "Jupiter (Cave In)", "text": "Jupiter \u00e8 il secondo album della metal band Cave In, pubblicato nell'estate del 2000. Ha segnato un cambiamento nello stile della band, allontanatasi dal loro precedente suono hardcore e iniziando a sperimentare pi\u00f9 elementi di rock spaziale e rock psichedelico.\nNel dicembre 2009 la rivista \"Decibel\" ha definito \"Jupiter\" il secondo miglior album metal del decennio."}
{"id": "8100238", "revid": "287204", "url": "https://it.wikipedia.org/wiki?curid=8100238", "title": "Tao Jin", "text": "In occasione del centenario della nascita dell'industria cinematografica in Cina nel 2005, la China Film Performance Art Academy lo ha inserito nella lista dei \"100 migliori attori in 100 anni di cinema cinese\"."}
{"id": "8100240", "revid": "88740", "url": "https://it.wikipedia.org/wiki?curid=8100240", "title": "Mork", "text": ""}
{"id": "8100242", "revid": "46291", "url": "https://it.wikipedia.org/wiki?curid=8100242", "title": "Chascolytrum", "text": "Chascolytrum \u00e8 un genere di piante spermatofita monocotiledone appartenente alla famiglia Poaceae (ex. Graminacee). \u00c8 anche l'unico genere della sottotrib\u00f9 Calothecinae ..\nEtimologia.\nIl nome del genere deriva da due parole greche: \"kalos\" (= bello e buono) e \"theke\" (= ripostiglio, deposito, box). Il nome \u00e8 stato dato in riferimento ai margini dei lemmi che si estendono lateralmente come ali. Il nome della sottotrib\u00f9 (Calothecinae) deriva dal suo genere tipo \"Calotheca\" ed \u00e8 stato ricavato da due parole greche \"chasko\" (= aprirsi, rimanere a bocca aperta) e \"elytron\" (= involucro, copertina) e fa riferimento alle glume che a maturit\u00e0 si aprono esponendo i chicchi di grano.\nIl nome scientifico del genere \u00e8 stato definito dal botanico francese Nicaise Augustin Desvaux (Poitiers, 28 agosto 1784 \u2013 Angers, 12 luglio 1856) nella pubblicazione \"Nouveau Bulletin des Sciences, Publie par la Soci\u00e9t\u00e9 Philomatique de Paris\" (Nouv. Bull. Sci. Soc. Philom. Paris 2: 190, 1810) del 1810. Il nome scientifico della sottotrib\u00f9 \u00e8 stato definito dal botanico contemporaneo Robert John Soreng (1952-) nella pubblicazione \"Journal of Systematics and Evolution\" (J. Syst. Evol. 53(2): 130, 2015) del 2015.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria).\nDistribuzione e habitat.\nLe specie di questo genere sono native dell'areale che va dal Messico alla Bolivia, al Brasile e fino al Sud America meridionale.\nTassonomia.\nLa famiglia di appartenenza di questo genere (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, la sottotrib\u00f9 Calothecinae \u00e8 posizionata all'interno della sottofamiglia Pooideae.\nFilogenesi.\nLa sottotrib\u00f9 Calothecinae, pi\u00f9 precisamente, \u00e8 descritta all'interno della trib\u00f9 Aveneae e quindi della supertrib\u00f9 Poodae . La trib\u00f9 Aveneae (formata da alcune sottotrib\u00f9 suddivise in diverse supersottotrib\u00f9) \u00e8 l'ultimo nodo della sottofamiglia Pooideae ad essersi evoluto (gli altri precedenti sono la trib\u00f9 Brachyelytreae, e le supertrib\u00f9 Nardodae, Melicodae, Stipodae e Triticodae). All'interno della trib\u00f9, la sottotrib\u00f9 Calothecinae appartiene al gruppo con le sequenze dei plastidi di tipo \"Aveneae\" (definito \"Poeae chloroplast groups 1 \") e in particolare alla supersottotrib\u00f9 Agrostidodinae () insieme alle sottotrib\u00f9 Brizinae, Echinopogoninae e Agrostidinae.\nAll'interno della supersottotrib\u00f9 la Calothecinae insieme alla Agrostidinae formano un \"gruppo fratello\" e rappresentano il \"core\" della supersottotrib\u00f9. Chascolytrum, secondo i dati sul DNA nucleare, risulta inoltre monofiletico.\nLe seguenti sono sinapomorfie relative a tutta la sottofamiglie (Pooideae):\nLe sinapomorfie relative alla trib\u00f9 sono:\nQuesto genere non ha sinapomorfie rilevate.\nIl numero cromosomico delle specie di questo gruppo \u00e8: 2n = 28.\nElenco delle specie.\nNel genere sono comprese le seguenti specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "8100243", "revid": "298055", "url": "https://it.wikipedia.org/wiki?curid=8100243", "title": "Mork (Mork &amp; Mindy)", "text": ""}
{"id": "8100244", "revid": "199745", "url": "https://it.wikipedia.org/wiki?curid=8100244", "title": "Calothecinae", "text": ""}
{"id": "8100245", "revid": "755885", "url": "https://it.wikipedia.org/wiki?curid=8100245", "title": "Lil Boat", "text": "Lil Boat \u00e8 un mixtape del rapper statunitense Lil Yachty, pubblicato il 9 marzo 2016 dalla Capitol Records, dalla Motown e da Quality Control.\nAntefatto.\nYachty \u00e8 apparso per la prima volta nel dicembre 2015 quando la versione di SoundCloud della sua canzone \"One Night\" \u00e8 stata utilizzata in un video virale comico. Nel febbraio 2016, Yachty ha debuttato come modello nella linea di moda Yeezy Season 3 di Kanye West al Madison Square Garden.\nLa copertina \u00e8 stata disegnata da Mihailo Andic, usando immagini stock e alcune immagini ottenute da Tumblr.\nCritica.\nComplex ha classificato il mixtape al numero 31 nella sua lista \"I migliori album del 2016\". Il critico Edwin Ortiz ha scritto su Lil Yachty: \"ha ritagliato la propria strada con il suo mixtape di debutto\".\nUproxx ha classificato l'album al numero 19 del suo \"Best Rap Albums del 2016\", commentando che \"Yachty usa Auto-Tune per lucidare e sfocare i suoi istinti tristi, vendicativi e romantici, guidando attraverso le acque mosse dell'adolescenza con lo stesso egoismo con gli occhi spalancati e la meraviglia di qualsiasi adolescente in America\"."}
{"id": "8100247", "revid": "287204", "url": "https://it.wikipedia.org/wiki?curid=8100247", "title": "Konrad Kesselhut", "text": "Biografia.\nKesselhut probabilmente era originario della Sassonia o della Turingia. La sua famiglia risiedeva gi\u00e0 nella Germania settentrionale nel XIII secolo, rendendo difficile determinare il suo esatto luogo di origine. Nel 1314, divenne \"Waldmeister\" di Elbl\u0105g; nel 1322, fu \"Komtuur\" presso Papaus (Prussia), e nello stesso anno fu anche nominato vice-maestro dell'Ordine Livoniano, in vece di Gerhard von Jork.\nSotto la guida del \"Landmeister\" Konrad Kesselhut, nel 1323 le truppe dell'Ordine di Livonia invasero una parte della Lotigola, una regione della Letgallia orientale che era sotto l'autorit\u00e0 di Novgorod (nei pressi dell\u2019odierno confine tra Lettonia, Bielorussia e Russia). Poi, per 18 giorni assediarono Pskov. Nel 1324, le truppe di Novgorod invasero la Letgallia sottomessa all'Ordine, catturando molti ostaggi.\nA subentrare nel ruolo di Gran maestro fu Reimar Hane nel 1324: Kesselhut fece ritorno in Prussia. Nel 1327, divenne Tre\u00dfler, un alto funzionario finanziario dell'Ordine teutonico. Nel 1331 fu poi promosso come consigliere dell'allora Gran maestro dell'Ordine teutonico Luther von Braunschweig. Le fonti datano la sua morte il 28 settembre 1334."}
{"id": "8100248", "revid": "1186766", "url": "https://it.wikipedia.org/wiki?curid=8100248", "title": "Bethincourt", "text": ""}
{"id": "8100251", "revid": "729019", "url": "https://it.wikipedia.org/wiki?curid=8100251", "title": "Dave Tiueti", "text": "Biografia.\nDave nasce a Tafoa, Tongatapu nelle isole Tonga.\nNel 1995 arriva in Europa, ingaggiato dal , dove rimane per tre stagioni; nel 1998 passa al in Welsh Premier Division e poi agli in Celtic League, per due stagioni, dove conquista l'ambito Trofeo celtico nella stagione 2004-05.\nNel 2005 approda a per una stagione; l'anno successivo viene ingaggiato dal in Super 10, con cui conquista la Coppa Italia.\nCarriera internazionale.\nNel 1997 viene convocato in Nazionale, esordendo a livello internazionale il 21 luglio contro le , nei \"test\"validi per le qualificazioni alla Coppa del Mondo di rugby 1999 alla quale poi prese parte nel 1999; disput\u00f2 3 incontri su 4 nella fase a gironi della competizione mondiale contro: , e . L'ultima apparizione con la maglia delle fu il 10 novembre 2001 in occasione di un \"test match\" contro il , durante il \"tour\" autunnale in Europa."}
{"id": "8100254", "revid": "287204", "url": "https://it.wikipedia.org/wiki?curid=8100254", "title": "Giovanni Torlonia (disambigua)", "text": ""}
{"id": "8100255", "revid": "478814", "url": "https://it.wikipedia.org/wiki?curid=8100255", "title": "US Open 2019 - Qualificazioni singolare maschile", "text": "Le qualificazioni del singolare maschile dell'US Open 2019 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "8100257", "revid": "298055", "url": "https://it.wikipedia.org/wiki?curid=8100257", "title": "Ambientazione de La storia infinita", "text": ""}
{"id": "8100261", "revid": "436907", "url": "https://it.wikipedia.org/wiki?curid=8100261", "title": "Bass Communion (1999)", "text": "Bass Communion \u00e8 il secondo album in studio del musicista britannico omonimo, pubblicato nel luglio 1999 dalla Hidden Art.\nDescrizione.\nUscito a un anno di distanza dal primo omonimo album, il disco presente due CD da otto brani, tra cui la terza parte di \"Drugged\".\nNel 2002 \"Bass Communion\" \u00e8 stato ripubblicato in edizione singolo CD (con l'esclusione di \"Snakebird\"), mentre nel dicembre 2007 \u00e8 uscito in edizione doppio vinile, caratterizzato dall'esclusione di \"A Grapefruit in the World of Park\" e \"Snakebird\" in favore di due prosecuzioni di \"Wide Open Killingfeld\".\nTracce.\nMusiche di Steven Wilson, eccetto dove indicato."}
{"id": "8100264", "revid": "73843", "url": "https://it.wikipedia.org/wiki?curid=8100264", "title": "Giro di Toscana 1962", "text": "Il Giro di Toscana 1962, trentaseiesima edizione della corsa, si svolse il 25 marzo su un percorso di 262\u00a0km, con partenza e arrivo a Firenze. Fu vinto dall'italiano Guido Carlesi della Philco davanti ai suoi connazionali Diego Ronchini e Dino Liviero."}
{"id": "8100271", "revid": "287204", "url": "https://it.wikipedia.org/wiki?curid=8100271", "title": "Yang Xiaozhong", "text": "Nato come Yang Baotai (), \u00e8 stato uno dei principali e pi\u00f9 produttivi registi della prima era del cinema cinese, regista che in quarant'anni di carriera ha diretto un centinaio di film, attraversando tutte le fasi dal cinema muto fino al technicolor."}
{"id": "8100277", "revid": "1005847", "url": "https://it.wikipedia.org/wiki?curid=8100277", "title": "Elezioni parlamentari a Mauritius del 2014", "text": "Le elezioni parlamentari a Mauritius del 2014 si tennero il 10 dicembre per il rinnovo dell'Assemblea nazionale."}
{"id": "8100282", "revid": "62004", "url": "https://it.wikipedia.org/wiki?curid=8100282", "title": "Giro di Toscana 1963", "text": "Il Giro di Toscana 1963, trentasettesima edizione della corsa, si svolse il 24 marzo su un percorso di 260\u00a0km, con partenza a Sesto Fiorentino e arrivo a Firenze. Fu vinto dall'italiano Vito Taccone della Lygie davanti ai suoi connazionali Vittorio Adorni e Imerio Massignan."}
{"id": "8100284", "revid": "729019", "url": "https://it.wikipedia.org/wiki?curid=8100284", "title": "Stazione di Paduli sul Calore", "text": "La stazione di Paduli sul Calore \u00e8 una stazione ferroviaria posta sulla linea Napoli-Foggia. \u00c8 gestita da RFI e venne costruita per servire il comune di Paduli (distante per\u00f2 circa 6\u00a0km) e l'area industriale di Ponte Valentino (dal nome di un ponte romano situato nei pressi), quest'ultima posta sulle rive del fiume Calore.\nLa stazione \u00e8 ubicata a un'altitudine di in corrispondenza della contrada Ponte Valentino, nel territorio comunale di Benevento. Aperta al pubblico nel 1868 con il nome di \"stazione di Ponte Valentino\", negli anni '20 del Novecento il piazzale fu elettrificato (unitamente al resto della tratta Benevento-Foggia) mediante il sistema innovativo della trazione a corrente continua a 3000 volt.\nLa stazione dispone di due fabbricati viaggiatori: quello vecchio a due piani, dismesso \nalla fine degli anni '90 del Novecento, e quello nuovo a un solo livello, ben pi\u00f9 ampio ma rimasto in funzione soltanto per pochi anni, fino al 2005. Il piazzale si componeva originariamente di tre binari passanti, poi aumentati a quattro; tre di essi erano destinati al servizio passeggeri e dotati di marciapiedi e, a partire dalla fine del Novecento, anche di sottopassaggio. In passato vi era inoltre un tronchino dedicato allo scalo merci, soppresso fin dagli anni '80 del Novecento nonostante che la stazione si trovasse al centro di un'area industriale. Nella stazione effettuavano fermata sette coppie giornaliere di treni nel 1955, poi ridotte a sei nel 1973.\nA partire dagli anni '90 del Novecento la stazione fu resa impresenziata e tale rimase anche dopo che, il 3 dicembre 1997, divenne operativa la tratta a doppio binario compresa tra la stazione di Vitulano-Foglianise e la stazione di Apice-Sant'Arcangelo-Bonito. A decorrere dal 2005 fu inoltre definitivamente soppresso il servizio viaggiatori in stazione, gi\u00e0 molto ridimensionato rispetto ai precedenti decenni (tre sole coppie giornaliere di treni e limitatamente ai giorni lavorativi). Infine, a dicembre 2013, si \u00e8 provveduto ad asportare il terzo e il quarto binario della stazione, sicch\u00e9 rimangono in opera esclusivamente i due binari di corretto tracciato."}
{"id": "8100285", "revid": "1564499", "url": "https://it.wikipedia.org/wiki?curid=8100285", "title": "Stazione di Paduli", "text": ""}
{"id": "8100286", "revid": "869733", "url": "https://it.wikipedia.org/wiki?curid=8100286", "title": "Incendi in Amazzonia del 2019", "text": "Gli incendi in Amazzonia del 2019 sono una serie di incendi boschivi accaduti in parte della foresta amazzonica, in America meridionale.\nSecondo l'Istituto nazionale di ricerche spaziali (INPE) al 20 agosto 2019 si sono susseguiti incendi nell'area della foresta amazzonica, segnando un notevole incremento rispetto ai numeri registrati nello stesso periodo del 2018 (circa l'83%). Di questi, sono stati registrati nella cosiddetta Amazzonia Legale Brasiliana (in portoghese: Amaz\u00f4nia Legal, abbreviata in BLA). Nei primi 8 mesi del 2019, secondo INPE e NASA, si sono sviluppati circa incendi nella regione, che raffigurano i dati pi\u00f9 alti della decade e probabilmente i secondi pi\u00f9 alti in assoluto dal 2000 (secondi solo a quelli del 2005 dove nei primi 8 mesi dell'anno si sono registrati almeno incendi).\nLo stato federato di Amazonas ha dichiarato lo stato di emergenza il 9 agosto 2019, mentre lo stato di Acre \u00e8 in allerta dal 16 agosto a causa del diffondersi degli incendi. Diverse immagini satellitari mostrano lo stato di Roraima completamente coperto dal fumo sprigionato dagli incendi, che si sono diffusi in altre nazioni confinanti con il Brasile, come Bolivia e Paraguay (ricalcando il cosiddetto triangolo Dionisio Foianini).\nIl 19 agosto la citt\u00e0 brasiliana di San Paolo \u00e8 stata raggiunta dal fumo provocato dagli incendi che ne ha oscurato il cielo. Nonostante ci\u00f2, come riporta il \"Brazilian Report\", secondo alcuni meteorologi le nuvole sulla citt\u00e0 erano un normale fenomeno atmosferico.\nGli incendi hanno attirato molte critiche negative contro il governo brasiliano, principalmente da parte di ONG ambientaliste, sia locali che non, e dalla Francia, che confina con il Brasile grazie al dipartimento d'oltremare della Guyana francese, nel quale \u00e8 compreso circa l'1% della foresta amazzonica. Tali pressioni hanno spinto il presidente brasiliano Jair Bolsonaro ad autorizzare gli Stati coinvolti ad inviare le forze armate in appoggio ai vigili del fuoco.\nAntefatto.\nL'Amazzonia \u00e8 una foresta pluviale tropicale dell'America meridionale, compresa tra Brasile, Colombia, Per\u00f9, Venezuela, Bolivia, Ecuador, Suriname, Guyana e Guyana francese. Con 5,5 milioni di km\u00b2 \u00e8 la pi\u00f9 grande foresta del mondo ed \u00e8 abitata da milioni di specie di animali, da molte popolazioni indigene, concentrate principalmente in Brasile e Colombia.\nLa deforestazione, applicata principalmente per espandere le attivit\u00e0 agricole e di allevamento con la tecnica del debbio, rimane uno dei principali problemi per quello che viene definito il \"polmone verde del mondo\".\nCause.\nSecondo la NASA e diversi giornali internazionali, gli incendi sono stati perlopi\u00f9 causati da agricoltori e allevatori locali che, senza autorizzazione, hanno dato fuoco ai propri appezzamenti o a parti della foresta (deforestazione) per ripulire il terreno.\nIl presidente brasiliano Jair Bolsonaro ha accusato, senza essere in possesso di prove, le diverse organizzazioni ambientaliste che gravitano intorno alla protezione della foresta pluviale. Secondo il presidente, l'obiettivo delle organizzazioni \u00e8 quello di diffamare il governo in carica a causa dei tagli ai fondi concessi dal governo.\nReazioni.\nL'organizzazione non governativa Amnesty International ha sostenuto una carenza di protezione dagli incendi nei territori abitati dalle popolazioni indigene, chiedendo al Canada di fare pressioni sul Brasile per proteggere i diritti delle popolazioni amazzoniche.\nSvariate proteste, sia in Brasile che in altri paesi, hanno apertamente accusato l'incapacit\u00e0 del governo di gestire la situazione. Le principali proteste si sono registrate presso le ambasciate brasiliane di Londra, Berlino, Mumbai e Parigi.\nIl presidente francese Emmanuel Macron e il primo ministro irlandese Leo Varadkar hanno dichiarato che non avrebbero ratificato l'accordo di libero scambio tra l'Unione europea e il Mercosur, annunciato al G20 di Osaka, a meno che il Brasile non avesse intenzione di migliorare le sue politiche ambientali.\nIl ministro delle finanze finlandese Mika Lintil\u00e4 ha suggerito di imporre un bando sulla carne importata dal Brasile per spronare la nazione a ridurre la deforestazione in Amazzonia.\nSu suggerimento del presidente francese Macron, gli incendi sono stati posti tra i temi principali del G7 di Biarritz, tuttavia il presidente americano Donald Trump si \u00e8 opposto a questa decisione, sostenendo che per parlare di tale tema sarebbe stata necessaria la presenza del Brasile. Secondo fonti governative brasiliane, anche Regno Unito, Giappone e Italia hanno sostenuto la posizione brasiliana. Durante l'incontro Macron e il presidente cileno Sebasti\u00e1n Pi\u00f1era hanno ottenuto, con la collaborazione delle altre nazioni presenti, un totale di circa 17 milioni di euro (20 milioni di dollari statunitensi) per assistere le nazioni colpite dagli incendi.\nDonazioni.\nL'attore e produttore cinematografico statunitense Leonardo DiCaprio ha dichiarato che la sua organizzazione, Earth Alliance, doner\u00e0 5 milioni di dollari statunitensi ai gruppi locali e alle trib\u00f9 indigene per proteggere in futuro la foresta.\nL'imprenditore francese Bernard Arnault ha invece dichiarato che il gruppo LVMH doner\u00e0 11 milioni di dollari per aiutare nella gestione e nel contenimento degli incendi.\nConseguenze.\nAmbientali.\nSecondo gli scienziati del museo di storia naturale di Londra mentre alcune foreste hanno integrato gli incendi come parte importante del ciclo naturale dell'ecosistema, la foresta amazzonica \u00e8 rimasta totalmente impreparata, fatta eccezione per alcune zone del bacino idrografico, come il Cerrado.\nMazeika Sullivan, professore associato in risorse naturali e ambientali presso l'Universit\u00e0 statale dell'Ohio, ha sostenuto che gli incendi potrebbero avere un forte impatto negativo sulla fauna della foresta. Inoltre considerando che la densa canopia della foresta \u00e8 stata in larga parte distrutta o danneggiata, ci\u00f2 potrebbe danneggiare i pi\u00f9 bassi livelli della catena alimentare.\nEmissioni.\nIl 22 agosto 2019 l'Atmospheric Infrared Sounder del satellite Aqua (NASA) ha elaborato i dati sulle emissioni di monossido (CO) e diossido di carbonio (CO2) causate dagli incendi in Amazzonia. Nello stesso giorno il Copernicus Climate Change Service dell'Unione europea ha rilevato un picco percepibile nelle emissioni di CO e CO2 causato dagli stessi incendi."}
{"id": "8100287", "revid": "628767", "url": "https://it.wikipedia.org/wiki?curid=8100287", "title": "Reimar Hane", "text": "Biografia.\nHahn proveniva da Meclemburgo e i suoi antenati erano vassalli danesi. Alcuni dei suoi parenti emigrarono nell'Estonia settentrionale nel 1318. Egli aveva gi\u00e0 aderito all'Ordine livoniano: nel 1310, era infatti commendatore di Kuld\u012bga e nel 1314-1316 di Paide. Ricopr\u00ec sempre la stessa carica nel 1323 presso V\u00f5nnu.\nNel 1324, Reimar Hane divenne il nuovo \"Landmeister\" di Livonia, subentrando a Konrad Kesselhut, il quale aveva ricoperto per due anni quel ruolo in vece di Gerhard von Jork. Ricopr\u00ec l'incarico per quattro anni: lasci\u00f2 poi l'incarico per motivi di salute.\nDurante il suo mandato, l'Ordine Teutonico, non rispettando il divieto imposto dalla Santa Sede, riprese la guerra con Gediminas. Il Granduca di Lituania aveva nel frattempo migliorato la sua posizione alleandosi con Ladislao I, Re di Polonia il quale, temendo il potere dello Stato monastico dei cavalieri teutonici, sigl\u00f2 l'alleanza con il matrimonio di suo figlio Casimiro III con Aldona Ona, figlia di Gediminas. I pagani lituani riconquistarono molti territori, arrivando fino alle porte di Riga, dopo aver distrutto tutte le chiese e i monasteri e massacrato sistematicamente preti e fedeli.\nDopo la rinuncia alla carica nel 1328, non si ha pi\u00f9 notizia di Hane, presumibilmente morto in quegli anni."}
{"id": "8100288", "revid": "62004", "url": "https://it.wikipedia.org/wiki?curid=8100288", "title": "Giro di Toscana 1964", "text": "Il Giro di Toscana 1964, trentottesima edizione della corsa, si svolse il 26 aprile su un percorso di 244\u00a0km, con partenza a Sesto Fiorentino e arrivo a Livorno. Fu vinto dall'italiano Giorgio Zancanaro della Carpano davanti ai suoi connazionali Roberto Poggiali e Aldo Moser."}
{"id": "8100289", "revid": "1564499", "url": "https://it.wikipedia.org/wiki?curid=8100289", "title": "Stazione di Ponte Valentino", "text": ""}
{"id": "8100290", "revid": "62004", "url": "https://it.wikipedia.org/wiki?curid=8100290", "title": "Giro di Toscana 1965", "text": "Il Giro di Toscana 1965, trentanovesima edizione della corsa, si svolse il 25 aprile su un percorso di 274\u00a0km, con partenza a La Villa e arrivo a Montecatini Alto. Fu vinto dall'italiano Luciano Sambi della Legnano davanti ai suoi connazionali Imerio Massignan e Renzo Baldan."}
{"id": "8100291", "revid": "228587", "url": "https://it.wikipedia.org/wiki?curid=8100291", "title": "Menelao (sommo sacerdote)", "text": "Menelao (in ebraico: \u05de\u05e0\u05dc\u05d0\u05d5\u05e1) \u00e8 stato un sommo sacerdote ebraico del Tempio di Gerusalemme tra il 171 a.C. al 161 a.C. ca. Succedette a Giasone e rivest\u00ec la carica quando ebbe inizio la rivolta dei Maccabei, che cercava di conquistare l'indipendenza della Giudea dal regno seleucide.\nBiografia.\nLe due principali fonti sulla vita di Menelao sono il libro biblico 2 Maccabei e le opere dello storico Giuseppe Flavio. Sulle origini di Menelao esse per\u00f2 danno indicazioni contraddittorie: per l'anonimo autore di 2 Maccabei egli era fratello di un funzionario del Tempio di nome Simone, che viene presentato come appartenente alla Trib\u00f9 di Beniamino, mentre per Giuseppe Flavio era fratello di Giasone e Onia III, i due precedenti sommi sacerdoti. Poich\u00e9 anche il padre di Onia III si chiamava Simone, \u00e8 possibile che Giuseppe Flavio lo abbia confuso con Simone il Beniaminita.\nIl sommo sacerdote Giasone ottenne la carica alla salita al trono del re siro Antioco IV (168 a.C.) e la esercit\u00f2 per circa tre anni, durante i quali tent\u00f2 di introdurre a Gerusalemme costumi e usanze ellenistiche, scandalizzando gli Ebrei pi\u00f9 legati alla tradizione. Tuttavia Giasone aveva nemici anche tra i membri del Giudaismo ellenistico, che lo accusavano di non essere integralmente fedele al re. A capo di questa fazione v'era Menelao, il quale, inviato da Antioco per il pagamento del tributo annuale, colse l'occasione per offrire al re ulteriori ricchezze in cambio del sommo sacerdozio per s\u00e9 stesso. Antioco acconsent\u00ec e rimand\u00f2 Menelao a Gerusalemme scortato da una truppa di soldati ciprioti, che allontanarono Giasone dal Tempio con la forza e riscossero i pagamenti promessi da Menelao. Ma quest'ultimo si era impegnato in misura maggiore di quanto non fosse disponibile, sicch\u00e9 mise mano agli oggetti sacri del Tempio per ottenere i soldi che gli occorrevano per il re. Il libro 2 Maccabei riporta che contro questo sacrilegio si appell\u00f2 al re l'ex-sommo sacerdote Onia III, ma Menelao corruppe un funzionario siro di nome Andronico, che fece trascinare Onia fuori dal santuario di Dafne, dove quello si era rifugiato, e lo assassin\u00f2. Menelao persever\u00f2 nelle sue ruberie ai danni del Tempio, tanto da suscitare le ire della popolazione, che si sollev\u00f2 e uccise Lisimaco, fratello del sommo sacerdote. Una delegazione ebraica si rec\u00f2 nuovamente dal re per protestare contro Menelao, ma questi ricorse ancora alla corruzione e fece persuadere il re, che i suoi accusatori fossero in realt\u00e0 prezzolati dall'Egitto, il cui scopo sarebbe stato quello di ricondurre la Giudea sotto il dominio egiziano; i membri della delegazione furono quindi messi a morte, un'ingiustizia che, commenta amaramente l'autore biblico, non sarebbe stata pensabile neppure presso gli Sciti (una popolazione asiatica all'epoca considerata particolarmente barbara e selvaggia).\nNel 170 a.C. Antioco IV attravers\u00f2 la Palestina con un esercito per invadere l'Egitto. Giasone, l'ex-sommo sacerdote soppiantato da Menelao, tent\u00f2 allora di reimporsi in Gerusalemme con l'aiuto di una schiera di guerrieri, ma ne fu cacciato. Sulla via del ritorno, il re Antioco prese l'accaduto per un tentato tradimento a suo danno, per cui fece saccheggiare la citt\u00e0, profanare il Tempio e compiere una strage. 2 Maccabei accusa Menelao di essere stato complice di tutto ci\u00f2. Egli rimase nominalmente sommo sacerdote anche sotto Antioco V Eupatore, figlio e successore di Antioco IV, quando in Giudea era scoppiata la ribellione dei Maccabei, che erano anche riusciti ad entrare in Gerusalemme. L'autore biblico riporta che Menelao istig\u00f2 il giovane re alla guerra senza quartiere contro i ribelli, ma che quello, considerandolo indiretto responsabile dello scoppio della rivolta, lo fece mettere a morte."}
{"id": "8100292", "revid": "1598666", "url": "https://it.wikipedia.org/wiki?curid=8100292", "title": "The Wizrd", "text": "Future Hndrxx Presents: The Wizrd (chiamato anche semplicemente The Wizrd e stilizzato come The WIZRD) \u00e8 il settimo album in studio del rapper americano Future, pubblicato il 18 gennaio 2019, attraverso Epic Records e Freebandz. \u00c8 stato annunciato il 4 gennaio con l'uscita del singolo principale \"Crushed Up\", e l'album \u00e8 stato inoltre promosso da un film intitolato The Wizrd, pubblicato l'11 gennaio su Apple Music. Il secondo singolo, \"Jumpin on a Jet\", \u00e8 stato pubblicato il 9 gennaio. L'album contiene 20 canzoni e include apparizioni di ospiti come Young Thug, Gunna e Travis Scott.\n\"The Wizrd\" ha ricevuto recensioni generalmente positive dalla critica e ha debuttato al numero uno della US Billboard 200. \u00c8 il sesto album numero uno degli Stati Uniti di Future.\nPubblicazione e promozione.\nL'album era accompagnato da un film omonimo, uscito su Apple Music l'11 gennaio. Il suo annuncio \u00e8 stato accompagnato dall'uscita del trailer. Prodotto da Mass Appeal, il film di un'ora segue Future nel tour Purple Reign del 2016 e offre uno sguardo alla sua vita personale e al suo processo creativo. Varie celebrit\u00e0 tra cui Drake, Young Thug e DJ Khaled compaiono nel film. Le proiezioni del film si sono svolte anche in diverse citt\u00e0 degli Stati Uniti.\nNei giorni precedenti l'uscita dell'album, Future ha pubblicato frammenti di brani selezionati, attraverso video sui social media. Ogni elemento visivo presentava alcuni dei maghi pi\u00f9 famosi della cultura pop, tra cui Lord Voldemort di Harry Potter e il Mago di Oz. In un'intervista a Genius, Future ha rivelato che l'album e il suo titolo sono dedicati a un suo zio defunto che gli ha dato il soprannome di \"mago\".\nIl primo singolo, \"Crushed Up\", \u00e8 stato pubblicato il 4 gennaio 2019, con il suo video musicale, diretto da Spike Jordan e Sebastian Sdaigui, uscito lo stesso giorno. \"Jumpin on a Jet\", prodotto da Southside, \u00e8 stato pubblicato il 9 gennaio insieme a un video musicale con una rapina su un aereo. \"First Off\" con Travis Scott, \u00e8 stato inviato alla radio ritmica e urbana contemporanea il 12 febbraio 2019, come terzo singolo dell'album.\nCritica e accoglienza.\n\"The Wizrd\" ha ricevuto recensioni generalmente positive dalla critica. Su Metacritic, che assegna una valutazione normalizzata su 100 alle recensioni delle pubblicazioni principali, l'album ha ottenuto un punteggio medio di 70, basato su 12 recensioni. Tommy Monroe di Conseguence of Sound ha dichiarato: \"\"Un album di 20 tracce \u00e8 molto. Ma con The WIZRD, a malapena lo si sente a causa del flusso regolare da traccia a traccia. Anche le poche mancanze non interrompono il ritmo del progetto.\" Charles Holmes di Rolling Stone ha scritto: \"The Wizrd \u00e8 l'ultimo album dell'attuale contratto con le major di Future, ed \u00e8 efficace nel rafforzare le qualit\u00e0 che lo hanno trasformato in una star, oltre a delineare la sua storia dalle stalle alle stelle...\"\".\n\"The Wizrd\" ha debuttato al numero uno della US Billboard 200 con 125.000 unit\u00e0 equivalenti all'album (tra cui 15.000 vendite di album puri) nella sua prima settimana. \u00c8 il sesto album numero uno degli Stati Uniti per Futuro. Nella sua seconda settimana, l'album \u00e8 sceso al secondo posto della classifica, dietro l'album DNA dei Backstreet Boys, guadagnando altre 56.000 unit\u00e0 equivalenti all'album. Alla sua terza settimana, l'album \u00e8 sceso al numero tre della classifica, guadagnando altre 40.000 unit\u00e0 equivalenti all'album quella settimana. A partire da maggio 2019, l'album ha venduto 450.000 unit\u00e0 di album negli Stati Uniti. Il 5 agosto 2019, The Wizrd \u00e8 stato certificato oro dalla Recording Industry Association of America (RIAA) per vendite combinate e flussi superiori a 500.000 unit\u00e0 negli Stati Uniti."}
{"id": "8100293", "revid": "1993636", "url": "https://it.wikipedia.org/wiki?curid=8100293", "title": "Confine tra Gibuti e la Somalia", "text": "Il confine tra Gibuti e la Somalia descrive la linea di demarcazione tra questi due stati. Ha una lunghezza di 58 km.\nGeografia.\nL'estremit\u00e0 di questo confine \u00e8 fissata a Loyada (\"Pozzi di Hadou\" nel testo). Questo punto \u00e8 riconosciuto dai rappresentanti delle due nazioni nel 1890 e delimitato ufficialmente il 20 ottobre 1933.\nL'altra estremit\u00e0 di questo confine fu stabilita dopo un negoziato tripartito (tra le autorit\u00e0 coloniali francesi di Gibuti, autorit\u00e0 coloniali britanniche del Somaliland e dell'Etiopia) che ebbe luogo tra marzo 1933 e aprile 1934. Questo il punto \u00e8 impostato su \"Medha-Djallelo\" il 18 aprile 1934. \nQuesto confine non \u00e8 stato delimitato, a parte la sua estremit\u00e0 costiera, e nemmeno definito. Viene definita solo come la linea retta tra questi due punti identificati con precisione."}
{"id": "8100294", "revid": "74801", "url": "https://it.wikipedia.org/wiki?curid=8100294", "title": "Qazaqstan Superliga 2004", "text": "Stagione.\nNovit\u00e0.\nAl termine della stagione 2003 non ci sono state retrocessioni. Dalla Birin\u015fi L\u00efga sono salite e . Il numero di squadre \u00e8 cos\u00ec salito da diciassette a diciannove.\nPrima dell'inizio della stagione l' ha cambiato nome in , il in , il neo promosso \u00e8 stato rinominato in ed infine l' \u00e8 diventato .\nClassifica.\nLegenda:\nNote:\nSpareggio promozione/retrocessione.\nA seguito della retrocessione d'ufficio di e , lo spareggio \u00e8 stato disputato dall'."}
{"id": "8100295", "revid": "120821523", "url": "https://it.wikipedia.org/wiki?curid=8100295", "title": "Liechtensteiner-Cup 2019-2020", "text": "La Liechtensteiner-Cup 2019-2020, nota come FL1 Aktiv-Cup 2019-2020 per ragioni di sponsorizzazione, \u00e8 stata la 75\u00aa edizione della coppa nazionale del Liechtenstein, iniziata il 27 luglio 2019 e terminata anticipatamente l'11 maggio 2020 a causa dell'emergenza dovuta alla pandemia di COVID-19. Non si \u00e8 proceduto alla disputa delle semifinali e della finale. Il , campione in carica, \u00e8 stato designato come rappresentante del Liechtenstein nelle competizioni europee.\nSquadre partecipanti.\nTutte le 15 squadre partecipanti giocano nel campionato svizzero di calcio.\nSecondo turno.\nAl secondo turno accedono le tre squadre vincitrici il primo turno e le cinque squadre ammesse direttamente al secondo turno (, , , e ).\nQuarti di finale.\nAi quarti di finale accedono le quattro squadre vincenti il secondo turno e le quattro squadre provenienti dai livelli pi\u00f9 alti (, , e )."}
{"id": "8100296", "revid": "287204", "url": "https://it.wikipedia.org/wiki?curid=8100296", "title": "Liang Tingduo", "text": "\u00c8 stato uno dei registi di riferimento dell'industria cinematografica di Shanghai e ha iniziato la propria carriera negli anni cinquanta. Ha inoltre diretto numerose produzioni televisive per la televisione nazionale."}
{"id": "8100297", "revid": "729019", "url": "https://it.wikipedia.org/wiki?curid=8100297", "title": "Germ\u00e1n Araoz", "text": "Biografia.\nGerm\u00e1n nasce a San Miguel de Tucum\u00e1n in Argentina; cresce rugbisticamente nel Jockey Club Tucum\u00e1n e nel 2012 \ndisputa la Vodacom Cup con la franchigia .\nNel 2011 disputa con l'Argentina Jaguares l'IRB Nations Cup in Romania.\nNell'estate 2012 viene selzionato nell' che partecipa al Campionato sudamericano, disputando due \"match\" contro e e aggiudicandosi la competizione.\nNell'ottobre 2012 viene ingaggiato dai , in Pro12, per sopperire ad un susseguirsi di infortuni tra le prime linee; disputa quattro partite col club, due di questi cruciali contro e validi per la Coppa 1872, competizione fra i due maggiori club scozzesi; Glasgow si aggiudic\u00f2 entrambi i \"match\", alzando la Coppa.\nNell'estate 2013 si trasferisce in Italia, prima al e poi al ."}
{"id": "8100298", "revid": "767487", "url": "https://it.wikipedia.org/wiki?curid=8100298", "title": "Catch Me", "text": "Catch Me (), conosciuto anche con il titolo internazionale Steal My Heart, \u00e8 un film del 2013 diretto da Lee Hyeon-jong.\nTrama.\nLee Ho-tae \u00e8 un poliziotto esperto nella ricerca e nella cattura dei sospetti. Durante una delle sue operazioni, mentre \u00e8 sul punto di arrestare un pericoloso assassino seriale, quest'ultimo viene \u2013 per due volte \u2013 travolto da una macchina, che poi fugge senza fermarsi. Ho-tae si mette cos\u00ec alla ricerca del guidatore, per poi scoprire che era Yoon Jin-sook, il suo primo amore. Tuttavia, il giorno in cui Ho-tae aveva deciso di dichiararsi, Jin-sook non si era presentata, poich\u00e9 un imprevisto con la polizia l'aveva trattenuta.\nDopo aver rivisto Jin-sook, in Ho-tae riaffiorano tuttavia i sentimenti di un tempo; oltre a questo, scopre per\u00f2 che nel frattempo la giovane \u00e8 diventata un'esperta ladra, la quale ha messo a segno furti nell'intera Seul ed \u00e8 tra tempo tra i principali ricercati della nazione. Ho-tae decide cos\u00ec di non denunciarla, cercando di riportarla sulla \"retta via\" ed evitando nel frattempo che i suoi colleghi sospettino di lui.\nDistribuzione.\nNella Corea del Sud, la pellicola \u00e8 stata distribuita a partire dal 18 dicembre 2013 da Lotte Entertainment."}
{"id": "8100317", "revid": "287204", "url": "https://it.wikipedia.org/wiki?curid=8100317", "title": "Yan Gong", "text": "Biografia.\nNato come Chen Baorun (), inizi\u00f2 la carriera come attore a Nanchino nel 1933, come membro di una locale compagnia teatrale dell'ambiente rivoluzionario. Nel 1935 entr\u00f2 all'Accademia nazionale di teatro di Nanchino, dove si specializz\u00f2 nella scrittura di opere teatrali, principalmente a tematica politica di sinistra. Si trasfer\u00ec nel 1937 a Shanghai per prendere parte al progetto di teatro sperimentale della Shanghai Amateur Drama Association, scrivendo un dramma anti-imperialista dal titolo \"Kaiyan zhiqian\" (). Durante la guerra sino-giapponese si impegn\u00f2 fortemente in opere di propaganda anti-giapponese.\nNel 1941 fu nominato direttore della New China Drama Club e da questo periodo scrisse e diresse numerose opere teatrali pro-rivoluzionarie, spesso in collaborazione con Wang Gong. Nel 1948 entr\u00f2 a fare parte della Kunlun Film Company, affiancando Zhao Ming alla regia di \"Un orfano chiamato San Mao\" (), sua prima esperienza cinematografica. L'anno successivo entr\u00f2 sotto contratto con la Changchun Film Studio, dirigendo dieci lungometraggi e due documentari. Fu particolarmente apprezzato per i suoi film rivolti a un pubblico di bambini, come \"Zuguo de huaduo\" () del 1955, che ricevette in patria un ottimo successo di pubblico e critica.\nNel 1982 venne nominato direttore della Nanjing Film Studio e tra i suoi film di questo periodo si ricorda \"Yue dao zhongqiu\" () del 1983. Nel 1989 fu il regista di \"Feng xiong hua ji\" (), prodotto dalla Guangxi Film Studio."}
{"id": "8100318", "revid": "404449", "url": "https://it.wikipedia.org/wiki?curid=8100318", "title": "Zhao Ming", "text": "Biografia.\nNato come Zhao Bingzhang (), inizi\u00f2 la carriera nel cinema nel 1934 ed entr\u00f2 a fare parte della Shanghai Star Film Company nel 1936. Negli anni della guerra sino-giapponese tra il 1937 e il 1938 fu molto attivo nella propaganda anti-giapponese. Nel 1947 entr\u00f2 alla Kunlun Film Company, con la quale realizz\u00f2 il suo film pi\u00f9 significativo, \"Un orfano chiamato San Mao\" () del 1949, diretto in collaborazione con Yan Gong, primo adattamento del popolare fumetto \"San Mao\" di Zhang Leping. Nel 1950 fu nominato direttore dello Shanghai Film Studio e dal 1960 fu vice-presidente della Shanghai Film Academy. Al 1964 risale un altro dei suoi film pi\u00f9 noti, \"Nianqing de yidai\" (); da quello stesso anno \u00e8 stato professore all'accademia di cinema di Pechino."}
{"id": "8100319", "revid": "1993636", "url": "https://it.wikipedia.org/wiki?curid=8100319", "title": "Confine tra l'Arabia Saudita e il Qatar", "text": "Il confine fra l'Arabia Saudita e il Qatar \u00e8 la linea di demarcazione lunga 60 km che separa le due nazioni.\nGeografia.\nDa nord-ovest a sud-est, il confine \u00e8 in linea di principio marittimo, attraversando la baia di Salwa, quindi segue via terra dal fondo di questa baia in direzione sud-est prima di risalire progressivamente verso nord-est e termina ai margini di Khawr al Udayd, una baia molto chiusa, a volte descritta come un mare interno, a sud-ovest del Qatar ed \u00e8 estesa da un secondo confine marittimo nella parte meridionale di questa baia anche nel Golfo Persico. Principalmente deserto, il confine terrestre ha due posti di frontiera su due autostrade, la Salwa Road, a ovest non lontano dalla baia di Salwa, e la Qatar-UAE Road, al centro. Queste due sono le uniche strade che collegano il Qatar con l'esterno, perch\u00e9 i lavori del ponte dell'Amicizia che vuole collegare il Qatar con l'isola del Bahrain non sono ancora iniziati.\nStoria.\nIl confine fu definito nel 1868 quando il Qatar si separ\u00f2 dal Bahrain con il sostegno del Regno Unito. Il confine tra i due stati \u00e8 stato riconosciuto da un accordo del 4 dicembre 1965. ma ci sono sempre state controversie.\nNel giugno 2017, il dissidio tra il Qatar e l'Arabia Saudita \u00e8 scoppiato in una vera e propria crisi diplomatica e il regno saudita ha deciso di chiudere il confine terrestre, marittimo e aereo (come in seguito hanno fatto gli Emirati Arabi Uniti e il Bahrein). "}
{"id": "8100324", "revid": "119803593", "url": "https://it.wikipedia.org/wiki?curid=8100324", "title": "Uberto Bertacca", "text": "Biografia.\nDopo aver trascorso gli anni della giovinezza a Viareggio, alla fine degli anni '50 si trasfer\u00ec a Roma, dove inizi\u00f2 a lavorare come aiuto scenografo. \nNel 1969 venne chiamato da Luca Ronconi per realizzare le scenografie dell\"'Orlando Furioso\" al Festival di Spoleto. Per questo spettacolo Bertacca concep\u00ec una serie di piattaforme mobili dislocate in un'area rettangolare di circa trenta metri per diciotto invasa contemporaneamente da attori e spettatori, nonch\u00e9 da un'attrezzeria ricca, costituita da cavalli di lamiera, un'orca di vimini, un ippogrifo librato sulle teste della gente. \nLa sua attivit\u00e0 professionale copr\u00ec un arco di oltre quarant'anni. Durante il suo percorso artistico Bertacca lavor\u00f2 nel teatro di prosa, nella commedia musicale, nel teatro sperimentale, nell'opera lirica. Realizz\u00f2 centinaia di allestimenti scenici (curando spesso anche i costumi) nei maggiori teatri italiani e all'estero, in Francia, Spagna, Germania, Paesi Bassi e in America Latina. Lavor\u00f2 con diversi registi tra cui Giancarlo Sepe, Luigi Squarzina, Giuseppe Patroni Griffi, Mario Monicelli, Maria Francesca Siciliani, Attilio Corsini, Egisto Marcucci, Paolo Poli, Glauco Mauri, Mauro Bolognini, Tato Russo e molti altri. La collaborazione con Pietro Garinei al Teatro Sistina dur\u00f2 oltre 20 anni e vide la realizzazione di una ventina di commedie musicali tra cui \"I sette re di Roma\" e \"Vacanze romane\". \nTra gli impegni lirici sostenuti: dal 1973 al 1982 per il Festival Puccini di Torre del Lago: \"La Fanciulla del West\", \"Madama Butterfly\", \"Tosca\" e \"La boh\u00e8me\"; \"Un ballo in maschera\", \"La clemenza di Tito\" per la regia di Luca Ronconi a Bonn; a Kassel \"Il Trovatore\". Collabor\u00f2 inoltre con il Teatro Carlo Felice di Genova nel \"Cos\u00ec fan tutte\" e con il Teatro Regio di Torino ne \"Le nozze di Figaro\". \nFu scenografo in numerosi film, tra cui \"Sturmtruppen\" di Salvatore Samperi, \"Holocaust 2000\" di Alberto De Martino, \"Piccoli fuochi\" di Peter Del Monte. \n Nel 1990 e 1991 ide\u00f2 le scenografie per due edizioni del Festival di Sanremo. \nNel 2016 venne prodotto un film documentario sulla sua opera, dal titolo \"Uberto degli specchi\", narrato da Bertacca stesso e da Renato Scarpa per la regia di Marco Mensa ed Elisa Mereghetti, e trasmesso da Rai5. Il documentario ha ricevuto la nomination come Miglior film documentario ai Globi d'oro 2017.\nBertacca \u00e8 morto in Tunisia nel 2020 a causa di una polmonite da Covid-19."}
{"id": "8100325", "revid": "33751", "url": "https://it.wikipedia.org/wiki?curid=8100325", "title": "Stadio municipale 22 giugno", "text": "Lo stadio municipale 22 giugno (inportoghese \"Est\u00e1dio Municipal 22 de Junho\") \u00e8 uno stadio di calcio situato a Vila Nova de Famalic\u00e3o, in Portogallo.\nLo stadio fu inaugurato nel 1952 e ha una capienza di posti. Ospita le partite interne del ."}
{"id": "8100327", "revid": "2145619", "url": "https://it.wikipedia.org/wiki?curid=8100327", "title": "Annie Mazzola", "text": "Biografia.\nNata a Lodi, ma originaria di Graffignana, inizia la sua carriera di intrattenitrice nei villaggi turistici per poi diventare un\u2019agente di modelle a Milano, dove viene notata da Stefano Gabbana per la simpatia dei suoi video sui social networks. Lo stilista, ricondividendo i suoi contenuti sui propri profili la fa conoscere nell\u2019ambiente milanese e la lancia nel mondo di Instagram. Nel 2018 il brand Dolce &amp; Gabbana far\u00e0 anche sfilare Annie su indicazione di Stefano Gabbana come una vera modella durante la settimana della moda di Milano, insieme tra le altre a Monica Bellucci. \nDopo aver condotto numerosi format per pagine editoriali, il \"Comedy Central Tour\" e i docu-reality The Hottest Swimsuit e The Hottest Winter di MTV, viene ingaggiata per condurre un extra show legato alla dodicesima edizione di X Factor, format coordinato da uno sponsor del programma che durer\u00e0 8 puntate in onda sulla pagina dello sponsor e di X Factor. \nIn quell\u2019occasione viene notata da Rai e viene ingaggiata per condurre tutte le trasmissioni web ufficiali deI sessantanovesimo Festival di Sanremo in onda dal caratteristico studio presso il Forte Santa Tecla di Sanremo nella settimana del festival, dove Annie intervister\u00e0 tutti gli artisti in gara in un salotto tutto suo, la Social Room di Rai. L\u2019attivit\u00e0 registra il maggior numero di contatti web della storia delle produzioni web di Rai per il festival.\nNel Maggio 2019 viene poi scelta per essere una dei giudici italiani dell\u2019Eurovision Song Contest 2019.\nDa Giugno 2019 conduce il programma settimanale \"105 Weekend\" su Radio 105.\nAnnie, da sempre schierata a difesa dei diritti della comunit\u00e0 LGBT italiana, \u00e8 stata madrina per MTV del Pride di Milano 2018. \nVita privata.\nNel febbraio 2021 ufficializza il fidanzamento con l'ex componente de Lo Zoo di 105 Marco Dona."}
{"id": "8100338", "revid": "767487", "url": "https://it.wikipedia.org/wiki?curid=8100338", "title": "Palaye Royale", "text": "I Palaye Royale sono una band rock formatasi a Las Vegas composta dai fratelli Remington Leith, Sebastian Danzig e Emerson Barrett. I fratelli formarono la band nel 2008 con il nome di Kropp Circle, in seguito cambiarono il nome in Palaye Royale nell'estate del 2011. Il nome fu preso dalla sala da ballo Palais Royale a Toronto, dove i loro nonni si incontrarono per la prima volta. Il loro singolo \"Get Higher\" ha raggiunto il 27\u00ba posto nella classifica Billboard Modern Rock Charts ed \u00e8 stata la prima band indipendente a vincere il premio \"March Madness di\" MTV, battendo artisti come i Linkin Park. I fratelli utilizzano dei cognomi d'arte presi dal loro secondo nome, il loro cognome di nascita \u00e8 Kropp.\nStoria.\nKropp Circle (2008-2011).\nI Palaye Royale hanno iniziato come una band chiamata Kropp Circle, con Sebastian Danzig sedicenne, Remington Leith quattordicenne e Emerson Barrett dodicenne. Nell'estate 2011, la band cambi\u00f2 il proprio nome in Palaye Royale. Nel 2009, i Kropp Circle facevano parte di Radio Disney NBT (Next Big Thing).\nMorning Light e The Ends Beginning (2012\u20132013).\nDopo il cambio di nome, i Palaye Royale pubblicarono il loro primo singolo, \"Morning Light\" il 7 marzo 2012. Un anno dopo, il 7 luglio 2013, pubblicarono il loro primo EP di sei tracce, \"The Ends Beginning\", che contiene \"Die for Something Beautiful\" e \"Death Is A Party, Invite All Your Friends\".\nSumerian, \"Boom Boom Room (Side A)\" e \"American Satan\" (2015\u20132017).\nNel dicembre 2015, la Sumerian Records annunci\u00f2 di aver firmato un contratto con i Palaye Royale, e con ci\u00f2 arriv\u00f2 l'uscita del loro nuovo album \"Boom Boom Room (Side A)\", rilasciato il 24 giugno 2016.\nL'album contiene tredici canzoni e due brani bonus, originariamente pubblicati come un EP a due tracce nel 2013, \"Get Higher / White\". Alcune delle canzoni dell'album sono \"Mr. Doctor Man\", \"Don't Feel Quite Right\", \"Ma Ch\u00e9rie\" (con Kellin Quinn degli Sleeping with Sirens) e \"Sick Boy Soldier\".\nNel 2017, la voce di Remington \u00e8 stata usata nel film \"American Satan\", come voce cantante di Johnny Faust (interpretata da Andy Biersack).\n\"Boom Boom Room (Side B)\" (2018).\nLeith, Danzig e Barrett iniziarono a registrare il loro secondo album nel gennaio 2018. Tuttavia, l'intero album fu scartato e registrato da zero nel corso di cinque mesi, per poi essere completato una settimana prima che la band partisse per l'ultimo Warped Tour, il 28 settembre 2018. Il disco \u00e8 la seconda parte della saga \"Boom Boom Room\". Questo album include brani come \"Death Dance\" e \"You'll Be Fine\". Il loro tour mondiale, \"The Final Boom\", supporta l'uscita dell'album. Il tour \"The Funeral Tour,\" nella primavera 2019, segn\u00f2 la fine di un'era. I Palaye Royale aprirono per Rob Zombie e Marilyn Manson durante il tour \"Twins of Evil Tour\" nell'estate 2019.\n\"The Bastards\" (2020).\nIl 20 marzo 2020 i Palaye Royale annunciarono la data di pubblicazione del loro terzo album \"The Bastards\". Partirono per il tour \"The Bastards\" per segnare l'inizio di una nuova era. Viaggiarono per il Regno Unito e l'Europa, dovendo per\u00f2 interrompere il tour a causa dell'emergenza coronavirus.\nIl 29 maggio 2020, dopo due anni di lavoro, esce l'album \"The Bastards\" composto da quattordici brani e dalla traccia bonus \"Lord of Lies\". L'uscita \u00e8 stata anticipata da diversi singoli come \"Lonely\". L'album contiene il brano \"Tonight Is The Night I Die\", presente nella colonna sonora della serie televisiva \"Paradise City\". All'album ha lavorato anche il bassista Daniel Curcio, divenuto membro ufficiale nel 2019 e licenziato nel giugno 2020 a seguito delle accuse di molestie mosse da alcuni fan minorenni.\nStile musicale.\nLo stile della band \u00e8 stato spesso descritto come Glam Rock e Art Rock ma anche indie rock e Garage rock, influenzati da band e artisti come The Animals, The Faces, Small Faces, The Rolling Stones, The Doors, David Bowie, T. Rex, The Velvet Underground con un pizzico di musica classica. Il loro stile artistico \u00e8 influenzato anche dal regista Tim Burton, come si vede nel videclip del brano \"You'll Be Fine\"."}
{"id": "8100339", "revid": "107297413", "url": "https://it.wikipedia.org/wiki?curid=8100339", "title": "Ernest Bretaigne Windust", "text": ""}
{"id": "8100340", "revid": "729019", "url": "https://it.wikipedia.org/wiki?curid=8100340", "title": "Jagdstaffel 20", "text": "La Jagdstaffel 20 (in tedesco: K\u00f6niglich Preu\u00dfische Jagdstaffel Nr 20, abbreviato in Jasta 20) era una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 20 viene fondata il 25 ottobre 1916 nel settore delle operazioni della 2\u00aa Armata e messa subito a supporto di questa unit\u00e0.Prima di essere spostata a supporto della 6\u00aa Armata il 1\u00ba gennaio 1917, la squadriglia soffr\u00ec la prima perdita di un proprio pilota nel giorno della vigilia di Natale del 1916. La prima vittoria aerea fu ottenuta l'11 marzo 1917 dal Leutnant Alfred Niederhoff. Il 27 maggio la Jaste 20 fu spostata a supporto della 4\u00aa Armata e l'8 dicembre fu trasferito per supportare le azioni della 17\u00aa Armata dove rimase fino all'8 aprile del 1918 quando fu riassegnata alla 4\u00aa Armata fino alla fine della Grande Guerra.\nIl Leutnant Joachim von Busse \u00e8 stato l'ultimo Staffelf\u00fchrer (comandante) della Jagdstaffel 20.\nAlla fine della prima guerra mondiale alla Jagdstaffel 20 vennero accreditate 64 vittorie aeree. Di contro, la Jasta 20 perse 21 piloti, 11 furono feriti in azione oltre a 4 piloti uccisi e 3 ferito in incidenti aerei.\nLista dei comandanti della Jagdstaffel 20.\nDi seguito vengono riportati i nomi dei piloti che si succedettero al comando della Jagdstaffel 20.\nLista degli assi che hanno prestato servizio nella Jagdstaffel 20.\nDi seguito vengono elencati i nomi dei piloti che hanno prestato servizio nella Jagdstaffel 20 con il numero di vittorie conseguite durante il servizio nella squadriglia e riportando tra parentesi il numero di vittorie aeree totali conseguite."}
{"id": "8100342", "revid": "275235", "url": "https://it.wikipedia.org/wiki?curid=8100342", "title": "Jasta 20", "text": ""}
{"id": "8100344", "revid": "205250", "url": "https://it.wikipedia.org/wiki?curid=8100344", "title": "Carlo Sutermeister", "text": "Biografia.\nCarlo Sutermeister \u00e8 stato cofondatore del Banco Popolare di Intra, costruttore della prima centrale idroelettrica in Italia con la trasmissione in corrente alternata (a Pogallo) ed \u00e8 stato il primo imprenditore d'Italia ad offrire l'assicurazione contro gli infortuni sul lavoro."}
{"id": "8100348", "revid": "944090", "url": "https://it.wikipedia.org/wiki?curid=8100348", "title": "Ex abbazia di Santa Maria Maddalena", "text": "L'ex abbazia di Santa Maria Maddalena, oggi nota come Palazzo Pini, \u00e8 un edificio situato nel centro di Mirandola, in provincia di Modena.\nChiusa al culto nel 1768 e successivamente trasformata in magazzini per granaglie (da cui nomignolo \"i granar\u00f2n\" in dialetto mirandolese) e locali commerciali, l'ex chiesa \u00e8 stata di nuovo consacrata come Aula Santa Maria Maddalena dopo il terremoto dell'Emilia del 2012 in attesa della ristrutturazione del vicino Duomo di Mirandola (riaperto nel 2019).\nStoria.\nGi\u00e0 nel XV secolo \u00e8 registrata la presenza di una chiesa intitolata a Santa Maria Maddalena, situata presso il Borgofranco, di cui non \u00e8 nota la data di fondazione. Nel 1495 la contessa Bianca Maria d'Este (moglie di Galeotto I Pico della Mirandola) offr\u00ec tale chiesa (oltre a terreni ed edifici vari, nei territori di Mortizzuolo, Rovereto sul Secchia, Carpi e nel ferrarese) alla Congregazione agostiniana dei Canonici regolari di Santa Maria in Reno, noti come \"Scopetini\", a patto che nella canonica vi abitassero almeno quindici frati canonici regolari. Tuttavia, dopo l'assedio della Mirandola di Papa Giulio II del 1510-1511, il conte Giovanni Francesco II Pico della Mirandola fece radere al suolo l'intero Borgofranco (incluse le chiese di Santa Mari Maddalena e di Santa Giustina) per evitare il pericolo di futuri assedi militari.\nNel 1512 i frati scopetini, a cui il Papa aveva confermato le donazioni e concessioni precedentemente ricevute dai Pico, ricevettero come indennizzo da Giovanfrancesco II un terreno all'interno della citt\u00e0, situato tra il borgo di San Francesco ed il Borgonovo. Pertanto, i frati ricostruirono la nuova chiesa con annesso monastero, grazie ad una donazione di pietre e legnami.\nGiovanfrancesco II dispose per testamento di essere sepolto insieme ai familiari nella chiesa degli Scopettini, ma dopo il suo assassinio compiuto nel 1533 per mano del nipote Galeotto II Pico ci\u00f2 non fu pi\u00f9 possibile.\nLa chiesa di Santa Maria Maddalena venne consacrata il 14 settembre 1548 da monsignor Tommaso Stella vescovo di Lavello, per quanto venne completata solo nel 1622. Godette di grande prestigio in quanto abbazia e luogo di sepoltura delle pi\u00f9 importanti famiglie dell'epoca, tra cui quella dei Maffei.\nL'adiacente convento di San Salvatore venne completato nel 1573.\nNel 1703 vennero benedette le bandiere del reggimento Lorena e nel 1741 quelle del reggimento de' Nazionali, alla presenza delle massime autorit\u00e0 statali. \nLa sommit\u00e0 del campanile venne colpita dall'artiglieria francese nel 1705. Durante l'assedio dell'ottobre 1734, parte della guerra di successione polacca, la chiesa fu duramente bombardata dall'esercito francese e i danni vennero riparati dopo due anni, concluso il successivo assedio del 1735.\nNel 1768 l'ordine religioso degli scopetini venne soppresso dal Duca di Modena Francesco III d'Este, che li aggreg\u00f2 alla canonica di Reggio Emilia, mentre convento il abbaziale venne incluso nel cosiddetto Grande Albergo di Modena. La chiesa sconsacrata, la canonica e l'orto furono venduti al marchese Paolucci, feudatario delle Roncole.\nOrmai malridotta, il 14 aprile 1834 venne in parte demolita e trasformata in granaio; in seguito ospit\u00f2 nelle parti pi\u00f9 fatiscenti diverse famiglie povere. La porzione che si affaccia sull'attuale via Luosi divenne una fabbrica di cioccolato e poi un negozio di terraglie ed oggettistica per la casa gestito dalla famiglia Pini fino agli anni 1990. Nel 1970 l'edificio fu ristrutturato, ma l'esterno venne trasformato in un anonimo parallelepipedo; nel 1977 vennero tamponate le arcate delle navate dell'ex chiesa per ricavare altri magazzini.\nA seguito del devastante terremoto dell'Emilia del 2012 che rese inagibile il vicino Duomo di Mirandola, l'edificio \u00e8 stato rapidamente ristrutturato dai proprietari e il 4 ottobre 2014 venne inaugurata la \"aula Santa Maria Maddalena\" quale sede temporanea per le funzioni religiose del centro storico, facendo ridiventare - dopo 246 anni - l'ex abbazia un luogo di culto e preghiera. Il duomo venne poi riaperto il 21 settembre 2019.\nArchitettura.\nLa chiesa era lunga 61 braccia mirandolesi (38,9 m), larga 27,6 braccia (17,6 m) ed alta 23 braccia (14,7 m).\nGli interni erano suddivisi in tre navate con cinque archi a pieno centro sostenuti da grandi pilastri cruciformi, senza abside, ed erano presenti nove altari, di cui uno maggiore e quattro per lato.\nLa facciata era volta verso est, con un portico a tre archi rialzato a due gradini che dava su piazzale utilizzato come cimitero. Il campanile, molto basso con bifore nella parte superiore, si trovava nello spigolo nord-occidentale.\nA fianco della chiesa era situato il convento di San Salvatore, circondato da alte mura e contrafforti possenti. All'interno il chiostro a base quadrata \u00e8 delineato da colonne in cotto con capitelli marmorei scolpiti finemente, che sorreggono le antiche celle dei frati."}
{"id": "8100349", "revid": "21583", "url": "https://it.wikipedia.org/wiki?curid=8100349", "title": "Tennistavolo ai XVIII Giochi panamericani", "text": "Il tennistavolo ai XVIII Giochi panamericani si \u00e8 svolto a Lima, in Per\u00f9, dal 4 al 10 agosto 2019. Erano in programma sette eventi: oltre ai singolari e ai tornei a squadre rispetto ai Toronto 2015 si sono disputati i tornei di doppio per uomini e donne e il doppio misto. Le competizioni erano valide come qualificazione per i Giochi della XXXII Olimpiade."}
{"id": "8100367", "revid": "73843", "url": "https://it.wikipedia.org/wiki?curid=8100367", "title": "Galya Novents", "text": "Biografia.\nGalya Novents nacque il 1\u00ba luglio 1937 in Yerevan. In 1958, si laure\u00f2 al Yerevan Institute of Fine Arts and Theatre. Tra il 1961 e 1971 lavor\u00f2 come attrice al Teatro di Stato di Kapan, citt\u00e0 nel sud-est dell'Armenia, capitale della provincia di Syunik), al Teatro \"Vardan Achemyan\" di Gyumri dal 1971 al 1977, dal 1977 al 1983 al \"Gabriel Sundukyan National Academic Theatre\", allo \"Hamazgayin State Theatre\" diretto da Sos Sargsyan e al Teatro Drammatico dell'Erevan \"Hrachya Ghaplanyan\". Negli ultimi anni della sua vita si esib\u00ec sul palco del Teatro di commedia musicale Paronyan di Hakob.\nAlla 42\u00aa Mostra Internazionale d'Arte Cinematografica di Venezia le fu assegnata una menzione speciale come migliore attrice per il film \"Tango della nostra infanzia\", ma non venne premiata.\nNel 1998 ricevette l'onorificenza \"Medal of the Year\", nel 2007 il titolo di Artista del popolo e nel 2008 il Premio speciale \"Artavazd\" dell'Associazione degli artisti dell'Armenia.\nMor\u00ec il 22 luglio 2012 a Los Angeles all'et\u00e0 di settantacinque anni."}
{"id": "8100371", "revid": "442848", "url": "https://it.wikipedia.org/wiki?curid=8100371", "title": "Lago Matano", "text": "Il lago Matano (in indonesiano: Danau Matano) \u00e8 un lago naturale dell'Indonesia, nella provincia del Sulawesi Meridionale.\nCon una profondit\u00e0 di 590 metri, \u00e8 il lago pi\u00f9 profondo dell'Indonesia, il 10\u00b0 pi\u00f9 profondo del mondo ed il lago pi\u00f9 profondo situato su un'isola (Sulawesi). Si trova ad una quota di 382 m s.l.m., per cui il fondo del lago \u00e8 208 metri sotto il livello del mare. La parte inferiore del lago si trova quindi in una criptodepressione.\nIl lago ospita molte specie endemiche di fauna acquatica (tra cui gamberetti del genere \"Caridina\", granchi del genere \"Parathelphusid\", gasteropodi del genere \"Tylomelania\") e vari tipi di piante acquatiche.\nPer far conoscere ai turisti stranieri la bellezza del lago Matano e dei suoi dintorni, dal maggio 2015 viene organizzato il \"Lake Matano Festival\", con varie attrazioni e competizioni amatoriali di corsa campestre, ciclismo e nuoto."}
{"id": "8100374", "revid": "1573940", "url": "https://it.wikipedia.org/wiki?curid=8100374", "title": "Arthroleptis mossoensis", "text": "Arthroleptis mossoensis () \u00e8 un anfibio anuro, appartenente alla famiglia degli Artroleptidi.\nEtimologia.\nL'epiteto specifico, composto da \"mosso\" e dal suffisso latino \"-ensis\" (che vive, che abita in), \u00e8 stato dato in riferimento al luogo della sua scoperta, la citt\u00e0 di Mosso.\nDistribuzione e habitat.\n\u00c8 endemica del Burundi. Si trova nella Provincia di Rutana a 1200 metri di altitudine.\nCollegamenti esterni.\n\"Arthroleptis mossoensis\" su amphibiaweb.org"}
{"id": "8100377", "revid": "1543377", "url": "https://it.wikipedia.org/wiki?curid=8100377", "title": "National Geospatial-Intelligence Agency", "text": " La National Geospatial-Intelligence Agency (NGA) (in italiano: \"Agenzia Nazionale per l'Intelligence Geospaziale\") \u00e8 un'agenzia governativa facente parte del Dipartimento della Difesa degli Stati Uniti d'America e un membro della United States Intelligence Community, il cui obiettivo principale \u00e8 di raccogliere, analizzare e distribuire informazioni geospaziali (GEOINT) a sostegno della sicurezza nazionale. La NGA era conosciuta come National Imagery and Mapping Agency (NIMA) fino al 2003.\nIl quartier generale della NGA, noto anche come NGA Campus East, si trova a Fort Belvoir in Virginia. L'agenzia gestisce anche importanti strutture nell'area di St. Louis, in Missouri, oltre ad avere uffici di supporto e di collegamento in tutto il mondo. La sede della NGA, con i suoi 214.000 m2, \u00e8 il terzo edificio governativo pi\u00f9 grande nell'area metropolitana di Washington dopo il Pentagono e il Ronald Reagan Building.\nOltre a utilizzare le informazioni GEOINT per operazioni militari e di intelligence per gli Stati Uniti, la NGA fornisce assistenza durante i disastri naturali o la pianificazione della sicurezza per eventi importanti, come i Giochi olimpici.\nNel settembre 2018, i ricercatori della National Geospatial-Intelligence Agency hanno rilasciato una mappa del terreno ad alta risoluzione (dettagli fino alle dimensioni di un'auto e addirittura meno in alcune zone) dell'Antartide, chiamato \"Reference Elevation Model of Antarctica\" (REMA).\nStoria.\nLe operazioni di mappatura e creazione di grafici negli Stati Uniti rimasero relativamente invariati fino alla Prima guerra mondiale, quando la fotografia aerea divenne un importante contributo all'intelligence sul campo di battaglia. Utilizzando dei visualizzatori adatti, gli operatori hanno esaminato migliaia di immagini: molte di queste erano dello stesso obiettivo ma con angolazioni e tempi differenti, dando origine a ci\u00f2 che divenne in seguito l'analisi di immagini moderne e la creazione di mappe.\nL'Engineer Reproduction Plant (ERP).\nL'Engineer Reproduction Plant (traducibile con \"Impianto di riproduzione ingegneristico\") fu il primo tentativo del Corpo degli Ingegneri dell'Esercito degli Stati Uniti di centralizzare la produzione, la stampa e la distribuzione delle mappe nei pressi dell'United States Army War College nella sua precedente sede a Washington, DC. Prima di allora, la cartografia topografica era stata in gran parte a carico di singole unit\u00e0 di ingegneri, che utilizzavano tecniche di rilevamento sul campo o copiavano rilevazioni gi\u00e0 esistenti. Inoltre, l'ERP si assunse la \"supervisione e manutenzione\" della Collezione di mappe del Dipartimento di Guerra degli Stati Uniti, dal 1 aprile 1939.\nL'Army Map Service (AMS) e la US Army Topographic Command (USATC).\nCon l'avvento dell'aviazione nella Seconda guerra mondiale, le rilevazioni sul campo iniziarono a lasciare il posto alla fotogrammetria, all'interpretazione delle foto aeree e alla geodesia. Durante la guerra, divenne sempre pi\u00f9 possibile compilare mappe con un lavoro sul campo minimo: nacque quindi l'Army Map Service - AMS (\"Servizio Mappe dell'Esercito\"), che assorb\u00ec l'ERP nel maggio 1942. La sua sede si trovava nel sito di Dalecarlia (compresi gli edifici ora chiamati John C. Fr\u00e9mont e Charles H. Ruth) sul MacArthur Boulevard, appena al di fuori di Washington DC, nella Contea di Montgomery, nel Maryland, e adiacente al bacino idrico di Delecarlia. L'AMS fu incaricato di attivit\u00e0 ingegneristiche sul campo, con effetto dal 1 luglio 1942, in seguito all'Ordine Generale 22, del 19 giugno 1942. L'AMS ha anche assorbito numerose delle restanti organizzazioni di intelligence geografica dell'esercito oltre alla divisione di intelligence tecnica degli ingegneri. Dal 1 settembre 1968, l'AMS fu riorganizzato sotto il nome di US Army Topographic Command - USATC (\"Comando Topografico dell'Esercito degli Stati Uniti)\" e continu\u00f2 ad esistere come organizzazione indipendente fino al 1972, quando fu fuso con la nuova Defense Mapping Agency - DMA (\"Agenzia per la Mappatura della Difesa\") e successivamente poi come DMA Topographic Center - DMATC.\nL'Aeronautical Chart Plant (ACP).\nDopo la guerra, con l'aumentare delle capacit\u00e0 di carico e dell'autonomia degli aerei, la necessit\u00e0 di mappe e carte geografiche \u00e8 cresciuta di pari passo. Lo United States Army Air Corps fond\u00f2 la sua unit\u00e0 cartografica, ribattezzata Aeronautical Chart Plant - ACP nel 1943 e con sede a St. Louis, in Missouri. L'ACP era considerato come centro aeronautico (sebbene fosse di fatto una branca dell'esercito) e forn\u00ec informazioni alla US Air Force dal 1952 al 1972 (vedi DMAAC sotto). \nNational Photographic Interpretation Center (NPIC).\nPoco prima di lasciare l'incarico nel gennaio 1961, il presidente Dwight D. Eisenhower autorizz\u00f2 la creazione del National Photographic Interpretation Centre - NPIC (\"Centro Nazionale per l'interpretazione fotografica\"), un progetto congiunto della CIA e del Dipartimento della Difesa degli Stati Uniti . L'NPIC era sotto il comando del Drectorate of Science and Technology - DDS&amp;T della CIA e la sua funzione principale era l'analisi delle immagini. L'NPIC entr\u00f2 a far parte della National Imagery and Mapping Agency (NIMA, dal 2003 divenuta NGA) nel 1996.\nCrisi dei missili di Cuba.\nLa NPIC fu la prima, nel 1962, ad identificare la base missilistica dell'Unione Sovietica sull'isola Cubana. Sfruttando le immagini degli aerei ricognitori U-2 e i film dei contenitori espulsi dall'orbita dei satelliti Corona, gli analisti della NPIC hanno sviluppato le informazioni necessarie per informare i politici statunitensi e le operazioni durante la crisi dei missili cubani. La loro analisi ha attirato l'attenzione di tutto il mondo quando l'amministrazione Kennedy ha declassificato e reso pubblica una parte delle immagini raffiguranti i missili sovietici sul suolo cubano; Adlai Stevenson present\u00f2 le immagini al Consiglio di sicurezza delle Nazioni Unite il 25 ottobre 1962.\nDefense Mapping Agency (DMA).\nLa Defense Mapping Agency - DMA \u00e8 stata creata il 1 gennaio 1972 per consolidare tutte le attivit\u00e0 di mappatura militare degli Stati Uniti. Il \"certificato di nascita\" della DMA, la direttiva 5105.40 del DoD, derivava da una direttiva presidenziale precedentemente classificata come \"Organizzazione e gestione della comunit\u00e0 di intelligence straniera degli Stati Uniti\" (5 novembre 1971), che dirigeva il consolidamento di funzioni cartografiche precedentemente disperse tra i vari servizi militari degli Stati Uniti. La DMA \u00e8 diventata operativo il 1 luglio 1972, ai sensi dell'Ordine generale 3 del 16 giugno 1972. Il 1 ottobre 1996, la DMA \u00e8 stata inserita nella National Imagery and Mapping Agency - NIMA, che in seguito divenne la National Geospazial Intelligence Agency NGA.\nLa prima sede della DMA era presso l'Osservatorio navale degli Stati Uniti a Washington, DC, per poi spostarsi a Falls Church, in Virginia. La sua forza lavoro, prevalentemente civile, era concentrata nei siti produttivi di Bethesda, nel Maryland, in Virginia settentrionale e a St. Louis, in Missouri. La DMA era formata dalla divisione Mapping, Charting e Geodesy, dalla Defense Intelligence Agency (DIA) e da varie organizzazioni militari legate alla mappatura.\nIl DMAHC si form\u00f2 nel 1972 quando l'Ufficio idrografico della Marina divise i suoi due componenti: il componente grafico era collegato direttamente al DMAHC mentre la componente riguardo all'indagine delle immagini si trasfer\u00ec presso l'Ufficio oceanografico navale, a Bay St. Louis nel Mississippi, negli edifici che oggi ospitano la NASA Stennis Space Center. La DMAHC era responsabile della creazione di mappe terrestri delle aree costiere in tutto il mondo e di carte idrografiche per il Dipartimento della Difesa degli Stati Uniti. La DMAHC era inizialmente situata a Suitland, nel Maryland, ma in seguito si trasfer\u00ec a Brookmont (Bethesda), nel medesimo stato.\nLa DMATC si trovava a Brookmont (Bethesda), nel Maryland. Era responsabile della creazione di mappe topografiche di tutto il mondo, sempre per il Dipartimento della Difesa. La sede di DMATC a Bethesda, nel Maryland, \u00e8 l'ex sede del quartier generale della NGA.\nDMAHC e DMATC si fusero per formare la DMAHTC, con uffici a Brookmont (Bethesda), nel Maryland.\nIl DMAAC, nato sotto il nome di U.S. Air Force's Aeronautical Chart and Information Centre (ACIC), si trovava a St. Louis, nel Missouri.\nNational Imagery and Mapping Agency (NIMA).\nLa NIMA \u00e8 stata istituita il 1 ottobre 1996 tramite il National Defense Authorization Act (valido per l'anno fiscale 1997). La creazione della NIMA \u00e8 avvenuta in seguito a pi\u00f9 di un anno di studi, dibattiti e pianificazioni da parte di membri della difesa, dell'intelligence e personalit\u00e0 politiche (nonch\u00e9 del Congresso). La creazione della NIMA port\u00f2 alla centralizzazione delle operazioni di cattura delle immagini e della mappatura.\nLa NIMA riun\u00ec interamente il DMA, il Central Imagery Office (CIO) e il Defence Dissemination Program Office (DDPO), con gli obiettivi e le funzioni del NPIC. Inoltre, la NIMA ha riunito sotto di s\u00e9 l'uso delle immagini, la loro diffusione e la loro elaborazione da parte della Defense Intelligence Agency, del National Reconnaissance Office e del Defence Airborne Reconnaissance Office.\nLa creazione della NIMA \u00e8 stata accettata con difficolt\u00e0, a causa della riluttanza dei vari uffici a fondersi e dalla paura e che i rispettivi obiettivi (mappatura a supporto delle attivit\u00e0 di difesa e produzione di intelligence, principalmente a supporto dei politici nazionali) sarebbero stati subordinate l'una all'altra.\nNGA.\nCon l'emanazione del National Defense Authorization Act per l'anno fiscale 2004 del 24 novembre 2003, la NIMA \u00e8 stata rinominata NGA per riflettere meglio la sua missione principale di GEOINT. Come parte del processo di riorganizzazione e chiusura di basi militari del 2005, tutte le principali strutture della NGA dell'area di Washington, DC, comprese quelle a Bethesda, nel Maryland, di Reston in Virginia e di Washington, DC, sarebbero state unite in una nuova struttura pressoFort Belvoir. Questa nuova struttura, chiamata NGA Campus East, ospita diverse migliaia di persone. Le strutture della NGA di St. Louis invece sono rimaste operative.\nIl costo previsto del nuovo centro (dati di Marzo 2009), era di 2,4 miliardi. Il campus del centro \u00e8 di circa ed \u00e8 stato completato nel settembre 2011.\nOrganizzazione.\nI dipendenti.\nLa NGA impiega esperti in analisi aeronautica, cartografia, analisi geospaziale, analisi di immagini, analisi marine, scienze fisiche, geodesia, ingegneria informatica e delle telecomunicazioni e fotogrammetria, oltre a professionisti dei settori della sicurezza nazionale e delle forze dell'ordine.\nDirettori NIMA / NGA.\nQuesta tabella elenca tutti i direttori della NIMA e della NGA e il loro mandato. \n Il 22 febbraio 2010, il Segretario alla Difesa Robert Gates ha annunciato che Letitia Long sarebbe diventata direttrice prima della fine dell'anno, diventando la prima donna a capo di una delle 16 agenzie di Intelligence. Long era all'epoca vicedirettore della DIA. Long ha prestato giuramento il 9 agosto 2010, come capo della NGA.\nControversie.\nLa NGA (ex NIMA) \u00e8 stata coinvolta in diverse controversie:"}
{"id": "8100378", "revid": "484362", "url": "https://it.wikipedia.org/wiki?curid=8100378", "title": "Dilber duda\u011f\u0131", "text": "Il Dilber duda\u011f\u0131 (\"le labbra della bella\" in turco) \u00e8 un tipo di pasticcino in uso nella cucina turca. \u00c8 un dolce tipico delle citt\u00e0 di El\u00e2z\u0131\u011f e Bursa.\nIngredienti.\nGli ingredienti sono uova, yogurt, latte, burro, olio di semi di girasole, lievito, limone, farina, zucchero e acqua.\nPreparazione.\nIl Dilber duda\u011f\u0131 \u00e8 fatto con la stessa pasta (yufka) con cui si preparano i baklava. I pezzi delle dimensioni di una noce vengono tagliati in un panno. Questi pezzi di pasta lievitata si stendono in una sfoglia sottile delle dimensioni di un piatto la quale si spruzza con l'amido: 10 sfoglie vengono poi sovrapposte una sull'altra. Quindi, con l'aiuto di un bicchiere, i pezzi vengono ritagliati e chiusi dopo aver inserito noci o nocciole sbriciolate. Infine, su di essi viene spalmato olio di girasole; dopodich\u00e9 essi vengono cotti in forno. Del sorbetto freddo viene versato sul dessert caldo prima di servirlo."}
{"id": "8100387", "revid": "729019", "url": "https://it.wikipedia.org/wiki?curid=8100387", "title": "Craig McGrath", "text": "Biografia.\nCraig nasce ad Auckland in Nuova Zelanda; gioca a livello provinciale per , e , aggiudicandosi il \nNational Provincial Championship nel 1996 e nel 2003 proprio con la maglia della provicncia di Auckland.\nNel 1998 disputa un \"match\" coi , nel Super 12 e nel 2004 e 2005 fa quattro apparizioni coi .\nNel 2006 arriva in Italia al : qui rimane per due stagioni, collezionando 44 presenze in giallo-nero e vincendo la Coppa Italia 2006-07.\nDopo essersi ritirato, comincia la carriera di allenatore come \"coach\" del Waitemata Rugby ad Auckland e poi dei Boyne RFC in Irlanda.\nNel 2014 diventa l'allenatore dei Melbourne Harlequins in Australia; nel 2015 \u00e8 assistente allenatore ai , prima di essere nominato allenatore dei nel 2018.\nCarriera internazionale.\nDal 1997 al 2005 viene selezionato pi\u00f9 volte con i New Zealand M\u0101ori, coi quali vince la Churchill Cup 2004."}
{"id": "8100390", "revid": "228587", "url": "https://it.wikipedia.org/wiki?curid=8100390", "title": "Standing at the Sky's Edge", "text": "Standing at the Sky's Edge \u00e8 il sesto album in studio del musicista inglese Richard Hawley, pubblicato nel Regno Unito il 7 maggio 2012 e negli Stati Uniti il 28 agosto 2012. L'album \u00e8 nettamente diverso dai precedenti sforzi di Hawley, spesso rinunciando a strumenti pi\u00f9 morbidi. Come per tutti gli album precedenti di Hawley, il titolo si riferisce obliquamente a una posizione nella sua citt\u00e0 natale di Sheffield, in questo caso a Skye Edge, una zona collinare con vista sul centro della citt\u00e0 e precedentemente nota per le sue tenute piene di criminalit\u00e0 ma ampiamente riqualificata in met\u00e0 degli anni 2000.\nIl 12 settembre 2012 l'album \u00e8 stato nominato per il Mercury Prize 2012, seconda nomination di Hawley dopo \"Coles Corner\" del 2005.\nTema dell'album.\nSecondo Hawley l'album \u00e8 stato scritto mentre portava il suo cane per le sue passeggiate quotidiane vicino alla sua casa nella periferia occidentale di Sheffield: \"L'album era pi\u00f9 o meno scritto in quelle passeggiate. Sarei tornato con intere canzoni, melodie e tutto il resto, sul mio cellulare.\" Hawley ha descritto \"Standing at the Sky's Edge come\" un album arrabbiato ... Volevo che la musica si adattasse all'umore delle canzoni\". Proveniente da un passato socialista della classe operaia, Hawley non era d'accordo con molte delle politiche del Partito Conservatore che divenne il partito dominante nel governo di coalizione dopo le elezioni generali del 2010, dicendo \"Penso di aver iniziato a scrivere quando sono entrati i Tories - ha influenzato molta della prima canzone che \u00e8 stata \"Down in the Woods\". Stavano cercando di svendere la terra della foresta, e questo mi ha fatto davvero scandalizzare.\" In un'intervista al \"The Guardian\", Hawley dichiar\u00f2:\" Io don scrivo davvero canzoni politiche ma, come la maggior parte delle persone di mentalit\u00e0 corretta, sono arrabbiato con quello che sta succedendo qui in Gran Bretagna. Ha a che fare con l'avere dei bambini, in un certo senso, e vederli crescere e chiedersi a che tipo di casino li stiamo lasciando.\" Riferendosi al titolo dell'album, disse: \"Sky Edge, \u00e8 pi\u00f9 una metafora ... siamo in bilico, politicamente e socialmente ... Suppongo sia giunto il momento di decidere quale lato della linea stia in piedi, e io star\u00f2 sempre con la gente, sempre\".\nHawley ha anche descritto la morte prematura e tragica nel febbraio 2010 del suo caro amico, il chitarrista di Sheffield Tim McCall, come il \"\"catalizzatore di molte attivit\u00e0 musicali\" e la ragione del cambiamento nello stile musicale dell'album, dicendo \"... il fatto che Tim sia scomparso ... \u00e8 che mi ha fatto pensare che musicalmente ci sia qualcosa che ho lasciato da fare ... e ho pensato che non ho mai usato la chitarra come unico veicolo\".\nLa traccia \"The Wood Collier's Grave\"\" \u00e8 stata ispirata dalla pietra tombale del 17 \u00b0 secolo collier (bruciatore di carbone professionale) George Yardley, scoperto da Hawley in una delle sue passeggiate in campagna.\nDistribuzione e promozione.\nL'album \u00e8 stato pubblicato nel Regno Unito come download digitale e su Parlophone Records\u00ec su CD e LP doppio apribile in vinile. Negli Stati Uniti l'album \u00e8 stato reso disponibile in formato digitale il 12 giugno 2012, con un'uscita fisica su LP e CD su Mute Records il 28 agosto 2012.\nIl primo singolo pubblicato dall'album \u00e8 stato \"Leave Your Body Behind You\", presentato in anteprima sul programma BBC \"Radio 6 Music\" della coppia Radcliffe &amp; Maconie: una versione in vinile da 10\", limitata a 750 copie, \u00e8 stata pubblicata il 23 aprile 2012 per legare con Record Store Day nel Regno Unito, con la versione di download digitale del singolo che seguir\u00e0 il 7 maggio, data di uscita dell'album. L'etichetta di Hawley Parlophone ha annunciato che sarebbero stati pubblicati altri tre singoli dell'album, anche su vinile da 10\", come parte del \"Richard Hawley Record Club\". Il secondo singolo pubblicato dall'album \u00e8 stato \"Down in the Woods\" il 15 luglio 2012, il terzo singolo \"Seek It\" \u00e8 stato pubblicato il 30 settembre 2012 e il quarto e ultimo singolo \"Don't Stare at the Sun\" \u00e8 stato pubblicato il 25 febbraio 2013. Poco dopo l'annuncio della data di uscita dell'album, Hawley ha annunciato il suo pi\u00f9 grande concerto nel Regno Unito fino ad oggi alla Brixton Academy il 3 ottobre 2012.\n\"Standing at the Sky's Edge\" ha debuttato al numero tre nella classifica degli album del Regno Unito con vendite di 16.070 album nella sua prima settimana, diventando l'album con la hit pi\u00f9 alta di Hawley fino ad oggi.\nRecensioni ed accoglienza.\nLe recensioni critiche per l'album sono state generalmente molto positive. BBC Music ha dichiarato che \"Dopo un decennio di ... gli stili di Roy Orbison di numerosi album acclamati dalla critica e, di recente, commercialmente di successo, la pop star pi\u00f9 improbabile di Sheffield \u00e8 tornata, e questa volta si sta scatenando ... \"Standing at the Sky's Edge\" \u00e8 il suono di Hawley che si scioglie e diverte chiaramente \". Allmusic ha dichiarato: \"I soggetti e i protagonisti di Hawley sono oppressi, rotti o quasi disperati, ma molto umani, e non sacrifica mai le persone per il gusto del suono. Impiegando una psichedelia (a volte gloriosa) hard-rock per esprimere la rabbia che sente come osserva i guadagni della storia duramente conquistati essere danneggiati e distrutti in modi sgradevoli, Hawley crea un ascolto essenziale.\" The Independent ha dichiarato che\" Richard Hawley ha migliorato notevolmente il suo gioco nel suo primo album per Parlophone, lasciandosi alle spalle le sue urbane, stile new-retro dai toni rock per un'immersione nel sangue rock rock-psichedelico. \u00c8 del tutto inaspettato e completamente vincente.\""}
{"id": "8100391", "revid": "866591", "url": "https://it.wikipedia.org/wiki?curid=8100391", "title": "Fissazione interna", "text": ""}
{"id": "8100392", "revid": "484362", "url": "https://it.wikipedia.org/wiki?curid=8100392", "title": "Aytsemnik Urartu", "text": " \nBiografia.\nNata nel 1899 a Kars, nell'Armenia occidentale, studi\u00f2 presso l'Universit\u00e0 statale di cultura e arte dell'Azerbaigian e dal 1918 frequent\u00f2 lo studio di pittura Lichenko a Stavropol'. Tra il 1921 e 1925 studi\u00f2 presso uno studio artistico a Baku, e nel 1926 partecip\u00f2 alla mostra dell'Associazione degli scultori russi (Ors) con le opere \"Anastan\" e \"Rest\"; opere firmate per la prima volta con lo pseudonimo di Urartu, dove la scultrice riprodusse la plasticit\u00e0 del corpo umano. Nello stesso anno si trasfer\u00ec ad Erevan per promuovere la scultura realistica nazionale dell'Armenia sovietica. Urartu lavor\u00f2 nel campo della propaganda monumentale dalla seconda met\u00e0 degli anni '20 fino ai primi anni '30 (la statua di \"M. Shahumyan\" del 1928, non conservata), creando allo stesso tempo statue moderne come \"Young\" (1930) opera in marmo custodita alla Galleria di Stato dell'Armenia di Erevan, \"Commander Atoyan Division\" (granito, 1933) , \"David of Sasun\" (bronzo, 1935) e \"Anoush\" (marmo, 1938), entrambi presso la Galleria di Stato dell'Armenia, \"Almast\" (bronzo, 1937), che si trova presso la casa-museo Hovhannes Tumanyan di Erevan. \nNel 1939, Urartu realizz\u00f2 la scultura monumentale in basalto della \"Ragazza della roccia\", che fu collocata all'inizio dell'autostrada Kanaker. Negli anni della Grande guerra patriottica cre\u00f2 opere compositive sul patriottismo e sull'eroismo del popolo sovietico, in particolare le sculture dei suoi contemporanei, \"Eduard Isabekyan\" (1942), l'artista \"S. Gharagyozyan\" (marmo, 1942), il violonista \"Avet Gabrielyan\" (1943), alla Galleria di Stato dell'Armenia, figure di intellettuali, personaggi noti come suo marito, l'accademico \"Ashot Hovhannisyan\" (bronzo, 1948) alla Galleria statale. Cre\u00f2 anche sculture composite come \"Abundance\" (gesso colorato, 1961) e tra le opere recenti la statua di \"Movses Khorenatsi\" (bronzo, 1962) presente a Matenadaran.\nAlla sua morte, Urartu fu sepolta nel Pantheon della citt\u00e0 di Erevan."}
{"id": "8100393", "revid": "2196166", "url": "https://it.wikipedia.org/wiki?curid=8100393", "title": "Ponte San Roque Gonz\u00e1lez de Santa Cruz", "text": "Il ponte San Roque Gonz\u00e1lez de Santa Cruz (in spagnolo: \"Puente San Roque Gonz\u00e1lez de Santa Cruz\") \u00e8 un ponte strallato internazionale che attraversa il fiume Paran\u00e1 lungo la frontiera tra l'Argentina ed il Paraguay. Unisce la citt\u00e0 argentina di Posadas, capoluogo della provincia di Misiones, con quella paraguaiana di Encarnaci\u00f3n, capoluogo del dipartimento di Itap\u00faa.\n\u00c8 un ponte sia stradale che ferroviario ed \u00e8 uno dei valichi pi\u00f9 importanti della frontiera argentino-paraguaiana.\nStoria.\nNel 1973 il governo argentino present\u00f2 il progetto per la costruzione della diga di Yacyret\u00e1. Come compensazione per i terreni che sarebbero stati inondati dal bacino il dittatore paraguaiano Alfredo Stroessner chiese al suo omologo argentino Juan Domingo Per\u00f3n la costruzione di un ponte tra le citt\u00e0 di Posadas e Encarnaci\u00f3n. I lavori, iniziati nel 1981 furono realizzati da un consorzio di imprese argentine ed italiane. Il 2 aprile 1990, alla presenza dei presidenti di Argentina e Paraguay Menem e Rodr\u00edguez Pedotti, il ponte fu ufficialmente inaugurato.\nFu intitolato al santo gesuita paraguaiano che nel XVI secolo fond\u00f2 Posadas e Encarnaci\u00f3n.\nIl 31 dicembre 2014 fu attivata la linea ferroviaria internazionale Posadas-Encarnaci\u00f3n il cui percorso si sviluppa in gran parte lungo il ponte."}
{"id": "8100396", "revid": "944090", "url": "https://it.wikipedia.org/wiki?curid=8100396", "title": "Sagrantino di Montefalco", "text": ""}
{"id": "8100402", "revid": "1782831", "url": "https://it.wikipedia.org/wiki?curid=8100402", "title": "Superliga e Futbollit t\u00eb Kosov\u00ebs 2019-2020", "text": "La Superliga e Futbollit t\u00eb Kosov\u00ebs 2019-2020 (chiamata ufficialmente IPKO Superliga e Futbollit t\u00eb Kosov\u00ebs per motivi di sponsorizzazione) \u00e8 stata la 21\u00aa edizione del massimo campionato di calcio kosovaro, iniziata il 17 agosto 2019, sospesa il 13 marzo 2020 a causa dell'emergenza dovuta alla pandemia di COVID-19, ripresa il 5 giugno 2020 e terminata il 26 luglio 2020. Il era il detentore del titolo. Il ha conquistato il trofeo per la terza volta nella sua storia.\nStagione.\nNovit\u00e0.\nAl termine della stagione 2018-2019, sono retrocessi e . Dalla Liga e Par\u00eb sono stati promossi e Dukagjini. Mentre invece si sono salvate ai play-out e che hanno vinto rispettivamente contro e .\nRegolamento.\nLe 12 squadre partecipanti si sfidano in un girone di andata, ritorno e andata per un totale di 33 giornate.\nLa squadra campione del Kosovo si qualifica per il primo turno di qualificazione della UEFA Champions League 2020-2021.\nLa squadra seconda classificata si qualifica per il primo turno di qualificazione della UEFA Europa League 2020-2021.\nLe ultime quattro classificate retrocedono direttamente in Liga e Par\u00eb.\nClassifica finale.\nLegenda:\nStatistiche.\nIndividuali.\nClassifica marcatori.\nFonte:"}
{"id": "8100407", "revid": "648716", "url": "https://it.wikipedia.org/wiki?curid=8100407", "title": "Late Night Final", "text": "Late Night Final \u00e8 il secondo album in studio (e il primo album completo dopo il mini-album pubblicato sei mesi prima) del musicista Richard Hawley, pubblicato nel Regno Unito nell'ottobre 2001 da Setanta Records. Prende il nome dal grido dei venditori che vendono il giornale serale per le strade di Sheffield, la sua citt\u00e0 natale. Un singolo, \"Baby, You're My Light\" \u00e8 stato pubblicato dall'album nel febbraio 2002, raggiungendo l'81 \u00b0 posto nella classifica dei singoli nel Regno Unito.\nLa band scozzese Camera Obscura in seguito fece una cover \"The Nights Are Cold\" e lo pubblic\u00f2 come singolo nel maggio 2010. A sua volta, Hawley remix\u00f2 la loro canzone \"\"The Sweetest Thing\" per il lato B del singolo.\nUna breve clip della canzone \"Long Black Train\"\" \u00e8 stata usata nel film V per vendetta del 2005, ma non \u00e8 stata inclusa nell'album della colonna sonora di accompagnamento.\nLa copertina dell'album e le opere d'arte interne presentano fotografie scattate nel mercato coperto del Castle Market di Sheffield.\nAllmusic ha affermato che \"Richard Hawley crea un album meditabondo di creativit\u00e0 e fascino. Con opere strumentali sognanti ed eteree in tutto, Hawley dipinge la citt\u00e0 psichedelica con spirito e fervida passione. Dall'inizio alla fine, questa versione di Bar None \u00e8 piena zeppa di testi riflettenti dichiarazioni e sbalorditive, chitarra incontaminata e dichiarazioni percussive ... un bel viaggio di un cantante / cantautore con un potenziale in crescita\". MusicOMH ha detto \"\u00c8 una vetrina formidabile per la voce che viene giustamente lodata ovunque vada ... Hai bisogno di questo album quasi quanto ti serviva il primo.\""}
{"id": "8100433", "revid": "107299016", "url": "https://it.wikipedia.org/wiki?curid=8100433", "title": "West Papua", "text": ""}
{"id": "8100435", "revid": "767487", "url": "https://it.wikipedia.org/wiki?curid=8100435", "title": "Bugatti Vision Gran Turismo", "text": "La Bugatti Vision Gran Turismo \u00e8 una concept car prodotta dalla casa automobilistica francese Bugatti nel 2015.\nL'auto \u00e8 stata presentata al salone dell'automobile di Francoforte nel 2015, un mese dopo il rilascio del suo trailer. \u00c8 stata sviluppata nell'ambito del progetto Vision Gran Turismo e, con il suo inedito linguaggio di design, ha influenzato lo stile della Bugatti Chiron. La combinazione di colori della vettura si basa sulla Bugatti Tipo 57G del 1937, vincitrice di Le Mans.\nEsiste un solo esemplare della Vision Gran Turismo, attualmente di propriet\u00e0 di Hezy Shaked, presidente e CSO di Tillys. Il prezzo della vettura \u00e8 stimato tra i 5 e i 18 milioni di dollari.\nCaratteristiche tecniche.\nProgettata da Achim Anscheidt, Sasha Selipanov, Etienne Salome e Frank Heyl, la Vision Gran Turismo \u00e8 una concept car a due porte che combina l'aspetto di un'auto stradale e quello di un prototipo LMP1.\nLa Vision Gran Turismo \u00e8 spinta da un motore W16 quadri-turbo da 8,0 litri, capace di erogare 1673 CV (1230 kW) e 1580 Nm a tutte e quattro le ruote. La velocit\u00e0 massima non \u00e8 mai stata calcolata su un circuito reale, ma i tecnici hanno potuto stimare una velocit\u00e0 massima teorica di circa 447\u00a0km/h, utilizzando un simulatore virtuale del Circuit de la Sarthe. L'auto monta una trasmissione a doppia frizione dotata di sette rapporti.\nLa Vision Gran Turismo utilizza il telaio Bugatti Chiron numero 6 di pre-produzione. La monoscocca \u00e8 in fibra di carbonio, le sospensioni sono indipendenti. Numerose appendici aerodinamiche, principalmente in fibra di carbonio, sono presenti sulla carrozzeria della Vision Gran Turismo: una pinna in stile LMP1, un'ala posteriore attiva, un grande splitter anteriore, prese d'aria laterali, diversi NACA duct e alette in stile DTM.\nPropriet\u00e0.\nAl momento solamente due persone hanno acquistato e posseduto la Vision Gran Turismo. L'auto \u00e8 stata originariamente acquistata dal principe dell'Arabia Saudita Badr bin Saud attraverso un'offerta segreta, insieme a una Bugatti Chiron con la stessa combinazione di colori. L'auto \u00e8 stata successivamente venduta a Hezy Shaked, presidente e CSO di Tillys."}
{"id": "8100437", "revid": "2231130", "url": "https://it.wikipedia.org/wiki?curid=8100437", "title": "Storia di Tahiti", "text": "La storia di Tahiti copre un periodo che parte dall\u2019arrivo dei primi polinesiani nell'arcipelago delle Isole della Societ\u00e0 all'inizio del IV secolo sino alle esplorazioni europee di fine XVIII secolo arrivando alla successiva colonizzazione da parte dei francesi in seguito alle quali l'isola \u00e8 diventata parte della Polinesia francese, collettivit\u00e0 d'oltremare della Francia.\nIl popolamento dell'isola di Tahiti.\nGli antropologi ritengono che i primi abitanti di Tahiti arrivarono circa 1050 anni dopo Cristo, dopo aver compiuto lunghi viaggi dal sud-est asiatico o dall'Indonesia, attraverso gli arcipelaghi di Figi, Samoa e Tonga.\nL'ipotesi migratoria appena citata \u00e8 supportata da numerose prove linguistiche, biologiche e archeologiche. Ad esempio, le lingue delle Figi e della Polinesia appartengono tutte allo stesso sottogruppo del Pacifico, il figiano-polinesiano, appartenente alla famiglia delle lingue austronesiane.\nQuesta migrazione attraverso diverse centinaia di chilometri di alto mare \u00e8 stata resa possibile dall'uso di canoe a bilanciere lunghe fino a diverse decine di metri e che trasportavano famiglie, piante in cestini riempiti di terra ed animali domestici. Cos\u00ec, nel 1769, James Cook annota a Tahiti la presenza di una barca di 33 metri lunghezza capace di progredire a vela o a remi.\nNel 2010 \u00e8 stata compiuta una spedizione dimostrativa: a bordo di una canoa munita solamente di un bilanciere e di una vela del tutto simile a quelle utilizzate dai polinesiani si \u00e8 ripercorsa, all'incontrario, la via dell'insediamento, da Tahiti all'Asia.\nLa civilt\u00e0 preeuropea.\nPrima dell'arrivo degli europei l'isola era divisa in diversi regni con territori specifici per ogni clan. I capi di questi regni erano collegati da relazioni di fedelt\u00e0 basate sulla parentela e sul loro potere bellicoso. Il clan pi\u00f9 importante dell'isola \u00e8 il Teva, il cui territorio si estendeva nel sud di Tahiti Nui fino a comprendere parte di Tahiti Iti. Il clan Teva era composto da \"Teva i Uta\" (\"Teva dall'interno\") e \"Teva i Tai\" (\"Teva dal mare\") ed era guidato da Amo e Purea.\nOgni clan era composto da un capo (\"ari'i rahi\"), da nobili (\"ari'i\") e sotto-capi (\"'\u012aato'ai\"). Gli \"ari'i\", discendenti degli d\u00e8i polinesiani, erano investiti del mana (potere, potere soprannaturale). Tradizionalmente indossano cinture di piume rosse, simbolo di questo potere. Il comandante non ha alcun potere politico assoluto, ma deve fare i conti con gli \"ari'i\" e gli \"ota'ai\" nei consigli o nelle assemblee generali, specialmente in caso di guerra. Pi\u00f9 gli \"ari'i\" sono lontani dal leader del clan, pi\u00f9 sono autonomi e controbilanciano la sua autorit\u00e0.\nIl \"marae\" era il centro della vita spirituale e sociale del clan. Qui venivano invocati gli dei e proclamati i capi. Era anche un luogo per cerimonie di preparazione alla guerra, per le celebrazioni delle nascite, cos\u00ec come per i rituali di sepoltura. Il \"marae\" variava da semplici piattaforme di famiglia ai pi\u00f9 grandi edifici per i capi di alto rango, anche se tutti erano considerati \"tapu\". I primi contatti europei hanno visto l'arrivo della Societ\u00e0 missionaria di Londra nel 1797, che ha introdotto il Cristianesimo e fornito di scrittura la lingua tahitiana (\"Reo\"Tahiti).\nI primi contatti con gli europei.\nIl navigatore portoghese Pedro Fernandes de Queir\u00f3s fu forse il primo europeo ad avvistare l'isola di Tahiti nel 1606, isola che avrebbe chiamato \"La Sagitaria\" (o \"Sagittaria\"). Non \u00e8 possibile, tuttavia, dimostrare con certezza che l'isola avvistata da de Queir\u00f3s fosse proprio Tahiti. Fu invece Samuel Wallis, un capitano di marina inglese, il primo europeo ad avvistare sicuramente Tahiti il 18 giugno 1767 e a sbarcarvi il 19 giugno 1767 presso la baia di Matavai, situata nel territorio del clan di Pare governato dalla capa Oberea (o Purea). Wallis battezz\u00f2 la nuova isola col nome di \"Isola del Re Giorgio\". I primi contatti furono difficili: gli isolani fecero delle offerte e si aspettarono che gli europei li ricambiassero, cosa che questi ultimi non compresero. Tra il 4 e il 26 giugno 1767, quindi, delle piroghe tentarono a pi\u00f9 riprese di prendere il vascello all'arrembaggio per appropriarsi degli oggetti metallici a bordo o per timore che gli inglesi si insediassero stabilmente. I marinai inglesi, in risposta, aprirono il fuoco sulle piroghe e sulla folla ammassatasi sulle colline circostanti. Gli indigeni, a questo punto, deposero delle nuove offerte per gli inglesi, manifestando cos\u00ec la loro volont\u00e0 di pace o di sottomissione. In seguito a questo episodio Samuel Wallis ebbe delle relazioni cordiali con la capa Oberea (Purea) e rest\u00f2 sull'isola fino al 27 luglio 1767. Il 2 aprile 1768 fu allora il turno di Louis-Antoine de Bougainville di accostare nella baia di Matavai. Questi non rest\u00f2 che una decina di giorni sull'isola che battezz\u00f2 \"Nuova Cerigo\" in omaggio all'isola di Venere che l'accoglienza calorosa e la dolcezza dei costumi tahitiani ricordavano. Il reseconto che far\u00e0 della sua permanenza sull'isola contribuir\u00e0 alla nascita del mito del \"paradiso tahitiano\" e alimenter\u00e0 quello del \"bon sauvage\" tanto caro a Jean-Jacques Rousseau a all'epoca molto alla moda. Da questa data fino alla fine XVIII secolo il nome dell'isola venne foneticamente ortografato, nella lingua francese, in \"Ta\u00efti\". A partire dal XIX secolo la grafia tahitiana \"Tahiti\" entr\u00f2 in uso nel francese.\nIl britannico James Cook fu inviato nel luglio 1768 dalla Royal Society a osservare il transito di Venere davanti al sole, fenomeno che avrebbe dovuto essere osservabile dall'isola di Tahiti il 3 giugno 1769. Cook arriv\u00f2 sull'isola a bordo dell'HMS \"Endeavour\" nell'aprile 1769 e vi rimase per tre mesi. Questo soggiorno permise di compiere per la prima volta un vero lavoro scientifico di osservazione etnografica e naturalista dell'isola. assistito dal botabista Joseph Banks e dal bozzettista Sydney Parkinson, Cook raccolse delle preziose informazioni sulla flora e la fauna del luogo cos\u00ec come sulla societ\u00e0, la lingua e i costumi degli indigeni. La sua squadra intrattenne anche delle relazioni amichevoli con la capa Oberea (Purea), capostipite della dinastia Pomare che regner\u00e0 sull'isola.\nCook ritorn\u00f2 a Tahiti tra il 15 agosto e il 1 settembre 1773 ed un'ultima volta tra il 13 agosto e l'8 settembre 1777. Durante quest'ultimo soggiorno ebbe modo di accompagnare il capo T\u016b (nipote della capa Oberea/Purea) in una spedizione guerriera a Moorea (\u2019Aimeo). Cook rifiut\u00f2 tuttavia di dare il suo sostegno militare e si accontent\u00f2 di visitare l'isola.\nL'influenza britannica e l'ascesa dei Pomare.\nGli ammutinati del \"Bounty\".\nIl 26 ottobre 1788 sbarc\u00f2 a Tahiti il vascello HSM \"Bounty\", guidato dal capitano William Bligh, incaricato di portare degli alberi del pane tahitiani (\"\u2019Uru\") ai Caraibi. Joseph Banks, il botanico della prima spedizione di Cook, credeva infatti che questa pianta sarebbe stata ideale per nutrire a un costo minore gli schiavi africani al lavoro nelle piantagioni caraibiche. L'equipaggio rest\u00f2 a Tahiti per circa 5 mesi, il tempo necessario a trapiantare gli alberi. Tre settimane dopo aver lasciato Tahiti l'equipaggio, il 28 aprile 1789, quindi, l'equipaggio fece ammutinamento su iniziativa di Fletcher Christian. I rivoltosi s'impadronirono del vascello e abbandonarono su una scialuppa il capitano e i restanti membri dell'equipaggio rimastigli fedeli. Gli ammutinati fecero allora ritorno a Tahiti, dove parte di loro si stabil\u00ec.\nSe gli esploratori si erano rifiutati di prendere parte ai conflitti tribali, gli ammutinati del Bounty si prestarono come mercenari e fornirono armi alla famiglia che diverr\u00e0 la dinastia Pomare. Il capo T\u016b seppe infatti sfuttare il suo controllo sulle rade frequentate dai navigatori per trarli dalla sua parte. Grazie all'alleanza con gli ammutinati gli fu possibile accrescere considerevolmente la sua supremazia sull'isola di Tahiti.\nVerso l'anno 1790 l\u2019ambizioso capo T\u016b prese il titolo di re e si assegna il cognome \"Pomare\". Sar\u00e0 il capitano Bligh a spiegare l'origine di questo nome, trattandosi questo di un omaggio alla pi\u00f9 grande delle sue figlie, morta di tubercolosi, malattia che \"faceva molto tossire (\"mare\"), soprattutto la notte (\"p\u014d\")\".\nNel 1791 il capitano Bligh sbarc\u00f2 nuovamente a Tahiti con la speranza di ritrovarvi degli ammutinati. Il nuovo re Pomare I gli consegn\u00f2 quindi i ribelli. La partenza del capitano Blique marc\u00f2 la fine dell'avventura degli ammutinati del \"Bounty\" sull'isola di Tahiti, ma la loro presenza segn\u00f2 in maniera durevole la storia di Tahiti.\nL'approdo delle baleniere.\nNegli anni 1790 Tahiti divenne porto di scalo delle baleniere durante le loro stagioni di pesca nell'emisfero meridionale. L'arrivo dei balenieri, seguito di l\u00ec a poco da quello di alcuni negozianti originari delle colonie penitenziarie d'Australia, segn\u00f2 il primo grande sconvolgimento in seno alla tradizionale societ\u00e0 tahitiana. Gli equipaggi europei introdussero infatti nell'isola alcolici, armi da fuoco e malattie ed incoraggiarono la prostituzione e la creazione di distillerie. Questi primi scambi con gli occidentali si rivelarono catastrofici per la popolazione tahitiana che diminu\u00ec rapidamente sotto i colpi delle nuove malattie.\nL'arrivo dei missionari.\nIl 5 marzo 1797 alcuni missionari della Societ\u00e0 missionaria di Londra sbarcarono a punta Venere a bordo del HSM \"Duff\" con l'intenzione di eliminare i culti maohi e di cristianizzare la popolazione. L\u2019arrivo di questi missionari rappresenta il secondo grande momento di svolta per l'isola di Tahiti, la cui cultura e struttura sociale ne vennero profondamente sconvolte.\nI primi anni si dimostrarono molto laboriosi per i missionari malgrado la loro alleanza con i Pomare, famiglia di cui conoscevano l'importanza grazie ai lasciti dei precedenti navigatori. Alla morte di Pomare I nel 1803 suo figlio Vaira'atoa gli succede al trono prendendo il titolo di Pomare II. Anche il nuovo re si alle\u00f2 innanzitutto con i missionari, e a partire dal 1803 questi ultimi gli insegnano la Bibbia e i Vangeli. I missionari iniziarono d'altro canto a incoraggiare la sua volont\u00e0 di conquista al fine di avere da trattare con un unico interlocutore politico. La conversione di Pomare II nel 1812 inaugur\u00f2 l'ascesa del protestantesimo sull'isola.\nVerso l'anno 1810 Pomare II sposa Teremo\u2019emo\u2019e, figlia del capo di Raiatea, in modo tale da allearsi con i capi delle Isole Sottovento. Il 12 novembre 1815, grazie a queste alleanze, Pomare II Le 12 novembre 181516, gr\u00e2ce \u00e0 ces alliances, Pomare II vinse una battaglia decisiva a Fe\u2019i P\u012b presso Punaauia, contro il capo del potente clan dei Teva, ancora animisti. Questa vittoria permise a Pomare II di essere riconosciuto effettivamente come \"Ari\u2019i Rahi\", vale a dire re di Tahiti. Si tratt\u00f2 della prima volta nella storia di Tahiti che l'isola si ritrova ad essere unificata sotto una sola famiglia. L'evento segn\u00f2 inoltre la fine del feudalesimo tahitiano e dell'aristocrazia militare, rimpiazzata ormai da una monarchia assoluta. Parallelamente, il protestantesimo si propagava rapidamente grazie al sostegno di Pomare II, andando cos\u00ec a sostituire le credenze tradizionali. A partire dal 1817 i Vangeli sono tradotti in tahitiano e insegnati nelle scuole religiose. Nel 1818 il pastore Crook fond\u00f2 invece la citt\u00e0 di Papeete, futura capitale dell'isola.\nNel 1819 Pomare II, su iniziativa dei missionari, instaur\u00f2 il primo codice di leggi tahitiano, conosciuto col nome di \"Codice Pomare\". Fu allora che venne imposto di vestire un abbigliamento che coprisse tutto il corpo e che vennero vietati canti, danze, tatuaggi e collane di fiori, tutte tradizioni qualificate come \"impudiche\".\nNegli anni 1820 la totalit\u00e0 dei tahitiani venne convertita al protestantesimo. Duperrey, approdato a Tahiti nel maggio 1823, cos\u00ec testimonia la trasformazione della societ\u00e0 tahitiani in una lettera datata 15 maggio 1823:\"\"I missionari della Societ\u00e0 reale di Londra hanno completamente cambiato gli usi e i costumi di questi abitanti. L'idolatria non esiste pi\u00f9 fra loro e professano generalmente la religione cristiana. Le donne non vanno pi\u00f9 a bordo di imbarcazioni, sono anzi di una riservatezza estrema quando le si incontra sulla terraferma. (...) Le sanguinose guerre che questi popoli si facevano e i sacrifici umani non hanno pi\u00f9 luogo dal 1816\".\"Alla morte di Pomare II il 7 dicembre 1821 suo figlio Pomare III non ha che un anno. Suo zio e i missionari assunsero quindi la reggenza fino al 21 maggio 1824, data in cui i missionari procedettero alla sua incoronazione al trono, cerimonia del tutto inedita a Tahiti. Approfittando della debolezza dei Pomare i capi locali recuperarono allora parte del loro potere e presero il titolo ereditario di \"Ta\u2019vana\" (dall'inglese \"governor\"). Anche i missionari ne approfittarono modificando l\u2019organizzazione dei poteri avvicinando la monarchia tahitiana ad una monarchia costituzionale sul modello inglese; essi crearono inoltre l'assemblea legislativa tahitiana che si riun\u00ec per la prima volta il 23 febbraio 1824.\nNel 1827 il giovane Pomare III mor\u00ec di morte improvvisa; fu quindi la sua sorellastra \u2019Aimata, di tredici anni, a succedergli col nome di Pomare IV. Il pastore Pritchard, console d'Inghilterra, divenne il suo principale consigliere tentando d'interessarsi degli affari interni del regno. Tuttavia, l'autorit\u00e0 della regina, molto meno carismatica di suo padre, venne contestata dai vari capi i quali avevano recuperato una parte importante delle loro prerogative dopo la morte di Pomare II. Il potere dei Pomare era di fatto diventato pi\u00f9 simbolico che reale, e la regina, protestante ed anglofila, domand\u00f2 a pi\u00f9 riprese, ma invano, agli inglesi di istituire il protettorato, cos\u00ec da riprendere il potere perduto.\nIl protettorato francese e la fine del regno dei Pomare.\nL'istituzione del protettorato.\nNel 1836 il consigliere della regina, il pastore Pritchard, fece espellere due padri cattolici francesi, Caret e Laval. In risposta, nel 1838 la Francia invi\u00f2 l'ammiraglio Abel Aubert du Petit-Thouars per ottenere un risarcimento. Una volta compiuta la sua missione, l'ammiraglio Dupetit-Thouars si diresse verso le Isole Marchesi, che annesse nel 1842 su consiglio di Jacques-Antoine Moerenhout, un commerciante e diplomatico francese ben radicato sul posto. Nell'agosto 1842 l'ammiraglio Dupetit-Thouars torn\u00f2 a Tahiti dove strinse alleanza con i capi dell'isola ostili ai Pomare e favorevoli all'istituzione di un protettorato francese. Approfittando della momentanea assenza della regina, l'ammiraglio fece loro firmare una domanda di protettorato, che successivamente la regina fu costretta a ratificare (trattato del 9 settembre 1842). Ancor prima che il trattato fosse a sua volta ratificato dalla Francia, Jacques-Antoine Moerenhout fu nominato commissario reale presso la regina Pomare IV, e fu costituito un Consiglio di Governo Provvisorio formato dallo stesso Moerenhout, dal capitano di corvetta Hyppolite Foucher d\u2019Aubigny, e dal tenente di vascello \u00c9douard Jules Gabrielli di Carpegna.\nDal protettorato all'annessione.\nNell'ambito di questo trattato del 1842 la Francia riconosceva la sovranit\u00e0 dello Stato tahitiano. La regina era responsabile degli affari interni, mentre alla Francia spettava la gestione delle relazioni con l'esterno e doveva assicurare la difesa e il mantenimento dell'ordine. La firma di questo trattato segn\u00f2 l'inizio della lotta per l'influenza tra i protestanti inglesi e i rappresentanti della Francia. Durante i primi anni di protettorato i missionari protestanti riuscirono a conservare un grande potere sulla societ\u00e0 tahitiana grazie alla loro conoscenza del paese e della sua lingua. Nel 1843 il consigliere protestante della regina, George Pritchard, convinse quest'ultima a issare la bandiera tahitiana al posto di quella del protettorato.\nCome rappresaglia, il 6 novembre 1843 l'ammiraglio Dupetit-Thouars dichiar\u00f2 una prima volta l'annessione del regno Pomare alla Francia e nomin\u00f2 governatore della nuova colonia Armand Joseph Bruat. L'annessione innesc\u00f2 quindi l'esilio della regina Pomare IV alle Isole Sottovento, l'espulsione di Pritchard (voluta in particolare da Jacques-Antoine Moerenhout) e, dopo un periodo di agitazione, una vera e propria guerra franco-tahitiana, scoppiata nel marzo 1844.\nNel mese d'aprile del 1844 la resistenza tahitiana si intensific\u00f2; il governatore Bruat decise allora di controattaccare in forze inviando a Mahaena tutte le sue truppe. \u00c8 durante questa battaglia che il luogotenente Nansouty trov\u00f2 la morte. La guerra si concluse a favore degli inglesi il 17 dicembre 1846 con la presa di Fatahua. La regina torn\u00f2 dall'esilio nel 1847 accettando di firmare un nuovo trattato che riduceva considerabilmente i suoi poteri a tutto vantaggio dei francesi. La Francia, a questo punto, si poteva considerare ormai padrona \"de facto\" del Regno di Tahiti. Nel 1863 venne messa definitivamente fine all'influenza britannica sostituendo alle missioni protestanti britanniche la Societ\u00e0 delle missioni evangeliche di Parigi.\nIl conflitto tra George Pritchard e i rappresentanti francesi prender\u00e0 il nome di \"Caso Pritchard\". Questo sar\u00e0 motivo di tensioni tra Francia e Regno Unito e porter\u00e0 Londra a esigere da Luigi Filippo I delle scuse ufficiali, il ritorno allo status di protettorato e il versamento di un'indennit\u00e0 al pastore Pritchard per la spogliazione dei suoi beni.\nIn questo periodo circa un migliaio di cinesi, in maggioranza cantonesi, furono recrutati da un latifondista di Tahiti, William Stewart, per lavorare nella grande piantagione di cotone di Atimaono. In seguito al fallimento dell'azienda nel 1873 alcuni lavoratori cinesi ritornarono in patria, ma un gruppo importante rest\u00f2 a Tahiti integrandosi con la popolazione locale.\nRisale invece al 1866 la creazione dei consigli distrettuali, organi elettivi che si videro attribuiti i poteri precedentemente assegnati ai capi ereditari.\nL'annessione.\nDopo cinquant'anni di regno, nel 1877 la regina Pomare IV mor\u00ec. Suo figlio, Pomare V, gli succedette quindi al trono. Il nuovo re si mostr\u00f2 poco interessato degli affari del regno e quando nel 1880 il governatore Chess\u00e9, sostenuto dai capi tahitiani, lo spinse ad abdicare in favore della Francia, egli accett\u00f2. Il 29 giugno 1880, pertanto, cedette formalmente alla Francia il Regno di Tahiti e le isole da esso dipendenti. Diventata infine una colonia anche \"de iure\", Tahiti perse ogni forma di sovranit\u00e0. Il suo status rimase tuttavia particolare, poich\u00e9 a tutti i soggetti dell'ex-regno dei Pomare venne concessa la cittadinanza francese. Il 14 luglio 1881, sotto le grida di \"Viva la Repubblica\", la folla celebr\u00f2 l'appartenenza della Polinesia alla Francia durante il primo \"Tiurai\" (festa nazionale popolare). Nel 1890 Papeete divenne un comune della Repubblica francese.\nNel 1903 furono creati gli stabilimenti francesi dell'Oceania, i quali riunivano sotto un unico ombrello Tahiti, le altre Isole della Societ\u00e0, le Isole Australi, le Isole Marchesi e le Isole Tuamotu.\nTahiti nel XX secolo.\nInizio secolo.\nA inizio XX secolo il processo di sviluppo economico dell'isola di Tahiti e della sua capitale Papeete si acceler\u00f2. A partire dal 1903, Papeete divenne infatti il centro principale della Polinesia francese, e poi la sua capitale politica e amministrativa. Il primo quarto del XX secolo fu segnato inoltre da una seconda ondata di immigranti cinesi che, diventati commercianti, diedero grande impulso al settore del commercio dell'isola. Questi immigrati s'integrarono per\u00f2 meno bene dei primi."}
{"id": "8100439", "revid": "287204", "url": "https://it.wikipedia.org/wiki?curid=8100439", "title": "U.C.C. 2019-2020", "text": "Questa voce raccoglie le informazioni riguardanti l'U.C.C., nella sua quarta stagione con il nome di Assigeco Piacenza, nelle competizioni ufficiali della stagione 2019-2020.\nStagione.\nLa stagione 2019-2020 dell'U.C.C. sponsorizzata Assigeco, \u00e8 l'8\u00aa nella seconda serie italiana, la Serie A2. La stagione \u00e8 stata sospesa dopo la 24\u00aa giornata e successivamente dichiarata conclusa il 7 aprile del 2020, a causa dell'emergenza legata alla diffusione del COVID-19. \nOrganigramma societario.\n\"Aggiornato all'8 settembre 2019.\"\nRoster.\n\"Aggiornato all'11 febbraio 2020.\"\nStatistiche.\n\"Aggiornate al 16 febbraio 2020.\""}
{"id": "8100449", "revid": "110157", "url": "https://it.wikipedia.org/wiki?curid=8100449", "title": "Kategoria Superiore 2019-2020", "text": "La Kategoria Superiore 2019-2020 \u00e8 stata l'81\u00aa edizione della massima serie del campionato albanese di calcio, iniziata il 23 agosto 2019, sospesa il 12 marzo 2020 a causa della pandemia di COVID-19, ripresa il 3 giugno 2020 e terminata il 29 luglio 2020. Il era la squadra campione in carica. Il ha vinto il torneo con due giornate di anticipo, conquistando il suo venticinquesimo trofeo, undici anni dopo l'ultimo trionfo.\nStagione.\nNovit\u00e0.\n e sono state promosse dalla Kategoria e Par\u00eb, al posto della retrocessa e della esclusa .\nFormato.\nLa squadra campione \u00e8 ammessa al primo turno di qualificazione della UEFA Champions League 2020-2021.\nLa seconda e la terza classificata sono ammesse al primo turno di qualificazione della UEFA Europa League 2020-2021.\nLa terz'ultima classificata disputa i play-out.\nLe ultime due classificate sono retrocesse direttamente in Kategoria e Par\u00eb.\nClassifica finale.\nLegenda:\nNote:"}
{"id": "8100455", "revid": "767487", "url": "https://it.wikipedia.org/wiki?curid=8100455", "title": "Babyteeth - Tutti i colori di Milla", "text": "Babyteeth - Tutti i colori di Milla (\"Babyteeth\") \u00e8 un film del 2019 diretto da Shannon Murphy, al suo esordio alla regia e basato sull'omonima opera teatrale del 2012 di Rita Kalnejais, anche autrice della sceneggiatura.\nIl film \u00e8 stato presentato in anteprima mondiale al Festival del cinema di Venezia il 4 settembre 2019. \u00c8 stato distribuito nelle sale cinematografiche australiane dalla Universal Pictures a partire dal 23 luglio 2020.\nIl film ha vinto nove AACTA Awards, tra cui quello per il miglior film.\nTrama.\nMilla Finlay \u00e8 una studentessa di 16 anni, a cui \u00e8 stato recentemente diagnosticato un cancro. Tornando a casa da scuola, un giorno, incontra Moses, 23 anni, che fa amicizia con lei prima di chiederle dei soldi. Milla sviluppa rapidamente una cotta per Moses e lo presenta ai suoi genitori: Anna, musicista, e Henry, psichiatra. Entrambi sono a disagio con Moses, a causa della differenza di et\u00e0 tra lui e Milla, ma sono permissivi, a causa della malattia della figlia.\nQualche tempo dopo, Anna si sveglia di notte e sorprende Moses a rubare dei farmaci da prescrizione. Milla ed Henry si svegliano e vengono avvisati della situazione. Henry vorrebbe chiamare la polizia, ma Milla, grazie anche all'intervento della madre, che ha notato quanto sia pi\u00f9 felice Milla con Moses, riesce a convincerlo a non farlo. Il giorno seguente, Anna avverte Moses di stare lontano da sua figlia.\nMoses continua a far visita a Milla a scuola. Dopo che lei lo ha rintracciato una notte, Moses la porta a fare un giro nei luoghi dove acquista droga e poi la porta ad una festa. Successivamente i due trascorrono la notte insieme su un tetto dove Moses abbandona Milla. I genitori della ragazza, dopo averla cercata a lungo, la trovano molto indebolita e la portano in ospedale.\nConsapevoli di non essere in grado di impedire ai due ragazzi di vedersi, Henry e Anna diventano pi\u00f9 permissivi della loro relazione. Quando Milla si si sente male a casa, Anna scopre con sgomento che Moses le ha rubato le medicine. Convinta che lui la stia usando per aver libero accesso alle droghe di suo padre, Milla si arrabbia e caccia Moses fuori di casa.\nPi\u00f9 tardi, Henry rintraccia Moses e gli chiede di andare a vivere con la famiglia, promettendogli l'accesso alla droga fintanto che continuer\u00e0 a rendere felice Milla. Per un po' la famiglia e Moses vivono in una sorta di armonia, ma Milla scopre che suo padre sta drogando Moses e, arrabbiatasi nuovamente, chiede a Moses di andarsene. Alla fine Moses ritorna e intraprende un cammino per disintossicarsi.\nDopo la festa del suo 17\u00ba compleanno, Milla rivela a Moses di soffrire continuamente e di sentire che la sua fine \u00e8 vicina. La ragazza poi supplica Moses di porre fine alle sue sofferenze soffocandola, ma lui non riesce a farlo. I due poi fanno sesso per la prima volta. Il giorno dopo, quando Anna porta alla figlia la colazione a letto, scopre che Milla \u00e8 morta durante la notte.\nIn un flashback, Henry ricorda una giornata con Milla trascorsa sulla spiaggia. Lei gli dice che \u00e8 in pace con la morte e gli chiede di prendersi cura di Moses quando se ne sar\u00e0 andata. Henry, a sua volta, promette che lui ed Anna staranno bene quando lei morir\u00e0.\nDistribuzione.\n\"Babyteeth\" ha avuto la sua prima mondiale alla 76\u00aa Mostra internazionale d'arte cinematografica di Venezia il 4 settembre 2019, dove ha gareggiato per il Leone d'oro. \u00c8 stato anche proiettato al BFI London Film Festival il 6 ottobre 2019, dove ha partecipato alla First Feature Competition. Poco dopo, IFC Films e Picturehouse Entertainment hanno acquisito i diritti di distribuzione del film rispettivamente negli Stati Uniti e nel Regno Unito.\nIl film \u00e8 uscito negli Stati Uniti il 19 giugno 2020 e in Australia il 23 luglio 2020 distribuito dalla Universal Pictures.\nAccoglienza.\nIncassi.\nIl film ha incassato ai botteghini un milione di dollari.\nCritica.\n\"Babyteeth\" ha ricevuto recensioni positive dalla critica cinematografica, quando \u00e8 stato proiettato alla Mostra del Cinema di Venezia. Su Rotten Tomatoes ha un indice di approvazione \"Certified Fresh\" del 94% sulla base delle recensioni di 144 critici. Il consenso dei critici del sito recita: \"Interpretato in modo potente e diretto con sensibilit\u00e0, \"Babyteeth\" offre al pubblico una storia di formazione che \u00e8 pi\u00f9 disordinata - e pi\u00f9 gratificante - della maggior parte degli altri.\" Su Metacritic, il film ha un punteggio medio ponderato di 77 su 100, basato su 29 critici, indicando \"recensioni generalmente favorevoli\".\nDavid Ehrlich di \"IndieWire\" ha dato al film \"B+\", definendolo \"un film fuori posto ma sempre crudo; delicato, ma mai prezioso\". Guy Lodge di \"Variety\" descrive il film come una battuta d'arresto sia per la regista Shannon Murphy che per la sceneggiatrice Rita Kalnejais\". Michael O'Sullivan del \"Houston Chronicle\" ha elogiato \"Babyteeth\", affermando che \"funziona proprio perch\u00e9 rifiuta di soddisfare le aspettative.\"\nKevin Maher del \"The Times\" ha dato al film cinque stelle e lo ha descritto come un \"debutto emotivamente sconvolgente di Shannon Murphy\"."}
{"id": "8100456", "revid": "1305772", "url": "https://it.wikipedia.org/wiki?curid=8100456", "title": "Daniel and the Sacred Harp", "text": "Daniel and the Sacred Harp \u00e8 una canzone originale composta da Robbie Robertson, contenuta nell\u2019album \"Stage Fright\" dei The Band.\nDescrizione.\nIl brano, in stile country folk, fortemente influenzato dalla musica tradizionale appalachiana, narra le vicende di un uomo che, per ottenere un'arpa sacra, vende la propria anima al Diavolo. La storia presenta delle analogie con la leggenda di Robert Johnson. \nNel brano, Levon Helm suona occasionalmente la chitarra a 12 corde, mentre Richard Manuel la batteria. Il bassista Rick Danko suona il contrabbasso e il violino, l\u2019organista Garth Hudson utilizza un harmonium e il chitarrista Robbie Robertson suona, oltre alla chitarra elettrica, un autoharp."}
{"id": "8100458", "revid": "1564499", "url": "https://it.wikipedia.org/wiki?curid=8100458", "title": "Paduli sul Calore", "text": ""}
{"id": "8100460", "revid": "110157", "url": "https://it.wikipedia.org/wiki?curid=8100460", "title": "Football League Cup 1965-1966", "text": "La Football League Cup 1965-1966 \u00e8 stata la 6\u00aa edizione del terzo torneo calcistico pi\u00f9 importante del calcio inglese. La manifestazione, ebbe inizio il 1 settembre 1965 e si concluse il 23 marzo 1966.\nIl trofeo fu vinto dal West Bromwich Albion, che nella doppia finale ebbe la meglio sul West Ham United con il punteggio complessivo di 5-3.\nFormula.\nLa Football League Cup era riservata alle 92 squadre della Football League. Il torneo era composto da scontri ad eliminazione diretta fino ai quarti di finale, le semifinali e la finale prevedevano invece due match, dove la squadra con il miglior risultato combinato accedeva all'atto conclusivo. Se uno scontro terminava in parit\u00e0, la sfida veniva ripetuta a campi invertiti fino a quando una delle due contendenti non otteneva la vittoria, mentre in finale, se l'aggregato delle due gare risultava pari, si rigiocava in campo neutro finch\u00e9 non c'era una vincitrice. In caso di pareggio, anche nel replay, si faceva ricorso ai tempi supplementari. \nSecondo turno.\n "}
{"id": "8100461", "revid": "1363832", "url": "https://it.wikipedia.org/wiki?curid=8100461", "title": "Gino Cosentino", "text": "Ha studiato presso l\u2019Accademia di Belle Arti di Venezia e sotto la guida di Arturo Martini.\nBiografia.\nGino Cosentino nasce a Catania nel 1916, dove trascorre l'infanzia e compie gli studi. Fin da ragazzo mostra interesse per il disegno e la pittura, ma viene avviato dalla famiglia a studi di economia e consegue la laurea in Scienze Economiche nel 1939.\nNel 1946, consegue il diploma all'Accademia di Belle Arti di Venezia dove diventa allievo di Arturo Martini che esercita su di lui un'influenza fondamentale.\nGli anni che seguono appaiono decisivi per la vita dell'artista. Nel 1956 compare un primo album monografico sulla sua opera, di cui egli stesso scrive l'introduzione.\nNel 1958 realizza la Via Crucis per la chiesa di Baranzate, progettata dagli architetti Angelo Mangiarotti e Bruno Morassutti.\nNei primi anni sessanta Cosentino collabora con diversi architetti (Farina Morez, Nelly Kraus, Invernizzi, Fragapane) e realizza diverse decorazioni per pilastri, facciate e recinzioni, sia in pietra che in calcestruzzo, a Milano e Bergamo.\nNel 1970 trasferisce lo studio a Milano.\nLe mostre si fanno frequenti e culminano nella personale del 1975 alla Rotonda di via Besana, organizzata dal Comune di Milano e ordinata dall'architetto Fragapane.\nDel 1981 \u00e8 il grande monumento ai caduti di Lodivecchio.\nL'ultima mostra di opere astratte \u00e8 del 1984.\nDa allora si dedica soprattutto alla pietra, realizzando sculture anche di notevole impegno, come quelle per la chiesa di San Pier Giuliani a Baggio (1987) o quelle esposte nell'importante mostra di scultura contemporanea alla Permanente di Milano nel 1990, o ancora le grandi sculture in travertino realizzate per la mostra \"Trent'anni da Sem\" a Marina di Pietrasanta.\nTra le recenti esposizioni citiamo la XXXIII Biennale Nazionale Citt\u00e0 di Milano 1994 e la personale alla Banca Popolare di Milano (1995), a Palazzo Sertoli a Sondrio (1995) e alla Galleria Ciovasso a Milano (1996).\nLe sue opere pi\u00f9 recenti, sculture e dipinti, sono abitate da un profondo sentimento della natura. La natura diventa evocazione, mezzo per comprendere, attraverso forme rassicuranti il problema pi\u00f9 grande dell'arte come espressione.\nA partire dagli anni novanta Cosentino intensifica il suo interesse per la pittura e mette a punto una nuova tecnica ad affresco, che permette di appoggiare i pigmenti sul bianco del fondo senza che questi si mischino con esso mantenendo intatta la loro purezza. Il risultato sono opere pittoriche di incredibile bellezza."}
{"id": "8100462", "revid": "6923", "url": "https://it.wikipedia.org/wiki?curid=8100462", "title": "Kabak tatl\u0131s\u0131", "text": "Il Kabak tatl\u0131s\u0131 (in turco per \"dessert di zucca\") \u00e8 un dessert tradizionale della cucina turca a base di zucca e zucchero.\n\u00c8 fatto cuocendo in acqua o in forno la zucca sbucciata e tagliata su cui \u00e8 stato cosparso dello zucchero (zucca candita). Viene utilizzato un bicchiere di zucchero comune per chilo di zucca. Pu\u00f2 anche essere usato latte. Il piatto \u00e8 guarnito con noci tritate e kaymak. \u00c8 un dessert stagionale tipico dell'inverno. La consistenza \u00e8 stata descritta come simile a quella della caramella mou."}
{"id": "8100464", "revid": "729019", "url": "https://it.wikipedia.org/wiki?curid=8100464", "title": "Javier Rojas (rugbista)", "text": "Biografia.\nCresciuto a San Miguel de Tucum\u00e1n, disput\u00f2 in Sudafrica la Vodacom Cup con i e nel 2015 fu in Europa nella francese .\nNell'ottobre 2017 fu ingaggiato in Italia dal in cui rimase una stagione per poi trasferirsi in Inghilterra ai con un contratto di un anno, successivamente rinnovato nel 2019.\nGi\u00e0 rappresentante l'Argentina a livello giovanile, debutt\u00f2 per i \"Pumas\" nel 2012 vincendo quel'edizione del Campionato sudamericano, e fu selezionato per la nazionale a 7 che prese parte al torneo rugbistico olimpico 2016 a Rio de Janeiro."}
{"id": "8100483", "revid": "1310927", "url": "https://it.wikipedia.org/wiki?curid=8100483", "title": "Neta Lavi", "text": "Carriera.\nClub.\nHa giocato nella massima serie israeliana.\nNazionale.\nNel 2016 ha esordito in nazionale."}
{"id": "8100485", "revid": "107299845", "url": "https://it.wikipedia.org/wiki?curid=8100485", "title": "Gabriella Wilson", "text": ""}
{"id": "8100486", "revid": "4175", "url": "https://it.wikipedia.org/wiki?curid=8100486", "title": "Stazione di EUR Magliana", "text": ""}
{"id": "8100493", "revid": "1543377", "url": "https://it.wikipedia.org/wiki?curid=8100493", "title": "Zerde", "text": "Lo Zerde \u00e8 un dessert turco, una sorta di budino dolce di riso e gelatina che viene colorato di giallo con lo zafferano. \u00c8 un piatto festivo popolare in occasione di matrimoni, feste di nascita e durante i primi dieci giorni del mese sacro di Muharram. In questo periodo viene cucinato e distribuito ai fedeli nelle imaret.\nIn Turchia, lo zerde \u00e8 molto popolare nelle regioni in cui si trovano tradizionalmente le risaie. Nella provincia di Edirne, nella Tracia orientale, che fornisce quasi la met\u00e0 della produzione di riso del paese, lo zerde \u00e8 uno dei dessert preferiti. Gli ingredienti aromatizzanti dello zerde variano leggermente da regione a regione in Turchia a seconda dei frutti locali.\nLo Zerde differisce dal budino di riso in quanto viene preparato con acqua anzich\u00e9 con latte.\nUna porzione di zerde ha circa 215 calorie."}
{"id": "8100494", "revid": "486946", "url": "https://it.wikipedia.org/wiki?curid=8100494", "title": "Banca nazionale di Svezia", "text": ""}
{"id": "8100498", "revid": "767487", "url": "https://it.wikipedia.org/wiki?curid=8100498", "title": "Gente del Po", "text": "Gente del Po \u00e8 un breve documentario di Michelangelo Antonioni, primo lavoro del regista ferrarese, girato nel 1943 e uscito nel 1947, considerato tra i primi film neorealisti.\nTrama.\nIl documentario mostra l'ambiente tipico del fiume Po, i filari di pioppi, le bilance, l'immensit\u00e0 della pianura e i gesti quotidiani dei lavoratori del grande fiume. I barconi a vapore dal fondo piatto trasportano prodotti agricoli e sono abitati da interi nuclei familiari. Il passaggio dei lunghi convogli spezza la monotonia del lavoro dei contadini. Sull'argine del fiume le lavandaie fanno il bucato. Quando c'\u00e8 burrasca occorre difendersi dall'alta marea e dal vento, i miseri tuguri col tetto di paglia dei villaggi vicini alla riva sono invasi dal fango.\nProduzione.\nL'idea di un documentario sulle persone e sui luoghi del Po \u00e8 presente in Antonioni fin dal 1939, quando sulla rivista \"Cinema\" scrive l'articolo \"Per un film sul fiume Po\", corredato da numerose fotografie, scattate da lui stesso, che gi\u00e0 delineano l'estetica del futuro cortometraggio. Le riprese vengono fatte nel 1943, nello stesso periodo e in luoghi analoghi a quelli del lungometraggio drammatico \"Ossessione\" di Luchino Visconti. Antonioni riuscir\u00e0 a terminare il montaggio solo dopo la guerra e il documentario uscir\u00e0 nel 1947. Diverse scene sono girate a Pontelagoscuro, localit\u00e0 sul Po in prossimit\u00e0 di Ferrara.\nCritica.\n\u00c8 considerato il primo film del cinema neorealista assieme a \"Ossessione\" di Visconti. Lino Miccich\u00e8 accomuna \"Gente del Po\" ad altri film girati tra 1942 e 1943 (il gi\u00e0 citato \"Ossessione\", \"Quattro passi fra le nuvole\" di Blasetti e \"I bambini ci guardano\" di De Sica) che si distaccano e ribaltano la dimensione piccolo borghese della cinematografia di epoca fascista. Secondo Aldo Bernardini, pur in modo frammentario, il documentario mette in luce la sensibilit\u00e0 del regista nel cogliere aspetti paesesaggistici e umani."}
{"id": "8100501", "revid": "125420628", "url": "https://it.wikipedia.org/wiki?curid=8100501", "title": "Confine tra l'Afghanistan e la Cina", "text": "Il confine tra l'Afghanistan e la Cina descrive la linea di demarcazione tra questi due Stati. Ha una lunghezza di 76 km.\nQuando si attraversa il confine c'\u00e8 il pi\u00f9 grande cambiamento di fuso orario tra paesi (Afghanistan , Cina UTC+8).\nStoria.\nL'area faceva parte della via della seta. Si ritiene che il famoso pellegrino buddista Xu\u00e1nz\u00e0ng abbia attraversato questo passaggio nel suo viaggio di ritorno in Cina intorno al 649.\nL'Afghanistan confina con la Cina attraverso il corridoio di Vacan. Il corridoio e il confine furono creati da un accordo tra l'Impero britannico e l'Impero russo nel 1895 come parte del Grande Gioco (la rivalit\u00e0 tra Regno Unito e Russia per il controllo dell'Asia centrale), poich\u00e9 serviva da zona neutra tra il Turkestan russo e l'India britannica. Tuttavia, i cinesi e gli afghani non raggiunsero un accordo definitivo in merito alla loro delimitazione fino al 1963. A quel tempo l'Afghanistan era chiamato Regno dell'Afghanistan.\nNel 1949 il confine fu chiuso dal governo cinese. L'Afghanistan ha ripetutamente chiesto alla Cina di aprire il confine nel corridoio di Vacan per motivi economici o come via di rifornimento alternativa per combattere l'insurrezione talebana, ma la Cina ha respinto la richiesta, in gran parte a causa di rivolte la provincia occidentale dello Xinjiang, che confina con il corridoio. Nel dicembre 2009, \u00e8 stato riferito che gli Stati Uniti hanno chiesto alla Cina di aprire il corridoio.\nSi ritiene che, in tempi pi\u00f9 recenti, il passo principale, il passo del Wakhjir, sia talvolta utilizzato come via di contrabbando e per il trasporto di oppio dall'Afghanistan alla Cina.\nValichi di frontiera.\nStoricamente, il valico principale tra le due nazioni era il passo del Wakhjir, che \u00e8 stato utilizzato per almeno un millennio dalla creazione della via della Seta. Oltre al passo del Wakhjir, c'\u00e8 anche il passo del Tegermansu che si trova all'estremit\u00e0 orientale del Piccolo Pamir.\nI passi della valle di Chalachigu, la valle laterale cinese, sono chiusi ai visitatori; tuttavia, residenti e pastori nella zona vi ci possono accedere."}
{"id": "8100505", "revid": "110157", "url": "https://it.wikipedia.org/wiki?curid=8100505", "title": "Pugilato ai XVIII Giochi panamericani - Pesi minimosca", "text": "Il torneo di pugilato dei pesi minimosca (limite di 49\u00a0kg) ai XVIII Giochi panamericani si \u00e8 svolto a Lima, in Per\u00f9 dal 27 luglio al 2 agosto 2019 e vi hanno preso parte 8 pugili di 8 differenti nazioni."}
{"id": "8100511", "revid": "125542099", "url": "https://it.wikipedia.org/wiki?curid=8100511", "title": "Giampaolo Sgura", "text": "Lavora con diverse riviste e periodici di moda, scattando foto per le copertine di Vogue, Teen Vogue, Allure, GQ e Interview.\nBiografia.\nNato a Fasano, in Puglia, ha studiato architettura a Milano. Inizia la sua carriera da fotografo dopo aver realizzato un reportage per la rivista Glamour. \u00c8 stato citato da Richard Avedon e Irving Penn.\nHa fotografato per diversi marchi, tra cui Dolce &amp; Gabbana, Roberto Cavalli, La Perla, Moschino, Versace e Zegna. Alcuni clienti per cui ha lavorato sono Max Mara, Pierre Balmain, Romeo Gigli Armani, Gucci, Blufin, Reebok, Neiman Marcus e Revlon."}
{"id": "8100514", "revid": "124872695", "url": "https://it.wikipedia.org/wiki?curid=8100514", "title": "Qualificazioni al campionato europeo di calcio femminile 2022 - Fase a gironi, gruppo B", "text": "Il gruppo B delle qualificazioni al campionato europeo di calcio femminile 2022 \u00e8 composto da sei squadre: , , , , e . La composizione dei sette gruppi di qualificazione della sezione UEFA \u00e8 stata sorteggiata il 21 febbraio 2019.\nFormula.\nLe sei squadre si affrontano in un girone all'italiana con partite di andata e ritorno, per un totale di 10 partite. La squadra prima classificata si qualifica direttamente alla fase finale del torneo, mentre la seconda classificata si qualifica direttamente alla fase finale solo se \u00e8 tra le migliori tre seconde dei nove gruppi di qualificazione, altrimenti accede ai play-off qualificazione.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "8100516", "revid": "110157", "url": "https://it.wikipedia.org/wiki?curid=8100516", "title": "Pugilato ai XVIII Giochi panamericani - Pesi mosca", "text": "Il torneo di pugilato dei pesi mosca (limite di 52\u00a0kg) ai XVIII Giochi panamericani si \u00e8 svolto a Lima, in Per\u00f9 dal 27 luglio al 2 agosto 2019 e vi hanno preso parte 8 pugili di 8 differenti nazioni."}
{"id": "8100523", "revid": "110157", "url": "https://it.wikipedia.org/wiki?curid=8100523", "title": "Pugilato ai XVIII Giochi panamericani - Pesi gallo", "text": "Il torneo di pugilato dei pesi gallo (limite di 56\u00a0kg) ai XVIII Giochi panamericani si \u00e8 svolto a Lima, in Per\u00f9 dal 29 luglio al 2 agosto 2019 e vi hanno preso parte 8 pugili di 8 differenti nazioni."}
{"id": "8100550", "revid": "110157", "url": "https://it.wikipedia.org/wiki?curid=8100550", "title": "Pugilato ai XVIII Giochi panamericani - Pesi massimi", "text": "Il torneo di pugilato dei pesi massimi (limite di 91\u00a0kg) ai XVIII Giochi panamericani si \u00e8 svolto a Lima, in Per\u00f9 dal 28 luglio al 2 agosto 2019 e vi hanno preso parte 8 pugili di 8 differenti nazioni."}
{"id": "8100552", "revid": "729019", "url": "https://it.wikipedia.org/wiki?curid=8100552", "title": "Confine tra Israele e la Siria", "text": "Il confine tra Israele e la Siria descrive la linea che delimita i due stati. Ha una lunghezza di 76\u00a0km.\nConfine ufficiale \"de jure\".\nLa creazione del confine fu stabilita durante la conferenza di Sanremo nel 1920 per finalizzare l'accordo Sykes-Picot che istitu\u00ec le zone di influenza francese (Siria) e britannico (Palestina) dopo la sconfitta dell'Impero ottomano durante la prima guerra mondiale. la linea di confine \u00e8 stata stabilita nel corso dell'Accordo Paulet-Newcombe nel 1923.\nIl confine inizia nella triplice frontiera non lontana dal fiume Ouazzani, affluente del fiume Hasbani, che sfocia in Giordania, in un punto di unione che forma il confine tra Israele-Libano-Siria. Quindi, il confine continua verso est verso il kibbutz di Dan situato a circa . Il confine circonda il kibbutz, prende una direzione meridionale e corre lungo il fiume Giordano.\nQuando il fiume raggiunge il Lago di Tiberiade, il confine scorre lungo la sua costa orientale, ancora una volta sotto il controllo totale israeliano, a nord del kibbutz di Ein Gev, dove il confine \u00e8 di nuovo terrestre e si sposta ulteriormente dalla riva dal lago che scende a sud per raggiungere le rive del fiume Yarmuk a circa dalla sua confluenza con la Giordania, creando cos\u00ec una seconda triplice frontiera Israele-Giordania-Siria.\nNel 1949, durante gli accordi dell'armistizio arabo-israeliano che pose fine alla guerra arabo-israeliana del 1948, il confine rimase invariato, ma le aree precedentemente occupate dall'esercito siriano a ovest del confine furono evacuate e demilitarizzate.\nConfine \"de facto\" attuale.\nQuesta confine di armistizio fu interrotto durante la Guerra dei Sei Giorni nel 1967. Durante il conflitto, infatti, le truppe israeliane hanno invaso le alture del Golan, un massiccio montuoso situato ad est del lago di Tiberiade. La fine delle ostilit\u00e0 ha confermato le conquiste militari delle forze di difesa israeliane.\nTuttavia, nel 1973 scoppi\u00f2 la guerra dello Yom Kippur e durante il conflitto gli israeliani continuarono a guadagnare terreno arrivando fino a da Damasco, la capitale siriana. Tuttavia, dopo due settimane e mezzo di scontri armati, \u00e8 stato concluso un accordo di \"cessate il fuoco\" tra le due forze. Israele accett\u00f2 di ritornare alle sue precedenti posizioni militari a condizione che una terra di nessuno evacuata ai piedi del Golan fosse stabilita tra loro e i siriani, sorvegliata dalle forze di mantenimento della pace dell'UNDOF.\nNel 1981, lo stato ebraico annetteva unilateralmente le alture del Golan nel suo territorio nonostante le proteste internazionali.\nNel giugno 2016, durante la guerra civile siriana, il confine siriano \u00e8 controllato da tre entit\u00e0:"}
{"id": "8100556", "revid": "1305772", "url": "https://it.wikipedia.org/wiki?curid=8100556", "title": "Fuck It, I Love You/The Greatest", "text": "Fuck It, I Love You/The Greatest \u00e8 un singolo promozionale della cantautrice statunitense Lana Del Rey che comprende i brani \"Fuck It, I Love You\", quarta traccia del suo sesto album in studio \"Norman Fucking Rockwell!\", e \"The Greatest\", undicesima traccia dello stesso album. \u00c8 stato pubblicato il 22 agosto 2019. \"The Greatest\" \u00e8 stata in seguito inviata alle radio il 13 settembre 2019 come quinto singolo ufficiale per il mercato italiano.\nIl brano \"Fuck It, I Love You\" \u00e8 stato scritto da Lana Del Rey insieme a Andrew Wotman, Louis Bell e Jack Antonoff e prodotto da questi ultimi tre; \"The Greatest\" \u00e8 stato scritto invece dai soli Lana Del Rey e Jack Antonoff.\nDescrizione.\nIn \"Fuck It, I Love You\" la cantante mette in dubbio il suo stile di vita senza il suo amato, mentre in \"The Greatest\" ricorda i bei vecchi tempi della sua relazione e del mondo in generale; in particolare si lamenta di come quest\u2019ultimo sia cambiato.\nNel secondo brano sono presenti molti riferimenti alla cultura pop: la canzone \"Life on Mars?\" di David Bowie, le dirette Instagram, i The Beach Boys, gli effetti degli incendi delle foreste californiane del 2018 e la sua rivalit\u00e0 con il rapper Kanye West, a causa del suo supporto del presidente Donald Trump.\nVideo musicale.\nIl video musicale \u00e8 unico per i due brani, con \"The Greatest\" che inizia dopo \"Fuck It, I Love You\". Il video \u00e8 lungo oltre nove minuti, quindi viene considerato un cortometraggio. \u00c8 stato diretto da Rich Lee, il quale aveva gi\u00e0 collaborato con Del Rey nei video di \"Ride\", \"Love\", \"Lust for Life\" e \"White Mustang\". Il video rende omaggio al videoclip di \"Ride\": degli esempi sono Del Rey che si dondola su un'altalena sul mare (nel video di \"Ride\" la cantautrice si dondolava su un'altalena nel deserto) e l'esibizione di Del Rey in un bar. Del Rey ha annunciato che il videoclip dei brani \"Fuck It, I Love You\" e \"The Greatest\" \u00e8 il primo videoclip ufficiale del suo album in studio \"Norman Fucking Rockwell!\", mentre i due videoclip di \"Mariners Apartment Complex\" e di \"Venice Bitch\" li ha pubblicati come \"elementi visivi\".\nAccoglienza.\n\"Fuck It, I Love You\" \u00e8 stata accolta positivamente dalla critica. Mikael Wood del \"Los Angeles Times\" e Al Newstead di \"TripleJ\" hanno entrambi elogiato il sound californiano della canzone.\n\"The Greatest\" ha ricevuto l\u2019acclamo universale dalla critica e numerosi esperti l\u2019hanno definita una delle sue migliori canzoni. Claire Shaffer di \"Rolling Stone\" ha affermato che nella canzone \"Del Rey riflette sullo stato attuale del pop [...] cos\u00ec come su quello del mondo\". Scrivendo per il \"New Musical Express\", Rhian Daly ha considerato la canzone \"forse una delle pi\u00f9 grandi canzoni che abbia mai scritto\". Definendo la traccia la migliore uscita nella settimana, Sam Sodomsky di \"Pitchfork\" ha scritto:\nTosten Burks di \"Spin\" ha scritto che entrambe le canzoni \"riflettono sulla mistica perduta della California\". James Rettig di \"Stereogum\" ha ulteriormente elogiato il loro sound californiano e le ha definite \"altri due promettenti scorci di \"Norman Fucking Rockwell\"\". \n\"Vice\" ha definito \"The Greatest\" l\u2019ottava miglior canzone del 2019.\nClassifiche.\nI brani sono entrati nelle classifiche separatamente."}
{"id": "8100558", "revid": "767487", "url": "https://it.wikipedia.org/wiki?curid=8100558", "title": "Sakura-Con", "text": "Sakura-Con \u00e8 un'annuale anime convention tenuta presso il Washington State Convention Center di Seattle. Dura circa tre giorni e si tiene tradizionalmente nel fine settimana di Pasqua. \u00c8 la pi\u00f9 grande convention di anime nel nord-ovest degli Stati Uniti d'America ed \u00e8 stata organizzata dall'Asia-Northwest Cultural Education Association (ANCEA)."}
{"id": "8100574", "revid": "124837139", "url": "https://it.wikipedia.org/wiki?curid=8100574", "title": "Qualificazioni al campionato europeo di calcio femminile 2022 - Fase a gironi, gruppo H", "text": "Il gruppo H delle qualificazioni al campionato europeo di calcio femminile 2022 \u00e8 composto da cinque squadre: , , , e . La composizione dei sette gruppi di qualificazione della sezione UEFA \u00e8 stata sorteggiata il 21 febbraio 2019.\nFormula.\nLe cinque squadre si affrontano in un girone all'italiana con partite di andata e ritorno, per un totale di 8 partite. La squadra prima classificata si qualifica direttamente alla fase finale del torneo, mentre la seconda classificata si qualifica direttamente alla fase finale solo se \u00e8 tra le migliori tre seconde dei nove gruppi di qualificazione, altrimenti accede ai play-off qualificazione.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "8100575", "revid": "228587", "url": "https://it.wikipedia.org/wiki?curid=8100575", "title": "Doin' It Again", "text": "Doin 'It Again \u00e8 il terzo album in studio dell'artista inglese Skepta. Presenta gli artisti N-Dubz, Preeya Kalidas, Charlee Drew, Boy Better Know e Chip ed \u00e8 stato pubblicato il 31 gennaio 2011 su etichette Boy Better Know e All Around the World. L'uscita dell'album \u00e8 stata preceduta da quattro singoli che hanno ottenuto vari successi nella classifica dei Top 40 Singles nel Regno Unito per tutto il 2010.\nDescrizione.\nL'album \u00e8 composto da 15 tracce, sette delle quali presentano artisti (con un artista non accreditato) e \"\"Hello, Good Morning\" registrato sia da Skepta che da Diddy-Dirty Money. Per la canzone \"Big\", Skepta ha collaborato con il collega rapper inglese Chipmunk. Skepta disse al quotidiano The Sun: \"Chipmunk e io eravamo fuori nel West End in discoteca insieme. Avevo fatto 'Big' per il mio album con il produttore SX. L'ho suonata con Chipmunk sulla strada di casa quella sera quando stavamo tornando dal club insieme e l'ho amata cos\u00ec tanto che \u00e8 venuto nel mio studio il giorno successivo per scrivere il suo verso\"\". L'album prende presumibilmente il nome di una canzone del primo album degli Skepta \"Greatest Hits\", che si chiama \"Doin 'It Again\". Attualmente l'album ha pubblicato quattro singoli; tre che si sono classificate nella Top 40 e una nella Top 100 della UK Singles Chart.\nAccoglienza.\nLe Recensioni per \"Doin 'It Again\" sono state di posizioni diverse. The Observer ha dichiarato \"Questo terzo album \u00e8 chiaramente un'offerta per il riconoscimento internazionale, ma a volte la transizione sembra a disagio\". Il Guardian fu pi\u00f9 positivo nel dire che Skepta aveva \"una voce distintiva, autentica e un acuto senso dell'umorismo\". Tuttavia, quelle di NME erano molto pi\u00f9 negativi dicendo \"questo \u00e8 il suono del sudiciume che si distrugge da solo.\nControversie.\nIl brano \"All Over The House\", che era stato pubblicato in una versione di un album precedente, ha anche suscitato polemiche quando \u00e8 stato pubblicato il video di Skepta, che conteneva scene pornografiche di un paio di pornostar."}
{"id": "8100576", "revid": "188323", "url": "https://it.wikipedia.org/wiki?curid=8100576", "title": "Docking station", "text": ""}
{"id": "8100579", "revid": "107301168", "url": "https://it.wikipedia.org/wiki?curid=8100579", "title": "Tata Brown", "text": ""}
{"id": "8100580", "revid": "2014112", "url": "https://it.wikipedia.org/wiki?curid=8100580", "title": "Kazandibi", "text": "Il Kazandibi \u00e8 un dessert della cucina turca molto simile al \"tavukg\u00f6\u011fs\u00fc\". Esso fu sviluppato nelle cucine del palazzo ottomano ed \u00e8 uno dei dolci turchi pi\u00f9 popolari oggi.\n\"Kazan dibi\" significa, in lingua turca, il fondo della pentola. Normalmente il kazandibi si fa cucinando sino a caramellizzare un lato del \"tavukg\u00f6\u011fs\u00fc\", o sul fondo della pentola o con un altro metodo. Una variante del kazandibi usa invece il muhallebi."}
{"id": "8100582", "revid": "107301212", "url": "https://it.wikipedia.org/wiki?curid=8100582", "title": "Il macello", "text": ""}
{"id": "8100597", "revid": "124837099", "url": "https://it.wikipedia.org/wiki?curid=8100597", "title": "Qualificazioni al campionato europeo di calcio femminile 2022 - Fase a gironi, gruppo A", "text": "Il gruppo A delle qualificazioni al campionato europeo di calcio femminile 2022 \u00e8 composto da sei squadre: , , , , e . La composizione dei sette gruppi di qualificazione della sezione UEFA \u00e8 stata sorteggiata il 21 febbraio 2019.\nFormula.\nLe sei squadre si affrontano in un girone all'italiana con partite di andata e ritorno, per un totale di 10 partite. La squadra prima classificata si qualifica direttamente alla fase finale del torneo, mentre la seconda classificata si qualifica direttamente alla fase finale solo se \u00e8 tra le migliori tre seconde dei nove gruppi di qualificazione, altrimenti accede ai play-off qualificazione.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "8100602", "revid": "1564499", "url": "https://it.wikipedia.org/wiki?curid=8100602", "title": "Convento di Santa Maria della Consolazione", "text": ""}
{"id": "8100618", "revid": "767487", "url": "https://it.wikipedia.org/wiki?curid=8100618", "title": "Yun dong xue gai lun", "text": "Yun dong xue gai lun ( titolo internazionale Kinematics Theory) \u00e8 un film del 2018 diretto da Fangyi Xu.\nL'opera, di produzione cinese, \u00e8 stata distribuita per la prima volta il 26 aprile 2018. ed \u00e8 il prequel della serie \"The Ambiguous Focus\".\nTrama.\nZhang Zhe \u00e8 uno studente universitario estremamente intelligente che ama la matematica ma soffre di una forte forma di sociofobia mentre Zhang Nan fa parte del club di nuoto e odia essere trattato dal padre come un mezzo per ottenere successi competitivi. I due, che inizialmente non si sopportano, inizieranno ad aiutarsi e sostenersi reciprocamente."}
{"id": "8100624", "revid": "111488620", "url": "https://it.wikipedia.org/wiki?curid=8100624", "title": "Lowedges", "text": "Lowedges \u00e8 il terzo album in studio del musicista Richard Hawley. \u00c8 stato pubblicato nel Regno Unito nel febbraio 2003 da Setanta Records. Prende il nome da un distretto di Sheffield, la citt\u00e0 natale di Hawley.\nL'album ha ricevuto recensioni molto favorevoli dalla maggior parte dei critici. Drowned in Sound ha chiamato l'album \"sublime\" e ha detto \"questo album \u00e8 lass\u00f9 con Scott Walkers, Dylans e qualsiasi altra canzone a tarda notte degli ultimi cinquant'anni. Solamente, si tratta di canzoni; undici racconti d'amore puri e sofisticati e lamenti.\""}
{"id": "8100629", "revid": "36426", "url": "https://it.wikipedia.org/wiki?curid=8100629", "title": "Chiesa di San Pietro in Castelvecchio", "text": ""}
{"id": "8100630", "revid": "1543377", "url": "https://it.wikipedia.org/wiki?curid=8100630", "title": "Crimini del cuore (programma televisivo)", "text": "Crimini del cuore \u00e8 stata una serie televisiva documentaristica statunitense in onda dal 2012 al 2016 su Investigation Discovery, che raccontava di storie d'amore considerabili come sbagliate nel contesto sociale in cui vivono i relativi protagonisti e che sono la causa di uno o pi\u00f9 omicidi. La serie \u00e8 stata presentata in anteprima il 21 gennaio 2012; venne rinnovata per una seconda stagione, per una terza stagione, e per una quarta. Nel Regno Unito, lo spettacolo \u00e8 intitolato \"Scorned: Crimes of Passion\".\nLa cantante del Maryland, Niki Barr, fornisce la voce per il brano d'apertura."}
{"id": "8100631", "revid": "22475", "url": "https://it.wikipedia.org/wiki?curid=8100631", "title": "Street Racer (videogioco 1994)", "text": " \u00e8 un simulatore di guida sviluppato da Vivid Image e pubblicato nel 1994 da Ubi Soft per Nintendo Entertainment System. Il videogioco ha ricevuto conversioni per Sega Mega Drive, PlayStation, Game Boy, MS-DOS, Amiga e una versione per Sega Saturn dal titolo Street Racer Extra.\nModalit\u00e0 di gioco.\nIn \"Street Racer\" \u00e8 possibile controllare sette personaggi lungo 24 piste in diverse modalit\u00e0 di gioco, tra cui una multigiocatore in split screen fino ad otto partecipanti."}
{"id": "8100635", "revid": "1793900", "url": "https://it.wikipedia.org/wiki?curid=8100635", "title": "Istituto internazionale di storia sociale", "text": "L'Istituto internazionale di storia sociale (olandese: \"Internationaal Instituut voor Sociale Geschiedenis\", in sigla: IISG) \u00e8 un istituto di ricerca storica e archivio situato ad Amsterdam. Venne fondato nel 1935 da Nicolaas Posthumus. L'IISG fa parte dell'Accademia reale delle arti e delle scienze dei Paesi Bassi\nStoria.\nL'istituto venne fondato nel 1935 dal ricercatore socialista Nicolaas Posthumus, che si dedic\u00f2 alla raccolta di collezioni archivistiche in tutto il mondo. Nel 1940 durante l'Invasione tedesca dei Paesi Bassi Posthumus riusc\u00ec a trasferire a Londra una parte delle collezioni, mentre il resto venne trasferito in Germania per volont\u00e0 dell'ideologo nazista Alfred Rosenberg.\nDopo la fine del conflitto una parte degli archivi sequestrati dai nazisti vennero ritrovati ad Hannover nel 1946 mentre quella parte che era stata trasportata in Unione sovietica \u00e8 stata restituita solo nel 1991.\nFondi.\nL'Istituto internazionale di storia sociale \u00e8 specializzato nella storia sociale e del Movimento operaio, inclusa quella dei paesi Bassi. Conserva (dati 2000) un milione di volumi, 2.400 periodici, tre milioni di file digitali e circa 2,300 fondi archivistici, tra i quali gli archivi di organizzazioni come Amnesty International, Confederaci\u00f3n Nacional del Trabajo, Federazione anarchica iberica, Confederazione europea dei sindacati, Freedom Press, Greenpeace, International Confederation of Free Trade Unions, Partito socialista rivoluzionario russo, Internazionale Socialista, oltre alle carte personali di Emma Goldman, Karl Marx, Michail Bakunin, Max Nettlau, Lev Trotsky, Karl Kautsky, Ernest Mandel, e Sylvia Pankhurst e numerosi altri."}
{"id": "8100652", "revid": "404449", "url": "https://it.wikipedia.org/wiki?curid=8100652", "title": "Wang Longji", "text": "Biografia.\nFiglio del compositore Wang Yunjie, \u00e8 noto principalmente per avere interpretato il protagonista San Mao nel film \"Un orfano chiamato San Mao\" () diretto da Zhao Ming e Yan Gong nel 1949, primo adattamento cinematografico del popolare personaggio dei fumetti creato da Zhang Leping.\nDopo avere terminato la carriera di attore, si \u00e8 dedicato alla ricerca tecnologica e alla produzione di circuiti stampati. Nel 1990 \u00e8 nominato vice-presidente e segretario generale della China Printed Circuit Industry Association (CPCA); nell'ottobre 2002 ha ricevuto l'Excellent Paper Award per l'innovazione tecnologica alla nona edizione dell'Electronic Circuits World Convention (ECWC9) tenutosi a Colonia, in Germania."}
{"id": "8100653", "revid": "124123", "url": "https://it.wikipedia.org/wiki?curid=8100653", "title": "Grunilde", "text": " \nBiografia.\nProbabilmente era la sorella di Sweyn Barbaforcuta, re di Danimarca, dunque figlia di Aroldo I Denteazzurro. Era sposata con Pallig, un danese che serviva il re d'Inghilterra, Etelredo l'Impreparato, come ealdorman del Devonshire. Essa era probabilmente in Inghilterra in qualit\u00e0 di ostaggio quando fu uccisa nel massacro del giorno di San Brizio, ordinato da Etelredo. Sembra che il marito Pallig sia stato ucciso nel massacro o che Pailing sia stato il fautore di questo nel momento in cui abbandon\u00f2 il servizio verso Etelredo.\nGli storici sono divisi tra chi la considera sorella di Sweyn Barbaforcuta e chi invece considera questa relazione come frutto di fonti non coeve: Ryan Lavelle \u00e8 scettico sull'affidabilit\u00e0 delle successive fonti medievali, come la \"Cronaca\" di Giovanni di Wallingford, che la menziona. Tuttavia, Frank Stenton sostenne la relazione come poggiante su di una \"tradizione ben documentata\", asserendo che il desiderio di vendicare la morte della sorella era probabilmente il motivo principale che scaten\u00f2 l'invasione dell'Inghilterra da parte di Sweyn nel 1003."}
{"id": "8100661", "revid": "1372005", "url": "https://it.wikipedia.org/wiki?curid=8100661", "title": "Gunhilde", "text": ""}
{"id": "8100663", "revid": "107302277", "url": "https://it.wikipedia.org/wiki?curid=8100663", "title": "Storia della Provenza", "text": ""}
{"id": "8100664", "revid": "1543377", "url": "https://it.wikipedia.org/wiki?curid=8100664", "title": "Ginger (Brockhampton)", "text": "Ginger (stilizzato in maiuscolo) \u00e8 il quinto album in studio del gruppo hip hop statunitense Brockhampton, pubblicato nel 2019 dalla propria label, la Question Everything, Inc. e dalla RCA Records."}
{"id": "8100674", "revid": "365417", "url": "https://it.wikipedia.org/wiki?curid=8100674", "title": "Puntate di Crimini del cuore", "text": ""}
{"id": "8100685", "revid": "1480390", "url": "https://it.wikipedia.org/wiki?curid=8100685", "title": "Hotspot di biodiversit\u00e0", "text": ""}
{"id": "8100687", "revid": "1941276", "url": "https://it.wikipedia.org/wiki?curid=8100687", "title": "Eve (Rapsody)", "text": "Eve \u00e8 il terzo album della rapper statunitense Rapsody, pubblicato nel 2019 dall'etichetta di 9th Wonder Jamla e da quella di Jay-Z Roc Nation, oltrech\u00e9 dalla Def Jam."}
{"id": "8100689", "revid": "1513836", "url": "https://it.wikipedia.org/wiki?curid=8100689", "title": "Festival da Can\u00e7\u00e3o 2015", "text": "La quarantanovesima edizione del Festival da Can\u00e7\u00e3o si \u00e8 tenuta tra il 3 e il 7 marzo 2015 a Lisbona e ha decretato il rappresentante del Portogallo all'Eurovision Song Contest 2015 di Vienna.\nLa vincitrice \u00e8 stata Leonor Andrade con \"H\u00e1 um mar que nos separa\".\nOrganizzazione.\nIl 27 luglio 2014 l'emittente portoghese R\u00e1dio e Televis\u00e3o de Portugal (RTP) ha confermato la partecipazione del Portogallo all'Eurovision Song Contest 2015, ospitato dalla capitale austriaca di Vienna.\nCome in passato RTP ha dichiarato, nel mese di gennaio 2015, che il Festival da Can\u00e7\u00e3o avrebbe selezionato il rappresentante eurovisivo della nazione, e per lo scopo l'emittente ha invitato 12 compositori per produrre le canzoni che avrebbero preso parte alla selezione.\nIl festival si \u00e8 articolato in tre serate: due semifinali, ospitate dal convento del Beato Ant\u00f3nio di Lisbona e presentate da Jorge Gabriel e Joana Teles (prima semifinale) e da Jos\u00e9 Carlos Malato e S\u00edlvia Alberto (seconda semifinale), e una finale, ospitata dall'Est\u00fadio 2 di RTP sempre a Lisbona e presentata da J\u00falio Isidro e Catarina Furtado. La finale si \u00e8 articolata a sua volta in finale e superfinale, alla quale hanno avuto accesso i tre cantanti selezionati da televoto e giuria. Tutte e tre le serate sono state trasmesse da RTP1 e sul sito web del canale televisivo.\nNelle semifinali e in finale il voto \u00e8 stato dato da una giuria di compositori, che ha selezionato un finalista, e dal televoto, che ha selezionato gli altri due finalisti.\nPartecipanti.\nLa lista dei 12 partecipanti \u00e8 stata divulgata il 19 febbraio 2015:\nSemifinali.\nPrima semifinale.\nLa prima semifinale si \u00e8 tenuta alle 21:00 (UTC+0) del 3 marzo 2015 presso il convento del Beato Ant\u00f3nio di Lisbona ed \u00e8 stata presentata da Jorge Gabriel e Joana Teles. \u00c8 stata trasmessa da RTP1 e dal sito web dell'emittente.\nSi sono qualificati per la finale: Leonor Andrade, Yola Dinis e Gon\u00e7alo Tavares.\nSeconda semifinale.\nLa seconda semifinale si \u00e8 tenuta alle 21:00 (UTC+0) del 5 marzo 2015 presso il convento del Beato Ant\u00f3nio di Lisbona ed \u00e8 stata presentata da JJos\u00e9 Carlos Malato e S\u00edlvia Alberto. \u00c8 stata trasmessa da RTP1 e dal sito web dell'emittente.\nSi sono qualificati per la finale: Leonor Andrade, Yola Dinis e Gon\u00e7alo Tavares.\nFinale.\nLa finale del Festival si \u00e8 tenuta il 7 marzo 2015 presso gli studi televisivi di RTP a Lisbona ed \u00e8 stata presentata da J\u00falio Isidro e Catarina Furtado.\nAll'Eurovision Song Contest.\nVerso l'evento.\nIl 26 gennaio 2015 si \u00e8 tenuto il sorteggio che ha determinato la composizione delle due semifinali e i rispettivi ordini di esibizione. Il Portogallo \u00e8 stato sorteggiato per l'esibizione nella seconda semifinale al 7\u00ba posto, dopo Malta e prima del Montenegro.\nPerformance.\nLeonor Andrade ha adottato un abito piuttosto simile a quello utilizzato al Festival ed \u00e8 stata accompagnata sul palco da quattro coristi: Pedro Mimoso, Ricardo Quintas, T\u00e2nia Tavares e Carla Ribeiro, disposti su un'unica fila immobile in secondo piano alla destra della cantante. Lo schermo retrostante ha riprodotto le immagini di una grande citt\u00e0.\nLe prove si sono tenute il 13 e il 16 maggio 2015.\nIl Portogallo si \u00e8 esibito 7\u00ba nella seconda semifinale, classificandosi 14\u00ba con 19 punti e non qualificandosi per la finale.\nGiuria e commentatori.\nLa giuria portoghese per l'Eurovision Song Contest 2015 \u00e8 stata composta da:\nL'intero evento \u00e8 stato trasmesso su RTP1, RTP Internacional e RTP \u00c1frica, anche se la prima semifinale non \u00e8 stata trasmessa dal vivo, con il commento di H\u00e9lder Reis e Ramon Galarza. La portavoce dei voti nella finale \u00e8 stata Suzy (rappresentante del Portogallo all'Eurovision 2014)."}
{"id": "8100702", "revid": "15756", "url": "https://it.wikipedia.org/wiki?curid=8100702", "title": "Kristof Allegaert", "text": "Risultati.\nNel 2011 ha completato il Tour de France Randonneur, una corsa ciclistica non competitiva di circa 4800 chilometri che prevede il giro della Francia, toccando 60 punti di controllo, in completa autonomia, in 13 giorni, 2 ore e 15 minuti, battendo il record di 13 giorni, 9 ore e 20 minuti stabilito da Patrick Plaine nel 1978.\nNel 2013 ha vinto la prima edizione della Transcontinental Race, percorrendo i 3200 chilometri tra Londra e Istanbul in 7 giorni, 13 ore e 45 minuti. Ha successivamente ripetuto il piazzamento nel 2014 e nel 2016.\nNel 2015 ha vinto la prima edizione della Red Bull Trans Siberian Extreme, gara di ultraciclismo di quasi 9200 chilometri complessivi che segue il percorso della ferrovia Transiberiana tra Mosca e Vladivostok, divisa in 15 tappe tra i 300 e i 1400 chilometri di lunghezza ciascuna. Allegaert ha completato la gara in 13 giorni 6 ore 57 minuti, tempo che non tiene conto delle soste tra le tappe.\nNel 2017 si trovava in testa alla Indian Pacific Wheel Race in Australia a poche centinaia di chilometri dal traguardo quando la gara \u00e8 stata interrotta in seguito alla morte di Mike Hall, che al momento di trovata in seconda posizione, il quale era stato fatalmente investito da un'auto."}
{"id": "8100704", "revid": "1544245", "url": "https://it.wikipedia.org/wiki?curid=8100704", "title": "Portogallo all'Eurovision Song Contest 2015", "text": ""}
{"id": "8100705", "revid": "4252", "url": "https://it.wikipedia.org/wiki?curid=8100705", "title": "Roman Gorskiy", "text": ""}
{"id": "8100707", "revid": "588403", "url": "https://it.wikipedia.org/wiki?curid=8100707", "title": "Qazaqstan Superliga 2003", "text": "Stagione.\nNovit\u00e0.\nAl termine della stagione 2002 non ci sono state retrocessioni. Dalla Birin\u015fi L\u00efga sono salite , , , e . Il numero di squadre \u00e8 cos\u00ec salito da dodici a diciassette.\nPrima dell'inizio della stagione, il ha cambiato nome in .\nClassifica.\nLegenda:\nNote:"}
{"id": "8100717", "revid": "729019", "url": "https://it.wikipedia.org/wiki?curid=8100717", "title": "Ponte Petah-Tikva", "text": "Il Ponte Petah-Tikva \u00e8 un ponte pedonale che si trova a Petah Tiqwa, in Israele. \u00c8 stato progettato da Santiago Calatrava e costruito tra il 1998 e il 2006."}
{"id": "8100718", "revid": "1519687", "url": "https://it.wikipedia.org/wiki?curid=8100718", "title": "International Institute of Social History", "text": ""}
{"id": "8100721", "revid": "110157", "url": "https://it.wikipedia.org/wiki?curid=8100721", "title": "Lago Adams", "text": "Il lago Adams \u00e8 un lago glaciale del Canada, nella provincia della Columbia Britannica. Con una profondit\u00e0 di 470 metri, \u00e8 il terzo lago pi\u00f9 profondo del Canada (dopo il Grande Lago degli Schiavi e il lago Quesnel).\nL'estremit\u00e0 meridionale del lago \u00e8 situata circa 30 km a nord del villaggio di Chase, mentre la parte settentrionale si addentra nei monti Monashee. \nLungo le coste vi sono alcuni piccoli villaggi, ma in gran parte sono disabitate. Ci\u00f2 \u00e8 dovuto al fatto che le coste sono rocciose e spesso molto ripide. Vi sono pochissime spiagge naturali, ma sono state costruite alcune spiagge sabbiose pubbliche.\nIl lago \u00e8 frequentato ad uso ricreativo per tutto l'anno. Nel periodo in cui \u00e8 libero da ghiacci si pu\u00f2 praticare la pesca sportiva (vi sono varie specie di trote, tra cui la trota arcobaleno). Si pratica anche il nuoto, la nautica da diporto e lo sci d'acqua. In autunno e inverno \u00e8 praticata la caccia al cervo mulo. \nNei dintorni del lago sono presenti l'orso nero americano e il leone di montagna."}
{"id": "8100724", "revid": "1564499", "url": "https://it.wikipedia.org/wiki?curid=8100724", "title": "Museo civico e della ceramica", "text": ""}
{"id": "8100738", "revid": "287204", "url": "https://it.wikipedia.org/wiki?curid=8100738", "title": "Gran Premio d'Australia 1964", "text": "Il Gran Premio d'Australia 1964 \u00e8 stata una gara automobilistica tenutasi sul circuito di Sandown Park nella periferia di Melbourne, Victoria, Australia, il 9 febbraio 1964. Era il ventinovesimo Gran Premio d'Australia e anche il Round 5 della Formula Tasman del 1964 e il Round 1 dell'Australian Drivers' Championship del 1964. La gara era aperta alle auto da corsa conforme regole della alla formula nazionale australiana o alla formula australiana da 1\u00bd litri .\nIl vincitore dell'edizione precedente, Jack Brabham, ha vinto la gara alla guida di una Repco Brabham . \u00c8 stata la sua terza e ultima vittoria del Gran Premio d'Australia.\nNella cultura di massa.\nUna versione \"fantascientifica\" del Grand Prix australiano del 1964 fu rappresentata cinque anni prima che si svolgesse nel film americano \"On the Beach\" (1959), basato sull'omonimo romanzo di Nevil Shute."}
{"id": "8100739", "revid": "110157", "url": "https://it.wikipedia.org/wiki?curid=8100739", "title": "Art Institute of Chicago Building", "text": "L'Art Institute of Chicago Building \u00e8 un edificio che ospita l'Art Institute di Chicago e fa parte del Chicago Landmark Historic Michigan Boulevard District.\nDescrizione.\nCostruito nel 1893 si trova a Grant Park sul lato est di Michigan Avenue. L'edificio fu costruito allo scopo di fornire una struttura aggiuntiva per l'Esposizione mondiale del 1893 e successivamente oer ospitare l'Istituto d'arte. Il nucleo dell'attuale del complesso, situato di fronte ad Adams Street, venne progettata dallo studio Shepley, Rutan and Coolidge e fu ufficialmente aperto al pubblico l'8 dicembre 1893 e fu ribattezzato Allerton Building nel 1968.\nLa struttura ha subito numerose modifiche e ristrutturazione nel corso del tempo ad opera di vari architetti, tra cui Renzo Piano e Skidmore, Owings &amp; Merrill.\nAd esso poi sono state aggiunte altre strutture edili nel corso degli anni. L'aggiunta pi\u00f9 recente \u00e8 l'ala moderna finanziata in parte da Pat Ryan. Questo nuovo edificio aumenta lo spazio della galleria del 33% e ospita nuove strutture educative. \u00c8 stato aperto al pubblico il 16 maggio 2009."}
{"id": "8100740", "revid": "123904776", "url": "https://it.wikipedia.org/wiki?curid=8100740", "title": "Chiesa di Sant'Antonio (Rovereto)", "text": "La chiesa di Sant'Antonio, o chiesa di Sant'Antonio Abate, \u00e8 una parrocchiale in piazza Sant'Antonio 24 a Rovereto. \nStoria.\nLa prima documentazione storica riferita alla chiesa \u00e8 del 1185. In quello scritto viene citata una cappella probabilmente vicina ad un ospizio per pellegrini e forestieri di passaggio. L'erezione sul sito di un edificio dedicato al culto, legato alla pieve di Lizzana, risale quindi al XII secolo.\nAttorno al XV secolo venne ampliata e non fu pi\u00f9 una semplice cappella. Nel XVIII secolo viene ampliata ulteriormente. Poco a poco assunse maggiore autonomia rispetto alla pieve e, sul finire del XIX secolo, l'edificio assunse le forme che ci sono pervenute.\nDescrizione.\nEsterni.\nLa facciata si presenta su due volumi e con timpano. Alla base del primo ordine c'\u00e8 un alto rivestimento marmoreo, interrotto dall'unico portone di accesso. Quattro paraste con capitelli ionici sono la semplice decorazione di questa parte. Nel secondo ordine la facciata mostra il settore principale sviluppato mentre ai suoi lati ci sono semplici motivi di raccordo con il primo ordine. Un frontone classico si sovrappone al secondo ordine. \nIl campanile ha base quadrangolare. Ha un orologio visibile a sudovest e nordovest. La cella campanaria ha monofore sui quattro lati. La copertura \u00e8 una cuspide a forma di bulbo.\nInterni.\nLa chiesa \u00e8 semplice, a navata unica con cinque campate. Il presbiterio \u00e8 particolare, a tre navate. Le pareti laterali mostrano entrambe un accesso, e quello di destra \u00e8 stato murato. La volta della navata mostra due dipinti a tempera con l'Arcangelo Michele e Sant'Antonio abate.\nFesta di Sant'Antonio e benedizione degli animali.\nLa festa patronale \u00e8 il giorno 17 gennaio e viene celebrata di norma la domenica successiva. In tale occasione \u00e8 tradizione che i proprietari di animali domestici, da compagnia o da lavoro li portino per ricevere la benedizione."}
{"id": "8100741", "revid": "474175", "url": "https://it.wikipedia.org/wiki?curid=8100741", "title": "Laguna Mer\u00edn", "text": ""}
{"id": "8100742", "revid": "1564499", "url": "https://it.wikipedia.org/wiki?curid=8100742", "title": "Museo civico e della ceramica (Cerreto Sannita)", "text": ""}
{"id": "8100743", "revid": "439868", "url": "https://it.wikipedia.org/wiki?curid=8100743", "title": "Chiesa di Sant'Antonio Abate (Rovereto)", "text": ""}
{"id": "8100745", "revid": "125895391", "url": "https://it.wikipedia.org/wiki?curid=8100745", "title": "Basit Abdul Khalid", "text": "Carriera.\nClub.\nCresciuto tra le fila del , nel 2016 firma con la formazione kosovara del , con la quale vince una coppa e una supercoppa nazionale, oltre ad esordire nelle competizioni continentali europee.\nNel 2019 firma con gli albanesi del , trovando poco spazio da titolare. La stagione successiva firma per il , restandovi solo per la prima parte di stagione. Nel gennaio 2021 si trasferisce all', con cui vince il campionato tunisino.\nIl 17 settembre 2021 lo , club della prima divisione moldava, annuncia l'accordo con il giocatore."}
{"id": "8100750", "revid": "606039", "url": "https://it.wikipedia.org/wiki?curid=8100750", "title": "Crateronyx", "text": ""}
{"id": "8100779", "revid": "767487", "url": "https://it.wikipedia.org/wiki?curid=8100779", "title": "The Silent Voice", "text": "The Silent Voice \u00e8 un film muto del 1915 diretto da William J. Bowman. La sceneggiatura di I.K. Freedman e Eve Unsell si basa sull'omonimo lavoro teatrale di Jules Eckert Goodman andato in scena a New York il 29 dicembre 1914.\nTrama.\nFranklyn Starr, dopo la morte della madre che viveva con lui, diventa un incurabile misantropo . L'uomo, un ricco musicista, perde l'udito e, insieme a Spring, il suo fedele domestico, vive da recluso in una casa isolata. Durante una passeggiata, un giorno che alcuni operai lavorano adoperando la dinamite, Starr non sente gli avvertimenti che gli sono rivolti e viene salvato da una frana dall'intervento provvidenziale di Marjorie Blair. Conoscere la bella Marjorie \u00e8 la migliore delle cure per la misantropia di Starr che si innamora di lei e presto la sposa. Tutto sembra procedere felicemente. Ma, un giorno, il musicista scopre la moglie abbracciata a suo cugino, Bobbie Delorme. Equivocando il loro abbraccio, Starr crede che Marjorie lo tradisca. L'amarezza ritorna a dominare la sua vita e lui si ripromette, per vendicarsi della vita che si sta dimostrando cos\u00ec ingrata per lui, di distruggere tutto ci\u00f2 che di bello e di pulito lo circonda. In un parco vicino, sotto l'immagine di piacevole serenit\u00e0 che il posto offre a un occhio distratto, si cela un luogo di povert\u00e0, di vizio e di criminalit\u00e0. Attraverso un binocolo, con il quale spia i frequentatori del parco, Starr legge sulle labbra di un giovane una preghiera per poter avere il denaro necessario per andarsene. Cinicamente, Starr comincia ad aiutare la gente del luogo fino al momento in cui si rende conto che sta diventando \"un agente di Dio\" e riacquista nuovamente la gioia di vivere. Scopre anche l'innocenza di Marjorie che lo porta a riconciliarsi con la moglie. La felicit\u00e0 sar\u00e0 completa quando uno specialista riuscir\u00e0, con un'operazione, a ridargli l'udito perduto.\nProduzione.\nIl film, prodotto dalla Quality Pictures Corporation, \u00e8 l'adattamento cinematografico di un lavoro teatrale di Jules Eckert Goodman tratto a sua volta da un racconto di Gouverneur Morris. La \"pi\u00e8ce\", andata in scena al Liberty Theatre di Broadway aveva come protagonista il famoso attore Otis Skinner.\nDistribuzione.\nIl copyright del film, richiesto dalla Metro, fu registrato il 13 settembre 1915 con il numero LP6445. Nello stesso giorno, distribuito dalla Metro Pictures Corporation, usc\u00ec nelle sale cinematografiche statunitensi. Il film venne proiettato in anteprima a Chicago e a New York in una versione di sette rulli, per essere poi ridotto in sei bobine per la distribuzione generale.\nNon si conoscono copie ancora esistenti della pellicola che viene considerata presumibilmente perduta."}
{"id": "8100782", "revid": "76963", "url": "https://it.wikipedia.org/wiki?curid=8100782", "title": "Jesse Hyde", "text": "Biografia.\nA 14 anni entra nel panorama televisivo e della danza come membro della Lil' Banditz Krew nel programma televisivo \"Young Talent Time\".\nNel 2013 esordisce come attore interpretando un ruolo minore in un episodio della serie \"Dance Academy\". Nel 2015 recita in \"Backtrack\", di Michael Petroni. Dopo aver recitato in alcuni cortometraggi, nel 2018 torna a recitare per il grande schermo in \"Ladies in Black\", di Bruce Beresford.\nNel 2017 ha debuttato in teatro nel ruolo di Adam in \"DNA\" diretto da Jeremy Lindsay Taylor al \"Sydney's Fringe Festival\"."}
{"id": "8100785", "revid": "164044", "url": "https://it.wikipedia.org/wiki?curid=8100785", "title": "Fotballklubben Haugesund 2019", "text": "Questa voce raccoglie le informazioni riguardanti il Fotballklubben Haugesund nelle competizioni ufficiali della stagione 2019.\nStagione.\nLa stagione dell'Haugesund \u00e8 iniziata nominando Jostein Grindhaug come nuovo allenatore della squadra. Grindhaug ha condotto la squadra al 7\u00ba posto finale, mentre l'avventura nel Norgesmesterskapet \u00e8 terminata con la sconfitta in finale contro il Viking. In Europa League, l'Haugesund \u00e8 stato eliminato al terzo turno di qualificazione per mano del PSV.\nIl calciatore pi\u00f9 utilizzato in stagione \u00e8 stato Benjamin Hansen, con 42 presenze tra campionato e coppe. Martin Samuelsen \u00e8 stato invece il miglior marcatore a quota 13 reti, realizzate tra tutte le competizioni.\nMaglie e sponsor.\nLo sponsor tecnico per la stagione 2019 \u00e8 stato Macron, mentre lo sponsor ufficiale \u00e8 stato Haugaland Kraft. La divisa casalinga era composta da un completo bianco, con rifiniture blu. Quella da trasferta era invece completamente blu, con rifiniture bianche."}
{"id": "8100788", "revid": "606039", "url": "https://it.wikipedia.org/wiki?curid=8100788", "title": "Papilio didyma", "text": ""}
{"id": "8100790", "revid": "1904508", "url": "https://it.wikipedia.org/wiki?curid=8100790", "title": "Contea di Mazzarino", "text": "La Contea di Mazzarino e Grassuliato (in latino \"Comitatus Mazarini et Grassuliatum\", in spagnolo \"Condado de Mazarino y Grassuliato\"), nota semplicemente come Contea di Mazzarino (o di Mazarino), fu uno stato feudale esistito in Sicilia tra il XVI e il XIX secolo. Il suo territorio corrispondeva all'odierno comune di Mazzarino, in provincia di Caltanissetta.\nStoria.\nMazzarino, citt\u00e0 della Val di Noto che sorge nei pressi dell'antica citt\u00e0 greca di \"Maktorion\", venne infeudata per la prima volta nel 1090, in epoca normanna, concessa in signoria all'aleramico Enrico del Vasto da parte del Gran Conte Ruggero. Un diploma del 1143, quando signore di Mazzarino fu Manfredo del Vasto, nipote di Enrico, stabil\u00ec la concessione dei proventi e delle rendite derivanti da questo Stato alla Diocesi di Siracusa, come confermato da ulteriori lettere del 1157 sottoscritte dal medesimo feudatario. I discendenti di Manfredo patronimizzarono il nome del loro feudo, ed il primo ad appellarsi con il cognome \"Mazzarino\" fu il figlio Giovanni. \nLa famiglia Mazzarino conserv\u00f2 il possesso della baronia fino al 1286, quando fu confiscata ad un altro Giovanni, barone di Mongialino, da parte del re aragonese Giacomo I di Sicilia, perch\u00e9 accusato di aver cospirato assieme ad Alaimo da Lentini ed allo zio Adenolfo di Mineo contro la Corona d'Aragona, quando al trono del regno isolano sedeva il padre Pietro \"il Grande\". Il Mazzarino e gli altri due imputati di fellonia furono condannati a morte nel 1287 e gettati in mare, e il sovrano aragonese concesse in seguito la signoria di Mazzarino al nobile messinese Vitale di Villanova con privilegio dato il 31 luglio 1288.\nLa signoria di Mazzarino pass\u00f2 successivamente ai Branciforte, famiglia di origine piacentina, attraverso il matrimonio tra Graziana Villanova Palmerio, figlia di Calcerando, con il \"miles\" Raffaele Branciforte, figlio di Stefano, Maestro razionale del Regno, che prese investitura del feudo con privilegio dato dal re Federico III di Sicilia il 4 aprile 1325. Al territorio fu in seguito annesso il castello di Grassuliato, confiscato a Ruggero Passaneto, ed assegnato a Niccol\u00f2 Branciforte degli Uberti nel 1392. Il nipote di quest'ultimo, Niccol\u00f2 Branciforte Lombardi, signore di Mazzarino e di Grassuliato, investito del feudo il 30 maggio 1429, ottenne su di esso il diritto di \"mero e misto imperio\" per concessione fatta dal re Alfonso V d'Aragona. \nMazzarino fu elevata a rango di contea con Niccol\u00f2 Melchiorre Branciforte Rosso, che con privilegio dato dal re Ferdinando II d'Aragona il 21 febbraio 1507, esecutoriato il 30 marzo dell'anno medesimo, fu investito del titolo di \"I conte di Mazzarino\". La Contea di Mazzarino rappresent\u00f2 il principale possedimento feudale dei Branciforte fino alla seconda met\u00e0 del XIV secolo: Fabrizio Branciforte Barresi, V conte di Mazzarino, nel 1580 eredit\u00f2 dal prozio materno Francesco Santapau Branciforte il Principato di Butera, di cui ebbe investitura nel 1591. A seguito di ci\u00f2 i Branciforte si fregiarono del titolo di Principi di Butera, il pi\u00f9 antico titolo principesco del Regno di Sicilia, ma ci\u00f2 nonostante soggiornarono prevalentemente a Mazzarino, in particolare all'epoca in cui feudatario fu Giuseppe Branciforte, V principe di Butera; quest'ultimo fece cambiare l'assetto urbanistico del borgo, conferendogli un aspetto barocco. Vi fece edificare il palazzo baronale, nonch\u00e9 i principali edifici di culto, quali la Chiesa e convento di Santa Maria del Carmelo, la Chiesa del Santo Spirito e la Chiesa di Sant'Anna.\nMorto senza lasciare eredi nel 1675, fu suo successore il nipote Carlo Maria Carafa Branciforte, VI principe di Butera, che visse a Mazzarino dal 1678. Il Carafa fece ampliare la dimora dei Branciforte, e aperto alla cultura, fond\u00f2 nella cittadina un teatro e due tipografie, tra le prime a livello europeo, impiantate per la diffusione di pensieri e idee novatrici. Fece giungere a Mazzarino nobili e facoltosi proprietari, finanzieri pisani, genovesi e di altre citt\u00e0, richiamati dai vivaci commerci, mercanti catalani attratti soprattutto dal commercio del grano, umanisti, artisti, ma anche abili artigiani della pietra, del legno e del ferro. Fu il miglior periodo per la Contea di Mazzarino, che vedeva la sua economia prosperare, e la cittadina veniva adornandosi di chiese, di monasteri, di strade selciate, di fontane e soprattutto di dimore patrizie.\nI Branciforte ebbero il possesso della Contea di Mazzarino fino all'abolizione del feudalesimo avvenuta nel Regno di Sicilia nel 1812, a seguito della promulgazione della Costituzione siciliana concessa dal re Ferdinando III di Borbone. I Principi di Butera si estinsero in linea maschile a met\u00e0 XIX secolo, e poich\u00e9 l'ultima rampolla del casato, Stefania Branciforte Branciforte (1788-1843), figlia della principessa Caterina Branciforte Reggio (1768-1816), nel 1805 spos\u00f2 Giuseppe Lanza Branciforte, VIII principe di Trabia, ed in conseguenza di questa unione tutti i titoli e beni della famiglia Branciforte, tra cui il titolo di Conte di Mazzarino e Grassuliato, pervennero ai Lanza."}
{"id": "8100813", "revid": "1305772", "url": "https://it.wikipedia.org/wiki?curid=8100813", "title": "Stazione di Cerignola", "text": ""}
{"id": "8100814", "revid": "767487", "url": "https://it.wikipedia.org/wiki?curid=8100814", "title": "Ladies in Black", "text": "Ladies in Black \u00e8 un film australiano del 2018 diretto da Bruce Beresford e tratto dall'omonimo romanzo di Madeleine St John. Il film \u00e8 stato distribuito nei cinema il 20 settembre 2018.\nTrama.\nSydney, Natale 1959. Lisa viene assunta come nuova assistente nel grande magazzino Goode's. Qui fa amicizia con Fay, inizialmente diffidente nei confronti degli immigrati, Patty, che cerca maggiore attenzione da parte del marito, e Magda, immigrata dalla Slovenia che la presenta agli altri suoi amici europei. Grazie a loro aprir\u00e0 gli occhi su alcuni aspetti della vita.\nProduzione.\nLo scrittore e regista Bruce Beresford ha lavorato vent'anni per riuscire a vedere realizzato questo film. Beresford era amico della scrittrice Madeleine St John, autrice del romanzo da cui il film \u00e8 tratto, e fin dalla prima pubblicazione del libro aveva promesso che un giorno avrebbe realizzato un suo adattamento per il cinema. Nell'ottobre 2017 venne annunciato il cast del film e le sue riprese cominciarono nello stesso mese a Sydney, Australia.\nAccoglienza.\nBox office.\nPrima della distribuzione si pensava che \"Ladies in Black\" avrebbe avuto \"un fine settimana di apertura considerevole ed una lunga serie sostenuta dal passaparola e dai ripetuti affari.\" Nel suo weekend di apertura, il film ha guadagnato in Australia 1.865.134 dollari, posizionandosi secondo dietro a \"Johnny English Strikes Again\".\nGirato con un budget di 11 milioni di dollari, il film incass\u00f2 in totale 9.326.154 dollari\nCritica.\n\"Ladies in Black\" ha ricevuto recensioni generalmente positive dalla critica. Sul sito di aggregazione di recensioni Rotten Tomatoes, il film ha una valutazione di approvazione dell'85% basata su 27 recensioni, con una valutazione media di 6,96/10.\nNeil Young dell\"'Hollywood Reporter\" disse del film, \"\"Ladies in Black\" indica con calma ma in modo efficace gli aspetti positivi di rado dell'immigrazione e dell'integrazione, e quindi merita attenzione ben oltre le sue coste native\". Jake Wilson su \"The Sydney Morning Herald\" afferm\u00f2 che i dettagli del periodo \"portano l'autorit\u00e0 dell'esperienza diretta\". Il critico cinematografico australiano David Stratton, scrivendo per il \"The Australian\", ha scritto \"\"Ladies in Black\" pu\u00f2 essere visto erroneamente come leggero o leggero; non lo \u00e8. Si riempie di sottotesto e sfumature e allo stesso tempo riesce a essere completamente divertente divertimento.\""}
{"id": "8100833", "revid": "149485", "url": "https://it.wikipedia.org/wiki?curid=8100833", "title": "Micka\u00ebl-Meba Z\u00e9z\u00e9", "text": ""}
{"id": "8100839", "revid": "767487", "url": "https://it.wikipedia.org/wiki?curid=8100839", "title": "Man and His Soul", "text": "Man and His Soul \u00e8 un film muto del 1916 diretto da John W. Noble. Prodotto dalla Quality Pictures Corporation e distribuito dalla Metro Pictures, il film aveva come protagonisti la coppia (nella vita e sullo schermo) formata da Francis X. Bushman e da Beverly Bayne.\nTrama.\nJohn Conscience, come dice il suo stesso nome, \u00e8 un uomo di coscienza e di saldi principi e conduce una vita retta dalla morale specchiata: incapace di qualsiasi azione anche lievemente disonesta o dettata dall'egoismo, non riesce per\u00f2 a fare soldi. Convinto che Mary, la sua fidanzata, si lasci corteggiare da un milionario e che per lui possa lasciarlo, decide di cambiare il suo stile di vita. Per prima cosa, cambia in suo nome in quello di John Power, lasciandosi alle spalle la coscienza. Poi, si d\u00e0 agli affari, diventando uno squalo spietato che, usando qualsiasi metodo, riesce a raggiungere finalmente la ricchezza. Ma la coscienza non lo lascia a lungo tranquillo: alla fine, John ritorna alle sue vecchie idee piene di idealismo e di sani propositi. Quando incontra di nuovo Mary, lei gli dice che non ha mai smesso di amarlo e che si vuole sposare per amore, non certo per interesse. I due si riconciliano, progettando un futuro insieme.\nProduzione.\nIl film, prodotto dalla Quality Pictures Corporation, una piccola compagnia indipendente, furono girate in esterni a Jacksonville, in Florida.\nDistribuzione.\nDistribuito dalla Metro Pictures Corporation il film usc\u00ec nelle sale cinematografiche statunitensi il 31 gennaio 1916. Il copyright del film, richiesto dalla Metro, fu registrato il 3 febbraio con il numero LP7555.\nNon si conoscono copie ancora esistenti della pellicola che viene considerata presumibilmente perduta."}
{"id": "8100852", "revid": "767487", "url": "https://it.wikipedia.org/wiki?curid=8100852", "title": "The Wall Between (film 1916)", "text": "The Wall Between \u00e8 un film muto del 1916 diretto da John W. Noble. La sceneggiatura si basa sull'omonimo romanzo di Ralph D. Paine pubblicato a New York nel 1914.\nTrama.\nIl padre di John Kendall, ormai rovinato finanziariamente, muore lasciando il figlio senza un soldo. Il giovane, allora, decide di arruolarsi nell'esercito e diventa sergente. In visita all'amico David Barclay, conosce la nipote del colonnello Dickinson, Edith Ferris, innamorandosi di lei. Durante una festa, il capitano Burkett lo rimprovera per corteggiare una ragazza a lui socialmente superiore, un atteggiamento condiviso anche dalla madre di Edith, che manovra insieme a Burkett per screditare il sottufficiale. Una sera, Edith si reca a informare John dei complotti dei due ma, in questo modo, lo distoglie dal servizio e un prigioniero ne approfitta per fuggire. John, per non rovinare la reputazione della ragazza, mente sul motivo della sua distrazione ma Edith racconta tutto allo zio colonnello, discolpando cos\u00ec John. Qualche tempo dopo, durante un'operazione militare in Nicaragua, John dimostra tutto il suo valore al contrario di Burkett, che si dimostra un vigliacco. Fatto tenente per meriti di servizio, John ora pu\u00f2 corteggiare Edith senza problemi. Venuto a conoscenza dei motivi del tracollo finanziario del padre, \u00e8 anche in grado di recuperare parte della sua fortuna.\nProduzione.\nIl film fu prodotto dalla Quality Pictures Corporation.\nDistribuzione.\nDistribuito dalla Metro Pictures Corporation il film usc\u00ec nelle sale cinematografiche statunitensi il 20 o 27 marzo 1916. Il copyright del film, richiesto dalla Quality Pictures Corp., fu registrato il 3 aprile 1916 con il numero LP8014.\nCopia incompleta della pellicola si trova conservata negli archivi di Rochester del George Eastman House."}
{"id": "8100881", "revid": "547992", "url": "https://it.wikipedia.org/wiki?curid=8100881", "title": "Mickey Knox", "text": "Nella lista nera durante l'era McCarthy, si trasfer\u00ec a Parigi e Roma per lavorare.\nIl suo contributo come sceneggiatore \u00e8 consistito nel'adattamento di circa 150 traduzioni dall'italiano all'inglese fra cui quello de \"Il buono, il brutto e il cattivo\" di Sergio Leone.\nCome regista di dialoghi, ha guidato molti attori non di lingua inglese a recitare esprimendosi in modo convincente in lingua inglese."}
{"id": "8100884", "revid": "287204", "url": "https://it.wikipedia.org/wiki?curid=8100884", "title": "Rose Tico", "text": "Rose Tico \u00e8 un personaggio immaginario dell'universo fantascientifico di \"Guerre stellari\" e uno dei principali della trilogia sequel. \u00c8 interpretata dall'attrice statunitense Kelly Marie Tran.\nApparizioni.\n\"Star Wars: Gli ultimi Jedi\".\nRose compare per la prima volta all'interno della saga in \"\". Rose cattura Finn mentre cercava di fuggire per trovare Rey. In seguito, Rose e Finn stringono un'alleanza e partono su Cantonica per trovare un maestro apri codici per disattivare un segnalatore del Primo Ordine, usato per cercare la Resistenza. Su Cantonica, Finn e Rose trovano DJ, il maestro apri codici, e si dirigono sulla nave del Primo Ordine per disattivare il segnalatore. Ma Finn e Rose vengono traditi da DJ, che li consegna al Primo Ordine. Fortunatamente, Finn e Rose riescono a fuggire e si dirigono su Crait, dove si trova la Resistenza. Nella battaglia che ne segue, Rose viene gravemente ferita dopo aver salvato Finn. Rose entra cos\u00ec in coma.\n\"Star Wars: L'ascesa di Skywalker\".\nNel sequel \"\", ambientato circa un anno dopo \"Gli ultimi Jedi\", Rose si riprende dal suo incidente su Crait e ha un ruolo pi\u00f9 marginale, in quanto, anzich\u00e9 aiutare Finn nella sua ricerca del malvagio Darth Sidious, aiuta la Resistenza a sconfiggere definitivamente il Primo Ordine. Partecipa in seguito alla battaglia finale su Exegol, riuscendo ad eliminare il Primo Ordine e Sidious. Dopodich\u00e9, partecipa alla vittoria finale insieme alla Resistenza.\nCaratterizzazione.\nRose \u00e8 un\u2019eccellente meccanica, pur non avendo goduto di una formazione formale nell\u2019ingegneria meccanica, rendendola intraprendente, inventiva e fuori dagli schemi. Ad esempio, la maggior parte dei personaggi in \"Gli ultimi Jedi\" ha reagito in modo scioccato dal fatto che il Primo Ordine stava seguendo la Resistenza attraverso l'iperspazio perch\u00e9 lo ritenevano impossibile, ma Rose ha dedotto il modo in cui ci sono riusciti e ha contribuito a trovare una soluzione. Rose \u00e8 appassionata, leale e impegnata, e possiede grande entusiasmo e intelligenza. Idealista ed energica, mantiene un senso di ottimismo nonostante il suo passato difficile.\nRose crede fortemente nella causa della Resistenza, alla quale dedica la sua vita, e che pone sopra a tutte le cose, inclusa se stessa. Proprio per questo si trovava in disaccordo con Finn all'inizio de Gli ultimi Jedi, che era pi\u00f9 preoccupato a salvare se stesso e i suoi amici che ad aiutare la Resistenza o a fermare il Primo Ordine. Tuttavia, Rose lo ha ispirato, portandolo a convertirsi a parte del suo idealismo e mettere la missione della Resistenza davanti a se stesso. Rian Johnson ha descritto Rose come \"l'angelo sulla spalla di Finn\", che funge da coscienza e cerca di guidarlo nella giusta direzione. \nRose era molto vicina alla sua famiglia, in particolare a sua sorella, che la incoraggiava e la aiutava con i suoi problemi di timidezza. Dopo la morte della sorella, Rose ha sentito un vuoto nella sua stessa identit\u00e0, secondo Tran, ma l\u2019ha spinta a combattere duramente contro il Primo Ordine.\nLa natura idealistica di Rose \u00e8 qualcosa con cui lo spettatore pu\u00f2 identificarsi, e sia Johnson che Tran hanno descritto Rose come un'improbabile eroina che preferiva lavorare dietro le scene. Nonostante il franchise di Star Wars si concentrasse spesso su eroi particolarmente forti o potenti, Rose \u00e8 un membro della Resistenza di livello molto basso, proprio per dimostrare che ogni posizione conta e chiunque, indipendentemente dal loro stato o posizione, pu\u00f2 fare la differenza. Pur avendo notevoli talenti e abilit\u00e0, Rose non si considera un\u2019eroina, n\u00e9 vuole diventarlo. \nSviluppo.\nCreazione.\nRose Tico \u00e8 stata creata da Rian Johnson per il film \"Star Wars: Gli ultimi Jedi\", che lui ha scritto e diretto. Originariamente, aveva scelto di mandare i personaggi Poe Dameron e Finn insieme a Canto Bight, ma decise di sostituire Poe con un personaggio femminile per realizzare una dinamica pi\u00f9 interessante. \nDettagli sul personaggio sono stati discussi per la prima volta ad una convention a Orlando, in Florida, il 14 aprile 2017. All'epoca, era riferita solo con il suo nome, Rose; il suo cognome, Tico, non \u00e8 stato rivelato fino ad un articolo di \"Vanity Fair\" del 23 maggio 2017. Johnson ha descritto Rose Tico come \"la pi\u00f9 grande aggiunta del film\", e il suo nuovo personaggio preferito introdotto nel film. Inoltre, a Rose \u00e8 stato donato il maggior tempo nel film di qualsiasi altro nuovo personaggio introdotto nel film.\nIl nome Rose \u00e8 stato originariamente utilizzato per il personaggio Maz Kanata durante la pre-produzione di \"\". Il nome \u00e8 un omaggio a Rose Gilbert, l'insegnante di inglese del liceo del regista del primo sequel J.J. Abrams e dello scenografo Rick Carter. \nCasting.\nKelly Marie Tran ha trascorso anni cercando con non poca difficolt\u00e0 di trovare lavoro nel settore recitativo e lavorava temporaneamente in altri mestieri, considerando di lasciare la recitazione del tutto prima di tenere l'audizione per \"Gli ultimi Jedi\". Tran non era fan di Star Wars e non aveva mai visto un film della saga prima di decidere di fare un provino per il ruolo. Centinaia di altre attrici hanno fatto il provino per la parte di Rose Tico. Tran ha attraversato cinque intensi cicli di audizioni per cinque mesi tra l'estate e l'autunno del 2015. \nRiprese.\nNel gennaio 2016, Tran si \u00e8 trasferita a Londra per iniziare le riprese. Era vincolata da accordi di riservatezza secondo i quali non poteva parlare del personaggio e non poteva dire a nessuno che stava lavorando a un film di Star Wars, neanche alla sua stessa famiglia. Tran ha infatti detto loro che stava girando un film indipendente in Canada; inviando loro foto del Canada scaricate da Internet.\nAccoglienza.\nAccoglienza dalla critica.\nIl personaggio e l\u2019interpretazione della sua attrice sono stati accolti molto positivamente dalla critica e dai fan della saga. Katerina Daley di \"ScreenRant\" ha affermato, basandosi sulle critiche e sulle reazioni dei fan che \"Rose Tico sta rapidamente diventando un altro personaggio nella lunga serie di icone emerse da Star Wars\". Per \"The Observer\", Mark Kermode ha definito la recitazione di Tran \"vincente\" e il personaggio di Rose Tico \"gi\u00e0 uno dei preferiti dei fan\". Alistair Harkness of The Scotsman ha chiamato Kelly Marie Tran \"il cuore\" de \"Gli ultimi Jedi\". Annlee Ellingson di \"LA Biz\" ha scritto: \"La prima donna asiatico-americana a recitare in un ruolo principale in un film di Star Wars, Tran \u00e8 un'aggiunta gradita sia dal punto di vista culturale che narrativo, portando una rappresentazione molto apprezzata\". Michael Sragow di \"Film Comment\" ha elogiato la recitazione energica ed emotiva di Tran, che secondo lui ha reso Rose la \"figura pi\u00f9 entusiasmante\" tra gli eroi del film.\nAnna Menta di \"Newsweek\" ha detto che Rose Tico \"\u00e8 rapidamente diventata un'aggiunta preferita all\u2019universo di Star Wars\" e che la personalit\u00e0 e l'entusiasmo off-camera di Tran l'hanno aiutata ad affascinare ancora di pi\u00f9 i fan. Jen Yamato del \"Los Angeles Times\" ha e Matthew Aguilar di \"Comicbooks.com\", allo stesso modo hanno espresso un parere simile. L\u2019autrice del \"Quad-City Times\" Linda Cook ha definito Rose uno dei suoi nuovi personaggi preferiti di Star Wars, elogiando il suo avvincente retroscena e il suo rapporto con Finn. Il \"Daily Herald\" ha incluso l'interpretazione di Tran nei panni di Rose Tico nella sua lista dei \"10 grandi interpreti cinematografici del 2017\", con la scrittrice Sean Strangland che ha definito il personaggio \"una delizia\".\nJohn W. Allman di \"Creative Loafing\" ha definito Rose \"un'aggiunta meravigliosa con un grande retroscena\" che ha elevato e portato una rinnovata attenzione al personaggio di Finn. La scrittrice Rosie Knight per \"Nerdist\" ha definito Rose un'aggiunta \"molto necessaria\" all'universo di Star Wars. Marlow Stern del \"Daily Beast\" ha definito l\u2019interpretazione di Tran \"una boccata d'aria fresca\".\nAlcuni critici a cui non \u00e8 piaciuto \"Gli ultimi Jedi\" si sono comunque complimentati con il personaggio e la sua attrice. Lo scrittore di \"Salon\" Matthew Rozsa, che non ha amato il film e che ha criticato particolarmente la sequenza a Canto Bight, ha notato tuttavia: \"la chimica tra Finn e Rose li rende facilmente i personaggi pi\u00f9 simpatici del film\". Alyssa Rosenberg per il \"The Washington Post\", che ha criticato il film, ha scritto di Kelly Marie Tran: \"come quasi tutti in questo film, (lei) meritava di avere una migliore sceneggiatura di quanto le fosse stato dato\". La scrittrice Emily Asher-Perrin di \"Tor.com\" ha affermato che il personaggio \"merita pi\u00f9 attenzione di quanto il film sia in grado di darle\".\nMolti critici hanno reagito negativamente alla sottotrama di Canto Bight con Rose e Finn, definendolo un elemento inutile e distrattivo del film che ha contribuito poco alla trama complessiva. Altri critici sono stati pi\u00f9 negativi riguardo al personaggio di Rose Tico. Shyama Krishna Kumar, autrice del \"Gulf News\", ha chiamato Rose una gradita aggiunta on generale, ma ha affermato che \"avrebbe potuto godere di una maggiore profondit\u00e0\". Lo scrittore di \"Cinevue\" Christopher Machell ha descritto il personaggio come \"tristemente scritto male\". Armond White di \"National Review\" ha definito il rapporto tra Finn e Rose una \"commedia multiculturale\" politicamente corretta.\nAttacchi discriminatori.\nNonostante l'acclamo della critica, Tran \u00e8 stata soggetto di attacchi razzisti e sessisti su Internet, inclusi insulti sulla sua etnia e sul suo peso, iniziati immediatamente dopo l'annuncio del suo casting. In un'intervista del marzo 2018, Tran ha affermato di aver ricevuto \"commenti davvero acidi, misogini, razzisti\" sulla sua interpretazione di Rose Tico. La voce di Rose Tico su Wookieepedia, un'enciclopedia online sull'universo di Star Wars, \u00e8 stata modificata a favore di commenti razzisti e volgari nel dicembre 2017, attirando l'attenzione dei media nazionali. Fandom, il servizio che gestisce il dominio, ha rimosso le modifiche offensive, protetto la pagina e condannato pubblicamente i vandalismi. \nNel giugno 2018, Tran ha eliminato tutti i post del suo account Instagram in risposta agli abusi online. Molti membri del cast e della crew hanno difeso pubblicamente l'attrice, tra cui Rian Johnson, John Boyega, Domhnall Gleeson e Mark Hamill. L\u2019attrice ha infine risposto agli attacchi tramite un comunicato sul \"The New York Times\", dove ha confessato di aver quasi iniziato a credere ai commenti d\u2019odio ricevuti e si \u00e8 aperta sull\u2019essere una donna americana-vietnamita."}
{"id": "8100886", "revid": "122378310", "url": "https://it.wikipedia.org/wiki?curid=8100886", "title": "Anna Hopkins", "text": "Biografia.\n\u00c8 conosciuta principalmente per i suoi ruoli televisivi, il suo primo ruolo importante lo ottiene nel 2005 agli inizi della sua carriera, interpretando Katerina nella miniserie \"Human Trafficking - Le schiave del sesso\". Reciter\u00e0 nel 2010 nel film \"La versione di Barney\"\nDal 2014 al 2015 interpreter\u00e0 il ruolo di Berlin nella serie televisiva \"Defiance\", inoltre otterr\u00e0 una parte nel film \"Cenerentola in passerella\". Nel 2018 reciter\u00e0 la parte di Teresa Langana nella seconda stagione di \"Bad Blood\" e, sempre nello stesso anno, interpreta il ruolo di \"Lilith\" nella terza stagione della serie originale di Freeform, \"Shadowhunters\" recitando la parte fino al 2019.\nDoppiatrici italiane.\nNelle versioni in italiano dei suoi film, Anna Hopkins \u00e8 stata doppiata da:"}
{"id": "8100917", "revid": "729019", "url": "https://it.wikipedia.org/wiki?curid=8100917", "title": "Stazione di Indianapolis Union", "text": "La stazione di Indianapolis Union \u00e8 una stazione del treno intercity nel quartiere commerciale di Indianapolis, nell'Indiana. Il terminal \u00e8 servito dalla linea \"Cardinal\" di Amtrak, che passa per Indianapolis tre volte alla settimana.\nIndianapolis \u00e8 stata la prima citt\u00e0 al mondo a ideare una stazione congiunta (union station) nel 1848. L'edificio della stazione fu aperto il 20 settembre 1853 al civico 39 di Jackson Place, gestito dalla Indianapolis Union Railway. Una stazione romanica Richardsoniana molto pi\u00f9 grande fu progettata dall'architetto Thomas Rodd di Pittsburgh e costruita nella stessa posizione a partire dal novembre 1886 e inaugurata nel settembre 1888. L'edificio principale (principale area di attesa e ufficio) e la torre dell'orologio di questa seconda stazione sono ancora oggi esistenti.\nAmtrak, la compagnia ferroviaria nazionale per passeggeri, continua a servire la stazione di Indianapolis Union in un'area sotterranea, con il treno \"Cardinal\" (Chicago-New York City, via Cincinnati e Washington) ed \u00e8 stato il capolinea orientale dello \"Hoosier State\" fino alla sua interruzione il 30 giugno 2019.\nArchitettura.\nIl progetto di Thomas Rodd mostra chiaramente l'influenza dell'architetto Henry Hobson Richardson (1838\u20131886). Lo storico James R. Hetheringon ha concluso che Rodd avrebbe studiato il quasi completato tribunale della contea di Allegheny progettato da Richardson prima della sua morte nel 1886. Considerato da Richardson come il suo miglior lavoro, il tribunale fu molto influente, con la stazione congiunta uno dei pi\u00f9 antichi esempi sopravvissuti.\nLa stazione a tre piani \u00e8 costruita in granito e mattoni, con una falda freatica malconcia e enormi archi in mattoni caratteristici del romanico. \u00c8 dotato di un enorme rosone, tetto in ardesia, garitte agli angoli delle sezioni e una Torre dell'orologio alta 56 metri (185 piedi). La stazione del 1888 comprendeva una grande copertura di ferro a livello della strada.\nStoria.\nOrigini.\nLa prima ferrovia a raggiungere Indianapolis fu la ferrovia Madison-Indianapolis, che entr\u00f2 in servizio nel 1847. Diverse compagnie ferroviarie iniziarono a collegare Indianapolis ad altre localit\u00e0, ma ognuna aveva la propria stazione in varie parti della giovane citt\u00e0, creando problemi sia per i passeggeri che per le merci. Questo problema era comune a molte citt\u00e0 degli Stati Uniti, ma Indianapolis fu il primo a risolverlo con una stazione centrale, che tutte le ferrovie dovevano usare. Nell'agosto del 1849 fu fondata la Union Railway Company, che inizi\u00f2 a posare i binari per collegare le varie ferrovie. Quindi, nel 1853, costru\u00ec una grande piattaforma di mattoni nel punto in cui tutte le linee si incontravano. In questo periodo, vicino a Columbus, nell'Ohio, nel 1851 era stata costruita la Columbus Union Station, diventando la prima stazione congiunta costruita. Tuttavia, la stazione di Indianapolis aveva pi\u00f9 elementi di una stazione congiunta cooperativa, soprattutto perch\u00e9 la stazione di Columbus aveva un unico spazio di stazionamento ferroviario, mentre la stazione di Indianapolis era uno progetto congiunto e un accordo fra diverse propriet\u00e0.\nCon l'aumentare del traffico ferroviario di Indianapolis, i limiti della struttura originaria divennero sempre pi\u00f9 evidenti. Nel 1886 fu assunto Thomas Rodd, che all'epoca era impiegato presso la Pennsylvania Railroad, ma faceva parte di progetti indipendenti di ingegneria civile e architettura. La nuova stazione fu completata nel 1888, e nel 1889 320.996 vagoni passeggeri (attraverso 45.204 treni) e 861.991 vagoni merci passarono attraverso la stazione. Nel 1893 circa 25.000 passeggeri viaggiarono in media su 120 treni passeggeri al giorno.\nPrima del 1900, venivano serviti oltre 200 treni al giorno, costringendo la stazione ad espandersi, costruendo una piattaforma sopraelevata (1915-1922), per non interferire con il regolare traffico stradale. La stazione divenne seconda solo alla Union Station di Chicago come snodo ferroviario del Midwest.\nDopo la seconda guerra mondiale.\nNegli anni 1940, diverse linee giungevano ancora alla stazione: Baltimora e Ohio, Chicago, Indianapolis e Louisville Railroad (\"Monon Railroad\"), Illinois Central, New York Central, New York, Chicago e St. Louis Railroad (\"Nickel Plate Road\") e la Pennsylvania Railroad. Dopo la seconda guerra mondiale, i viaggi in treno passeggeri interurbani negli Stati Uniti iniziarono a diminuire. Durante gli anni 1960 e fino all'epoca dell'Amtrak, il numero di passeggeri ferroviari scese a un tale minimo che nelle citt\u00e0 in cui le stazioni ferroviarie non servivano al traffico dei pendolari, la maggior parte era destinata ad andare in declino, finanche ad essere chiuse e demolite. Anche la stazione di Indianapolis ha quasi subito quel destino: verso la fine degli anni 1970, vagabondi e vandali presero il controllo di gran parte della struttura, con necessit\u00e0 di numerosi interventi di polizia e pompieri. Imprenditori e politici locali iniziarono a cercare un modo per preservare la Union Station e trasformarla di nuovo in una parte vitale della citt\u00e0.\nNegli anni '70, Amtrak progett\u00f2 di eseguire il servizio AutoTrak proposto fuori dalla Indianapolis Union Station, ma questo servizio pianificato fu infine scartato.\nLa stazione \u00e8 stata inserita nel registro nazionale dei luoghi storici il 14 luglio 1982. A partire dal 1984, la struttura \u00e8 stata rinnovata e convertita dal suo uso principale come stazione ferroviaria in un mercato coperto. Lo studio di architettura di Indianapolis di Woolen, Molzan and Partners \u00e8 stato responsabile del restauro dello storico capannone della stazione, riaperto nel 1986. La Union Station divenne un centro commerciale pieno di ristoranti, locali notturni e negozi specializzati che includeva un negozio NBC e un rivenditore di treni modello. L'estremit\u00e0 orientale dell'ex piattaforma del treno presentava una grande area di ristorazione, oltre a numerosi bar e locali notturni indipendenti. Statue di individui che potrebbero essere stati visti nella stazione ferroviaria negli anni precedenti sono state installate in tutta la struttura. Un albergo della catena Crowne Plaza occupava gran parte della parte occidentale del capannone ferroviario, riconvertito ad albergo a tema, con ventisei delle sue stanze alloggiate all'interno di vecchie carrozze ferroviarie.\nNel 1997 il progetto di riqualificazione della stazione si concluse, quando l'ultimo esercizio commerciale (un ristorante Hooters) si trasfer\u00ec in un altro edificio vicino al centro. L'apertura del Circle Center Mall del settembre 1995, a un isolato a nord, aveva infatti attirato la stragrande maggioranza dei clienti al dettaglio della Union Station. Un ponte pedonale pianificato tra queste due strutture era stato negato dai funzionari per motivi di conservazione storico-architettonica e una connessione sotterranea diretta non era considerata economicamente fattibile. L'amministrazione comunale di Indianapolis fu costretta ad acquistare la propriet\u00e0 della Union Station e inizi\u00f2 a cercare un altro riutilizzo per gran parte dell'edificio. Dopo un po' di tempo, ha iniziato ad affittare spazi per una vasta gamma di scopi, incluso l'uso in ufficio e una pista coperta per go-kart.\nNel 2002, la nuova scuola Charter venne inaugurata all'interno della struttura, mentre il successo dell'albergo a tema port\u00f2 al suo ampliamento per occupare una porzione pi\u00f9 ampia dell'edificio. Altre aziende e organizzazioni iniziarono a chiedere ed affittare spazi nella stazione. Nel 2006, gli inquilini includevano Bands of America, il Consolato del Messico (che poi si \u00e8 trasferito altrove in centro), il Museo di storia afroamericana dell'Indiana, l'associazione nippostatunitense dell'Indiana e l'Accademia \"Indiana Pacers\" (un'altra scuola charter). Molte delle indicazioni interne dell'edificio mostrano sono ancora scritte in spagnolo e inglese, riflettendo i cambiamenti demografici di Indianapolis, oltre ad essere rimasti dai tempi in cui l'edificio ospitava il consolato messicano. La grande sala della Union Station \u00e8 anche affittata per banchetti e altri eventi speciali.\nNel gennaio 2011, \u00e8 stata aperta un nuovo passaggio sotterraneo tra il Centro congressi dell'Indiana (ICC) recentemente ampliato e il vicino Lucas Oil Stadium. Contiene anche un collegamento con l'hotel Crowne Plaza all'estremit\u00e0 occidentale della Union Station. Questo percorso pedonale climatizzato sostituisce un collegamento fuori terra tra l'hotel e la cupola RCA ora demolita, che sorgeva dove ora si trova la nuova ala del centro congressi.\nIl servizio di treno passeggeri \u00e8 stato molto limitato nell'era Amtrak. Quando Amtrak inizi\u00f2 le operazioni nel 1971, interruppe il servizio su un solo treno, lo \"Spirit of St. Louis\" e il suo successore, il \"National Limited\". Quando quel treno fu interrotto nel 1979, Indianapolis rimase senza alcun servizio ferroviario fino al 1980, quando lo \"Hoosier State\" inizi\u00f2 a viaggiare ogni giorno verso Chicago. I treni in direzione nord partivano la mattina, mentre i treni in direzione sud arrivavano la sera. Fu raggiunto nel 1986 dal \"Cardinal\" da New York a Chicago. Fino alla sua interruzione (a causa della mancanza di finanziamenti) nel giugno 2019, lo \"Hoosier State\" ha funzionato nei quattro giorni in cui il \"Cardinal\" non ha operato, fornendo cos\u00ec un servizio giornaliero lungo la rotta. I passeggeri salgono da un'area di attesa nella parte meridionale del vecchio capannone ferroviario della Union Station, a livello della strada lungo Illinois Street.\nDal 1999 al 2003, la stazione fu servita dal \"Kentucky Cardinal\", un'estensione dello \"Hoosier State\" che correva a Louisville, operando come una sezione del \"Cardinal\" nei giorni in cui viaggiava il \"Cardinal\". Il treno in direzione sud si separava dal \"Cardinal\" in direzione est alla Union Station, mentre il treno in direzione nord si univa al \"Cardinal\" in direzione ovest per il viaggio verso Chicago.\nLa stazione \u00e8 servita da due linee dell'Amtrak Thruway Motorcoach: una che serve l'Illinois centrale e occidentale (Quad Cities, Peoria, Bloomington-Normal, Champaign-Urbana e Danville) e un'altra che si ferma a Nashville, Louisville e Cincinnati.\nLa stazione Amtrak si trova in una posizione congiunta con la stazione degli autobus di Greyhound, rendendolo uno snodo di trasporto intermodale, anche se piccolo. Attualmente non esiste un servizio pendolare o di metropolitana leggera a Indianapolis. Nell'esercizio 2013 Indianapolis ha registrato una media di circa 99 passeggeri al giorno, rendendola la fermata pi\u00f9 trafficata in Indiana servita da Amtrak."}
{"id": "8100943", "revid": "110157", "url": "https://it.wikipedia.org/wiki?curid=8100943", "title": "Chiesa della Nativit\u00e0 della Beata Vergine Maria (Bagnolo di Po)", "text": "La chiesa della Nativit\u00e0 della Beata Vergine Maria \u00e8 la parrocchiale di Bagnolo di Po, in provincia di Rovigo e diocesi di Adria-Rovigo. Inoltre, fa parte del vicariato di Badia-Trecenta.\nStoria.\nLa prima citazione di un luogo di culto cattolico a Bagnolo di Po risale al XIII secolo. In documentazione del secolo successivo l'allora cappella risultava compresa nella diocesi di Ferrara come filiale della chiesa di San Giorgio Martire di Trecenta. Fu oggetto di visite pastorali dei vescovi Giovanni Tavelli nel 1434 e Francesco de Lignamine nel 1449 .\nVenne danneggiata dai terremoti del 1561 e del 1570 e fu necessario un restauro, nel 1574. Nel 1585 venne compromessa irrimediabilmente dall'esondazione del Tartaro e fu necessario abbatterla e ricostruirla. Tali lavori iniziarono nel 1591 e terminarono nel 1599. L'edificio poi venne ampliato nella seconda met\u00e0 del XVIII secolo.\nL'edificio recente fu edificato tra il 1763 e il 1796. Nel 1818 vi fu una modifica nella giurisdizione ecclesiastica e la parrocchia pass\u00f2 dall'arcidiocesi di Ferrara-Comacchio alla diocesi di Adria-Rovigo. Nel 1960 la chiesa fu sottoposta a interventi di restauro, che riguardarono l'intera struttura e soprattutto la cappella di San Gottardo. Altri lavori furono eseguiti nei due decenni successivi e nuovamente nel 2004.\nDescrizione.\nLa chiesa si sviluppa su un impianto basilicale a tre navate, con ingresso a ovest e presbiterio absidato a est.\nEsterno.\nLa facciata a salienti \u00e8 simmetrica e interamente intonacata. Presenta un doppio ordine di lesene doriche e ioniche. Vi sono tre portali architravati e coronati da frontoni curvilinei. La facciata ha un ampio frontone triangolare nella parte centrale e ai lati i salienti si allungano fino alle estremit\u00e0 dove si alzano due pinnacoli piramidali.\nIl campanile, eretto separatamente dal corpo dell'edificio, \u00e8 stato costruito alla fine del XIX secolo.\nInterno.\nAll'interno la navata centrale, coperta da una volta a botte lunettata, \u00e8 scandita dalle laterali da una serie di arcate a tutto sesto, rette da pilastri dorici; sulle navatelle si affacciano le cappelle, tra cui quella dedicata a san Gottardo, contenente la venerata statua lignea ottocentesca raffigurante \"San Gottardo\".\nIl transetto, chiuso superiormente da una cupola, \u00e8 preceduto da un'ampia arcata a tutto sesto, sostenuta da due colonne doriche per parte; il presbiterio, coperto da una volta a botte, ospita l'altare maggiore marmoreo a mensa; sul fondo l'abside accoglie la pala della \"Nativit\u00e0 della Vergine\", eseguita probabilmente verso la fine del XVI secolo da Carlo Bononi."}
{"id": "8100954", "revid": "290351", "url": "https://it.wikipedia.org/wiki?curid=8100954", "title": "Supangle", "text": "La Supangle o Sup \u00e8 un tipo di budino al cioccolato presente nella cucina turca. Il suo strato inferiore include pezzi di torta o di pandispagna ed \u00e8 spesso guarnito con pistacchio o cocco e gocce di cioccolato.\nEtimologia.\nIl nome \"supangle\" deriva da \"soupe anglaise\", francese per zuppa inglese. Si pu\u00f2 pensare che sia la traduzione letterale del nome del dolce italiano Zuppa Inglese, ma la Zuppa Inglese \u00e8 conosciuta con il suo nome italiano in Francia e il nome \"soupe anglaise\" non viene utilizzato. Nonostante il possibile legame etimologico, il dessert non ha alcuna somiglianza con la zuppa inglese. La Supanglez \u00e8 attestato in tre diversi libri di cucina pubblicati in Turchia negli anni '40.\nPreparazione.\nLa supangle si prepara utilizzando latte, zucchero, farina e cacao in polvere, con l'aggiunta di burro e cioccolato. Lo strato inferiore della supangle \u00e8 costituito da pezzi di torta, biscotti o biscotti, per i quali \u00e8 possibile utilizzare gli avanzi. In alcune ricette vengono utilizzate anche uova e crema alle nocciole (ad es. Nutella). \u00c8 decorata con pistacchi macinati o cocco grattugiato e servita fredda. Anche servirla con il \"dondurma\" sta diventando sempre pi\u00f9 popolare."}
{"id": "8100967", "revid": "115659898", "url": "https://it.wikipedia.org/wiki?curid=8100967", "title": "Bugatti EB 218", "text": "La EB 218 \u00e8 una concept car con carrozzeria berlina prodotta nel 1999 dalla casa automobilistica Bugatti in collaborazione con Italdesign Giugiaro.\n\u00c8 la seconda concept car presentata dalla Bugatti sotto la propriet\u00e0 del gruppo Volkswagen. L'EB 218 \u00e8 stata progettata da Giorgetto Giugiaro, che ha anche precedentemente creato l'EB 112 predecessore dell'auto e l'Bugatti EB 118, la variante a 2 porte di questa vettura. L'EB 218 pu\u00f2 essere considerato come una versione aggiornata dell'EB 112. L'EB 218 presenta un motore W18 di origine Volkswagen e la trazione integrale permanente presa dalla Lamborghini Diablo VT."}
{"id": "8100973", "revid": "1586642", "url": "https://it.wikipedia.org/wiki?curid=8100973", "title": "Bugatti EB 118", "text": "La EB 118 \u00e8 una concept car con carrozzeria coup\u00e9 prodotta nel 1998 dalla casa automobilistica Bugatti in collaborazione con Italdesign Giugiaro.\n\u00c8 la prima vettura sviluppata da Bugatti dopo l'acquisizione della Volkswagen. La carrozzeria \u00e8 di tipo coup\u00e9 a 2 porte ed \u00e8 stata presentata al Salone di Parigi del 1998, Bugatti commission\u00f2 il progetto dell'EB 118 a Giorgetto Giugiaro della Italdesign. L'EB 118 \u00e8 alimentato da un motore W18 da 6,3 litri ed \u00e8 dotata di un sistema di trazione integrale permanente derivato dalla Lamborghini Diablo."}
{"id": "8100974", "revid": "110157", "url": "https://it.wikipedia.org/wiki?curid=8100974", "title": "Lago Hauroko", "text": "Il lago Hauroko si trova nell'Isola del Sud della Nuova Zelanda, all'interno del Fiordland National Park. Ha una lunghezza di 30 km ed una superficie di 63 km\u00b2. Si trova ad una quota di 150 metri s.l.m. ed ha una profondit\u00e0 di 462 metri. \n\u00c8 il lago pi\u00f9 profondo della Nuova Zelanda ed il 16\u00b0 pi\u00f9 profondo del mondo. \nIl nome \u00e8 di origine m\u0101ori e significa \"vento che suona\". "}
{"id": "8100978", "revid": "287204", "url": "https://it.wikipedia.org/wiki?curid=8100978", "title": "Orchestra di Corte di Meiningen", "text": "L'Orchestra di Corte di Meiningen () \u00e8 una delle orchestre pi\u00f9 antiche e tradizionali d'Europa. Dal 1952 l'orchestra, ora composta da 68 membri, \u00e8 stata affiliata al Teatro di Corte di Meiningen e, oltre alle loro esibizioni liriche, organizza regolarmente concerti sinfonici e giovanili. Il direttore musicale (GMD) \u00e8 Philippe Bach.\nStoria.\nL'orchestra di corte ducale di Sassonia-Meiningen fu fondata nel 1690 dal duca Bernardo I. L'ascesa del gruppo, inizialmente piccolo, inizi\u00f2 sotto la direzione del compositore barocco Georg Caspar Sch\u00fcrmann dal 1702 al 1707. Dal 1711 al 1731 Johann Ludwig Bach, un secondo cugino di Johann Sebastian Bach, direttore d'orchestra, succedette ai suoi parenti Gottlieb Friedrich Bach e Johann Philipp Bach.\nNel 1867 l'Orchestra di Corte sotto la direzione del direttore principale Emil Bl\u00fccher insieme a Franz Liszt organizz\u00f2 un festival dell\"'Allgemeiner Deutscher Musikverein\" (Associazione generale musicale tedesca), promuovendo compositori contemporanei come Leopold Damrosch, Eduard Lassen, Felix Draeseke e Robert Volkmann. Su richiesta di Richard Wagner, l'orchestra si esib\u00ec al primo Festival di Bayreuth nel 1876.\nCon la successione di Hans von B\u00fclow come direttore musicale di corte nell'ottobre 1880, inizi\u00f2 il periodo di maggior successo dell'orchestra di corte, quando divenne un'orchestra europea d'\u00e9lite. B\u00fclow portava Johannes Brahms a Meiningen per collaborare con l'Orchestra di corte e per dirigere occasionalmente. In una lettera al \"duca del teatro\" Giorgio II di Sassonia-Meiningen, Brahms scrisse: \"B\u00fclow deve sapere che la prova pi\u00f9 piccola nella sala Meiningen pi\u00f9 piccola \u00e8 pi\u00f9 importante per me di qualsiasi concerto di Parigi o Londra e ... quanto mi senta bene ed a mio agio in mezzo all'orchestra, potrei cantare ad alta voce un lungo canto di lode al riguardo...\" La sua Sinfonia n. 4 fu presentata per la prima volta a Meiningen il 25 ottobre 1885 sotto la direzione del compositore stesso. Mentre a B\u00fclow fu offerta la direzione della Berliner Philharmoniker, il giovane Richard Strauss dal 1885 lavor\u00f2 temporaneamente come direttore musicale a Meiningen, succeduto da Fritz Steinbach e Wilhelm Berger."}
{"id": "8100981", "revid": "767487", "url": "https://it.wikipedia.org/wiki?curid=8100981", "title": "Noelle (film 2019)", "text": "Noelle \u00e8 un film natalizio del 2019 scritto e diretto da Marc Lawrence.\nIl film ha come protagonista Anna Kendrick nel ruolo di Noelle Kringle, figlia di Babbo Natale, ed \u00e8 interpretato da Bill Hader, Billy Eichner, Shirley MacLaine e Julie Hagerty.\nLa pellicola \u00e8 stata distribuita il 12 novembre 2019 negli Stati Uniti e il 27 novembre 2020 in Italia sulla piattaforma Disney+.\nTrama.\nAl Polo nord si stanno rapidamente completando i preparativi per il prossimo Natale. Dopo la morte prematura dell'attuale Babbo Natale, avvenuta cinque mesi prima, suo figlio, Nick Kringle, ha difficolt\u00e0 a completare il suo addestramento per diventare il prossimo Babbo Natale. Sua sorella minore, Noelle, che \u00e8 stata incaricata di distribuire e mantenere lo spirito natalizio, continua a sostenerlo e gli suggerisce persino di prendersi il fine settimana libero per evitare lo stress e di rilassarsi prima del grande giorno. Ascoltandola, Nick decolla durante la notte con le renne e non torna dopo il fine settimana.\nQuando la renna torna senza Nick e Noelle ammette di avergli dato consigli controversi, gli elfi si arrabbiano con lei. Gli anziani elfi nominano con la forza suo cugino Gabe, il supporto tecnico dei Kringle, per sostituire il nuovo Babbo Natale. Colpita dal senso di colpa e desolata, Noelle deduce da delle riviste che Nick \u00e8 fuggito a Phoenix, in Arizona, e se ne va con la slitta e le renne insieme alla tata Polly.\nAtterrano in un centro commerciale. La manager Helen Rojas dopo aver visto il buon riscontro con i clienti che sono convinti che si tratti di una mostra di Natale le permette di lasciare l\u00ec la slitta con le renne, Noelle si reca in citt\u00e0 per trovare Nick, lasciando Polly a badare alla slitta e alle renne. Incontra e assume Jake Hapman, un investigatore privato e un padre single appena divorziato, per ritrovare Nick. Noelle interagisce anche con il figlio entusiasta di Jake, Alex e molte altre persone, scoprendo che pu\u00f2 capire e comunicare in altre lingue (inclusa la lingua dei segni americana), oltre a distinguere il cattivo dal buono.\nJake rintraccia Nick in uno studio di yoga, dove Nick \u00e8 entusiasta di vedere Noelle ma non riesce a tornare al nord e diventare Babbo Natale. Dopo un'accesa discussione, Noelle lascia l'edificio. Ritorna al centro commerciale, dove arriva il suo amico, una piccola renna, Ghiaccioletto con una lettera della signora Natale che la informa della situazione a casa e le ordina di trovare e riportare Nick a casa. Durante il periodo di assenza di Noelle, Gabe aveva usato un algoritmo per determinare i buoni e i cattivi, e risultavano solo 2.837 bambini \"buoni\" nel mondo, con grande orrore degli elfi e della signora Natale.\nCon l'aiuto di Snowcone, Noelle rintraccia Nick in un ritiro di yoga al Desert Botanical Garden e lo convince a tornare. Nick si incontra con lei e Polly al centro commerciale il giorno successivo e Noelle gli fa continuare ad allenarsi diventando un Babbo Natale del centro commerciale. Mentre Nick scopre il messaggio di testo inviato ai bambini da Gabe, Jake scopre che Noelle ha detto ad Alex del suo desiderio di Natale, qualcosa che \u00e8 imbarazzante per lui dato che la sua ex moglie si \u00e8 risposata. Noelle si arrabbia e rivela di essere la figlia di Babbo Natale, facendolo andare via. Quando arriva il Babbo Natale del centro commerciale dice a Nick di spostarsi, Noelle interviene e ferisce accidentalmente un agente di polizia, facendola arrestare e successivamente ricoverare in ospedale per una valutazione psicologica.\nDopo una visita di Polly, che rivela la sua identit\u00e0 di elfo, Jake fa uscire Noelle dall'ospedale e lei torna al Polo Nord con Nick, Polly e le renne prima della vigilia di Natale. Tornati a casa dopo un incontro con gli anziani elfi, Nick nomina Noelle come il prossimo Babbo Natale, il che suscita polemiche in tutta la citt\u00e0 ma ottiene unanime accordo dagli anziani poich\u00e9 ha naturalmente tutte le capacit\u00e0 e non ci sono regole contro una Babbo Natale femmina. Noelle, dopo alcune disavventure, consegna con successo i regali in tutto il mondo, oltre a lasciare Jake a casa della sua ex moglie per trascorrere del tempo con Alex.\nNoelle viene festeggiata al Polo Nord mentre Gabe torna felicemente al supporto tecnico mentre Nick apre uno studio di yoga e Polly diventa un elfo anziano. Noelle ammette di essere orgogliosa di continuare l'eredit\u00e0 di suo padre e di essere il 24\u00ba Babbo Natale e che il Natale continuer\u00e0.\nProduzione.\nCast.\nL'11 gennaio 2017 \u00e8 stato annunciato che Anna Kendrick avrebbe interpretato il ruolo principale della figlia di Babbo Natale, Noelle, e che il film sarebbe stato scritto e diretto da Marc Lawrence e prodotto da Suzanne Todd per la Walt Disney Pictures. Nel luglio 2017 si \u00e8 unito al cast Bill Hader. Nel settembre 2017 Billy Eichner e Shirley MacLaine si sono uniti al cast. Nell'ottobre 2017 Julie Hagerty e Maceo Smedley si sono uniti al cast. Nel novembre 2017 Michael Gross si \u00e8 unito al cast.\nRiprese.\nLe riprese del film sono iniziate alla fine di ottobre 2017 a Vancouver, nella Columbia Britannica, e successivamente si sono spostata al Whistler Olympic Park all'inizio di gennaio 2018, dove le riprese sono continuate fino al 19 gennaio 2018. L'esterno del rifugio a Phoenix era la St. James Anglican Church: il nome della chiesa pu\u00f2 essere visto nello scatto della vigilia di Natale. Ulteriori riprese si sono svolte anche a Woodstock, in Georgia.\nPromozione.\nIl trailer \u00e8 stato pubblicato il 23 agosto 2019. Il trailer in italiano \u00e8 stato pubblicato il 16 novembre 2020.\nDistribuzione.\n\"Noelle\" doveva originariamente uscire al cinema l'8 novembre 2019 da parte della Walt Disney Studios Motion Pictures. L'8 febbraio 2018 \u00e8 stato annunciato che il film sarebbe invece uscito su Disney+. \u00c8 stato pubblicato il 12 novembre 2019, quattro giorni dopo la sua originale data di uscita nelle sale. \u00c8 stato pubblicato nel Regno Unito e in Italia il 27 novembre 2020.\nAccoglienza.\nIl sito web aggregatore di recensioni Rotten Tomatoes riporta un punteggio di approvazione del 53% basato su 40 recensioni con una valutazione media di 5,20/10. Il consenso della critica del sito recita: \"La sempre affascinante Anna Kendrick fa del suo meglio, ma la progressiva interpretazione di \"Noelle\" di una storia senza tempo \u00e8 purtroppo sottomessa.\" Metacritic che utilizza una media ponderata, ha assegnato al film un punteggio di 48 su 100, sulla base di 11 critiche, indicando \"Recensioni contrastanti o nella media\" (\"\"Mixed or average reviews\").\nNick Allen di \"RogerEbert.com\" ha assegnato al film 3 stelle su 4, scrivendo che \"Noelle\" \u00e8 molto di pi\u00f9 che essere uno dei modi pi\u00f9 semplici per Disney+ per fare una buona prima impressione\", e che \"ha un sacco di fascino\"."}
{"id": "8100982", "revid": "762947", "url": "https://it.wikipedia.org/wiki?curid=8100982", "title": "Meininger Hofkapelle", "text": ""}
{"id": "8100986", "revid": "767487", "url": "https://it.wikipedia.org/wiki?curid=8100986", "title": "Lilli e il vagabondo (film 2019)", "text": "Lilli e il vagabondo (\"Lady and the Tramp\") \u00e8 un film del 2019 direct-to-streaming diretto da Charlie Bean e scritto da Andrew Bujalski e Kari Granlun.\nIl film \u00e8 un remake in live-action dell'omonimo film d'animazione del 1955, basato sulla storia della rivista \"Cosmopolitan\" di \"Happy Dan, the Cynical Dog\" di Ward Greene.\nLe voci originali dei protagonisti sono di Tessa Thompson e Justin Theroux. \u00c8 dedicato all'artista dello storyboard Chris Reccardi, morto a maggio 2019.\n\u00c8 stato distribuito il 12 novembre 2019 su Disney+ in Canada, Paesi Bassi e Stati Uniti. In Italia il film \u00e8 stato pubblicato su Disney+ il 24 marzo 2020. \u00c8 stato il primo film remake dei Classici Disney a non avere un'uscita nelle sale cinematografiche ma su una piattaforma di streaming on-demand. Ha ricevuto recensioni contrastanti da parte della critica, con lodi per le sue prestazioni e per il doppiaggio, ma critiche per i suoi effetti visivi, per la sceneggiatura e per il ritmo.\nTrama.\nNel 1909, Gianni Caro regala a sua moglie Tesoro una femmina di Cocker Spaniel americano per Natale, la prende con s\u00e9 e la chiama Lilli e diventa cos\u00ec il \"centro del loro mondo\". Lilli cresce e diventa amica dei suoi vicini; un vecchio Bloodhound di nome Fido e una esuberante Terrier Scozzese di nome Jacqueline (Jackie).\nNel frattempo, uno Schnauzer meticcio senzatetto, noto come il \"Vagabondo\", trascorre le sue giornate vagabondando per le strade in cerca di cibo e causando problemi all'accalappiacani Elliot, che vuole vendicarsi di lui. Dopo aver liberato i suoi amici Bull e Gilda dal carro di Elliot, si mette a correre per la citt\u00e0 e finisce nel cortile dei Caro. Lilli, che \u00e8 fuori di s\u00e9 dopo essere stata trascurata dai suoi padroni, trova Vagabondo e cerca di avvisarli della sua presenza fino a quando quest'ultimo la avverte del bambino di Tesoro e che i suoi proprietari continueranno a ignorarla finch\u00e9 alla fine il bambino la sostituir\u00e0, ma lei si rifiuta di credergli. Fido e Jackie diffidano di Vagabondo perch\u00e9 \u00e8 un \"cane di strada\" e cos\u00ec Lilli lo manda via, prima di andarsene volentieri Vagabondo la avverte dicendogli che \"quando arriva un bambino, il cane deve andarsene\". Gianni e Tesoro hanno una bambina di nome Lulu a cui dedicano tutto il loro tempo, trascurando Lilli. Smettono persino di ascoltare i suoi avvertimenti su un topo vizioso che ha tormentato la casa e iniziano a lasciarla fuori, Lilli inizia a preoccuparsi del fatto che Vagabondo avesse ragione.\nUn giorno Tesoro e Gianni Caro portano fuori Lulu e lasciano la maleducata zia Sarah, amante dei gatti, a occuparsi di Lilli per loro, anche se lei aveva sperato di occuparsi di Lulu. Mentre sale le scale per esercitarsi nel canto, i suoi gatti Devon rex problematici di nome Devon e Rex iniziano a distruggere la casa, mentre Lilli tenta di fermarli. Zia Sarah dando la colpa di tutto a Lilli la porta nel negozio di animali per metterle una museruola. Lilli scappa via, ma rimane intrappolata in un vicolo e viene minacciata da un brutale cane di strada di nome Isaac. Fortunatamente, arriva Vagabondo e la salva ingannando Isaac. Dopodich\u00e9 Vagabondo aiuta Lilli a rimuovere la museruola con la statua di un castoro in un parco prima di scegliere di portarla a casa prendendo le \"vie principali\" in modo da evitare Elliot, dal momento che Lilli ha perso il suo collare. Durante la strada per tornare a casa i due si conoscono meglio e Lilli accetta l'offerta di Vagabondo di mangiare al \"Tony's restaurant\", il suo ristorante preferito.\nSuccessivamente, Vagabondo mostra a Lilli la vista della citt\u00e0 da una collina e qui gli rivela che anche lui in passato aveva dei proprietari, ma poi per\u00f2 lo hanno abbandonato una volta che hanno avuto un bambino. Poco dopo per\u00f2 vengono trovati da Elliot e vengono inseguiti alla stazione ferroviaria dove dorme Vagabondo, quest'ultimo dice a Lilli di scappare, ma lei ritorna per aiutarlo e viene catturata. Rattristato, Vagabondo pensa che non ci sia niente che possa fare. Al canile Lilli incontra Gilda, Bull e altri cani che parlano tutti di Vagabondo e delle sue imprese. La mattina dopo, Gianni e Tesoro recuperano Lilli, dopodich\u00e9 cacciano via zia Sarah e i suoi gatti (presumibilmente per sempre) per aver maltrattato Lilli e infine permettono a quest'ultima di legare con Lulu.\nQualche tempo dopo, Vagabondo scopre che Gilda e Bull sono stati entrambi adottati, facendolo rimpiangere ulteriormente di aver lasciato Lilli. Va cos\u00ec a casa sua per scusarsi e anche se lei lo apprezza e lo ama ancora, non vuole lasciare di nuovo la sua famiglia, si dicono cos\u00ec pacificamente i loro addii e Vagabondo se ne va proprio quando inizia una tempesta, poco dopo per\u00f2 il topo ritorna e si intrufola nella stanza di Lulu. Lilli viene chiusa in una stanza proprio mentre Elliot arriva per interrogare Gianni e Tesoro e raccontare loro di Vagabondo, Lilli riesce a chiamare Vagabondo che si intrufola in casa e combatte contro il topo nella stanza di Lulu. Durante la lotta, Vagabondo riesce ad uccidere il topo, sfortunatamente la culla di Lulu si rovescia e quest'ultima comincia a piangere. Vagabondo viene catturato da Gianni, Tesoro ed Elliot che credono che stesse attaccando Lulu invece del topo.\nProprio mentre Elliot porta via Vagabondo per essere soppresso, Lilli scopre il topo e lo mostra a Gianni e Tesoro facendogli capire che Vagabondo stava proteggendo Lulu. Subito dopo Lilli esce in strada e si mette ad inseguire il carro di Elliot insieme a Fido e Jackie, i tre cani raggiungono il carro e spaventano i cavalli, facendo crollare il carro. Lilli trova Vagabondo, apparentemente morto per l'incidente, Lilli comincia ad ululare di dolore, ma alla fine Vagabondo si sveglia e si riuniscono. Arrivano i Caro e decidono di adottare Vagabondo salvandolo da Elliot.\nIl Natale successivo, Vagabondo \u00e8 stato completamente accettato nella sua nuova famiglia, che gli hanno donato un nuovo collare; nel frattempo la padrona di Jackie ha adottato due cuccioli dal canile di nome Dodge e Ollie e cos\u00ec quest'ultima ha finalmente compagnia. Lilli e Vagabondo invece, trascorrono felicemente le vacanze natalizie con la loro famiglia perfetta, legata insieme per il resto della loro vita.\nProduzione.\nSviluppo.\nL'8 febbraio 2018 fu annunciato che Walt Disney Pictures stava sviluppando un adattamento in live-action del film d'animazione \"Lilli e il vagabondo\" del 1955. Il film sar\u00e0 un'esclusiva di Disney+, il servizio di streaming di Disney lanciato alla fine del 2019. Il 19 marzo 2018 \u00e8 stato annunciato che il film sarebbe stato diretto da Charlie Bean e scritto da Andrew Bujalski con Brigham Taylor come produttore.\nCast.\nNel luglio 2018 \u00e8 stato annunciato che Ashley Jensen, Justin Theroux e Sam Elliott saranno rispettivamente i doppiatori di Jock, Vagabondo e Trusty. Inoltre, \u00e8 stato comunicato che Kiersey Clemons era in trattative per interpretare Tesoro, la proprietaria di Lilli. Nell'agosto 2018 \u00e8 stato comunicato che Tessa Thompson e Benedict Wong saranno rispettivamente i doppiatori di Lilli e Bull, e che Thomas Mann era stato scelto per il ruolo di Gianni Caro. Nel settembre 2018 \u00e8 stato annunciato che Yvette Nicole Brown e Adrian Martinez erano stati scelti per interpretare rispettivamente zia Sarah e l'accalappiacani Elliot. Nell'ottobre 2018 \u00e8 stato annunciato che Arturo Castro avrebbe interpretato Marco e Janelle Mon\u00e1e nel ruolo di Peg.\nLa produzione ha utilizzato veri cani per interpretare i protagonisti, con un cane di nome Rose che interpretava Lilli nel film. Circa tre mesi prima dell'inizio delle riprese, gli animali hanno iniziato la loro formazione per il film. Vagabondo \u00e8 interpretato dal cane Monte, un cane da salvataggio, mentre Jackie \u00e8 stato ribattezzato Jock poco prima dell'inizio delle riprese.\nRiprese.\nIl doppiaggio per il film inizia a luglio 2018 con alcune riprese in live-action girate dal 10 settembre 2018 al 18 novembre 2018 a Savannah, in Georgia. Le location dovevano includere Johnson Square, Wright Square e la Cattedrale di St. John di Baptist. Le riprese su un palcoscenico al coperto hanno avuto luogo fino a dicembre 2018.\nColonna sonora.\nIl film ha presentato una nuova versione di \"The Siamese Cat Song\", interpretata da Janelle Mon\u00e1e. La canzone \u00e8 stata riscritta da Nate \"Rocket\" Wonder, Roman GianArthur e Mon\u00e1e, sia per le sue connotazioni razziste percepite ai giorni nostri sia per adattarsi alle rappresentazioni dei personaggi nel film. Alla fine la canzone \u00e8 stata riscritta come una canzone blues intitolata \"What a Shame\". Mon\u00e1e ha anche eseguito due nuove canzoni per il film. Il 23 agosto 2019 \u00e8 stato comunicato che Joseph Trapanese stava componendo la colonna sonora del film. La colonna sonora, con le tracce di Trapanse, nonch\u00e9 le canzoni del film originale interpretate dal cast del remake, \u00e8 stata rilasciata il 12 novembre 2019.\nPromozione.\nIl 24 agosto 2019 \u00e8 stato rilasciato un primo trailer. Il 14 ottobre 2019, \u00e8 stato rilasciato un secondo trailer con nuovi filmati e la canzone \"He's a Tramp\". Il 6 novembre 2019 \u00e8 stata rilasciata una featurette che presentava ciascuno dei cani scelti per interpretare i personaggi principali e il modo in cui sono stati tutti salvati da rifugi per animali e case adottive. Il primo trailer in italiano (lingua originale con sottotitoli in italiano) \u00e8 stato pubblicato il 5 febbraio 2020, il secondo in italiano il 24 marzo 2020.\nDistribuzione.\nIl film \u00e8 stato pubblicato il 12 novembre 2019 esclusivamente come contenuto originale di Disney+. In Italia \u00e8 stato pubblicato il 24 marzo 2020, data di uscita italiana di Disney+.\nAccoglienza.\nIl film \u00e8 stato realizzato con un budget di circa 60 milioni di dollari.\nCritica.\nSul sito web aggregatore di recensioni Rotten Tomatoes, il film detiene una valutazione di approvazione del 66% con una valutazione media di 5,87/10, basata su 64 recensioni. Il consenso del sito recita: \"I simpatici cani e il bel cast di \"Lilli e il vagabondo\" funzionano abbastanza bene, ma l'aggiornamento live-action manca di un po' della magia che ha reso un film del 1955 originale cos\u00ec piacevole.\" Metacritic ha assegnato al film un punteggio ponderato di 48 su 100 sulla base di 13 critiche, che indicando \"recensioni contrastanti o medie\".\nIn una recensione mista, Michael Phillips del \"Chicago Tribune\" ha scritto: \"Il peggio di questa nuova \"Lilli e il vagabondo\" arriva quando la sceneggiatura si accumula sulla faticosa azione comica, seguita da ombre scure sconsigliate\".\nRomanzo.\nUn romanzo tie-in del film scritto da Elizabeth Rudnick \u00e8 stato pubblicato da Disney Publishing Worldwide il 28 gennaio 2020."}
{"id": "8100995", "revid": "594360", "url": "https://it.wikipedia.org/wiki?curid=8100995", "title": "Kaechimi", "text": ""}
{"id": "8100998", "revid": "125278785", "url": "https://it.wikipedia.org/wiki?curid=8100998", "title": "Luciano Nobili (politico)", "text": " \nBiografia.\nVicino a Francesco Rutelli e inizialmente nella Margherita, fonda nel 2008 la \"Lista civica under 30\" per sostenere alle elezioni per il Comune di Roma l'ex sindaco contro Alemanno, raccogliendo lo 0,7% dei voti. Aderito al Partito Democratico nel 2007, viene assunto come dipendente del partito, da cui sar\u00e0 licenziato nel 2019. Successivamente segue Rutelli nell'Alleanza per l'Italia che l'ex sindaco costituisce assieme a Bruno Tabacci. L'esperienza non dura a lungo e rientra nel PD.\nNel 2012 diventa sostenitore di Matteo Renzi, allora politico emergente nel PD. Nel 2013 organizza la campagna di Paolo Gentiloni alle primarie del PD per il candidato sindaco di Roma, dove arriver\u00e0 solamente terzo, con circa il 15% delle preferenze. Una volta eletto sindaco Ignazio Marino, assume comunque una posizione di contrariet\u00e0 alla sua azione politica. Successivamente organizza la campagna elettorale di Roberto Giachetti alle elezioni amministrative del 2016 a Roma, dove Giachetti perde contro Virginia Raggi.\nAlle elezioni politiche del 2018 viene candidato PD nel Lazio come uno dei principali esponenti della corrente del partito sostenitrice di Matteo Renzi. Viene eletto deputato, come capolista nel collegio Lazio 1, dove il PD arriver\u00e0 secondo partito, per poi seguire Renzi nella scissione del 2019 che port\u00f2 alla fondazione di Italia Viva.\nNel 2021 diventa coordinatore regionale di Italia Viva per il Lazio, insieme a Marietta Tidei. Nello stesso anno alle elezioni amministrative di Roma dichiara di sostenere come candidato Carlo Calenda, leader di Azione, che per\u00f2 uscir\u00e0 al primo turno, arrivando terzo.\nVita privata.\nSposato con Elisa Calessi, giornalista parlamentare del quotidiano \"Libero\"."}
{"id": "8100999", "revid": "1305772", "url": "https://it.wikipedia.org/wiki?curid=8100999", "title": "Philippe Bach", "text": "Biografia.\nBach \u00e8 nato a Saanen, in Svizzera, ed ha studiato corno a Berna e Ginevra e ha diretto a Zurigo. Philippe Bach \u00e8 stato Junior Fellow in Conducting presso il Royal Northern College of Music di Manchester e ha anche partecipato all'American Academy of Conducting all'Aspen Music Festival.\nNel 2006 Philippe ha vinto il primo premio del Concorso internazionale di direttori d'opera Lopez Cobos ed \u00e8 stato nominato direttore d'orchestra del Teatro Real di Madrid.\nNel 2008 ha debuttato all'Opera di Amburgo dirigendo \"H\u00e4nsel e Gretel\" e da allora ha diretto \"Il flauto magico\" e \"La traviata\". Al Teatro Real di Madrid ha diretto spettacoli di \"Madama Butterfly\" e \"Il barbiere di Siviglia\".\nIn concerto ha diretto diverse orchestre, Orchestra della Tonhalle di Zurigo, Orchestra della Svizzera Italiana, Orquesta Sinf\u00f3nica de Madrid, S\u00fcdwestdeutsche Philharmonie, Hall\u00e9 Orchestra, Royal Liverpool Philharmonic, Orchestre de Chambre de Lausanne, London Symphony (Discovery Scheme), London Philharmonic, Philharmonia (International Conductors\u2019 Academy) e l'Orchestra Sinfonica di Bournemouth.\nNel dicembre 2007 Philippe Bach \u00e8 stato nominato primo Kapellmeister e \"Stellvertretender Generalmusikdirektor\" (\"Vice direttore musicale generale\") at the Teatro di Lubecca, dove ha diretto \"Rigoletto\", \"Andrea Ch\u00e9nier\", \"Eugene Onegin\", \"Il trovatore\", \"L'oro del Reno\" e \"Penthesilea di\" Othmar Schoeck.\nDalla stagione 2010/11 \u00e8 direttore musicale di Bach al Teatro di Stato della Turingia a Meiningen e direttore dell'Orchestra di Corte di Meiningen."}
{"id": "8101003", "revid": "648716", "url": "https://it.wikipedia.org/wiki?curid=8101003", "title": "Ke\u015fk\u00fcl", "text": "Il Ke\u015fk\u00fcl o ke\u015fk\u00fcl-\u00fc fukara (soprattutto a Istanbul, in turco ottomano significa letteralmente \"ciotola dei poveri\") \u00e8 un budino turco \nal latte a base di latte, mandorle, zucchero comune e amido o farina di riso.\nIl Ke\u015fk\u00fcl si prepara con una notevole quantit\u00e0 di mandorle tritate e, una volta cotto e freddo, pu\u00f2 essere decorato con mandorle affettate o con pistacchi freschi. Molte volte, soprattutto in estate, viene servito con una pallina di \"dondurma\" in cima.\nA volte questo dolce viene preparato senza utilizzare le mandorle le quali vengono sostituite per motivi economici con farina di grano: quindi si chiama \"yalanc\u0131 ke\u015fk\u00fcl\" (\"ke\u015fk\u00fcl bugiardo\")."}
{"id": "8101004", "revid": "6923", "url": "https://it.wikipedia.org/wiki?curid=8101004", "title": "Flann Sinna", "text": " Fu il Re di Mide dall'877 ed \u00e8 considerato un Re Supremo d'Irlanda. Sua madre Land ingen D\u00fangaile era una sorella di Cerball mac D\u00fanlainge, re di Osraige.\nFlann fu nominato Re Supremo d'Irlanda, noto anche come Re di Tara, in seguito alla morte del suo cugino e patrigno \u00c1ed Findliath il 20 novembre 879. Il regno di Flann segu\u00ec il solito schema dei Re Supremi Irlandesi, cominciando col riscuotere ostaggi e tributi da Leinster e poi con le guerre con Munster, Ulster e Connacht . Flann ebbe pi\u00f9 successo della maggior parte dei re d'Irlanda. Tuttavia, piuttosto che i successi militari e diplomatici del suo regno, sono le sue dichiarazioni di propaganda, sotto forma di alte croci monumentali che nominano lui e suo padre quali re d'Irlanda, ad essere eccezionali.\nFlann potrebbe aver avuto l'intenzione di abbandonare la tradizionale successione alla Regalit\u00e0 di Tara, in base alla quale i rami nord e sud degli U\u00ed N\u00e9ill detenevano alternativamente il potere sovrano, ma tali piani vennero contrastati quando il suo figlio favorito \u00d3engus fu ucciso da suo genero e poi successore Niall Gl\u00fandub, figlio di \u00c1ed Findliath, il 7 febbraio 915. Gli altri figli di Flann sollevarono rivolte e la sua autorit\u00e0 croll\u00f2.\nL'Irlanda nella Prima Epoca Vichinga.\nL'epoca vichinga in Irlanda inizi\u00f2 nel 795 con attacchi ai monasteri sulle isole di Rathlin, Inishmurray e Inishbofin. Nei successivi vent'anni le incursioni dei Vichinghi - chiamati \"Stranieri\" o \"Gentili\" nelle fonti irlandesi - furono di piccole dimensioni, poco frequenti e in gran parte limitate alle coste. Gli \"Annali dell'Ulster\" riportano incursioni in Irlanda solo in cinque dei primi vent'anni del IX secolo. Negli anni 820, ci sono testimonianze di incursioni pi\u00f9 grandi nell'Ulster e nel Leinster. La portata, le dimensioni e la frequenza degli attacchi aumentarono negli anni '30. Nell'837, flotte vichinghe operavano sui fiumi Boyne e Liffey nell'Irlanda centrale, e nell'839 una flotta era stanziata sul Lough Neagh nel nord-est.\nI documenti indicano che le prime basi vichinge permanenti furono stabilite nell'841, vicino a Dublino e Annagassan. Altri insediamenti fortificati furono stabiliti nei decenni successivi a Wexford, Waterford, Limerick e Cork. \u00c8 in questo periodo che vengono riporati i nomi dei capi degli scandinavi stanziati in Irlanda. Turgesius, citato da Giraldus Cambrensis come conquistatore dell'Irlanda e figlio dell'Harald Fairhair delle saghe scandinave, \u00e8 uno di questi. Fu catturato e annegato nel Lough Owel da M\u00e1el Sechnaill nell'845. Si dice che M\u00e1el Sechnaill abbia ucciso 700 Stranieri nell'848, e il re di Munster, \u00d3lchobar mac Cin\u00e1eda, ne uccise altri 200, tra cui un conte di nome Tomrair, l' \"erede designato del re di Laithlind \".\nNell'849 apparve una nuova forza, gli \"Oscuri Stranieri\". Probabilmente danesi, le loro attivit\u00e0 erano dirette contro gli \"Stranieri\" gi\u00e0 in Irlanda. Una grande battaglia navale combattuta nel Carlingford Lough nell'853 si concluse con una vittoria per i nuovi arrivati. Nello stesso anno giunse un'altra forza, i \"Chiari Stranieri\", guidati da Amla\u00edb, \"figlio del re di Laithlind\", e \u00cdmar . Dagli anni '40 in poi, gli \"Annali frammentari d'Irlanda\" e gli annali irlandesi riportano frequenti alleanze tra \"Stranieri\" e re irlandesi, soprattutto dopo l'apparizione di Amla\u00edb e \u00cdmar come sovrani di Dublino.\nGli ultimi anni '60 videro una riduzione dell'attivit\u00e0 degli stranieri - sebbene gli Annali riferiscano con indignazione che essi saccheggiarono gli antichi tumuli a Newgrange, Knowth e Dowth nell'863 - con le forze di Dublino attive nella terra dei Pitti e nell'assedio di sei mesi di Dumbarton Rock. \u00c1ed Findliath approfitt\u00f2 della loro assenza per distruggere le fortezze vichinghe nel nord dell'Irlanda. Amla\u00edb lasci\u00f2 definitivamente l'Irlanda nell'871 e \u00cdmar mor\u00ec nell'873. A seguito della loro scomparsa avvennero frequenti cambi di comando tra gli stranieri e vi sono testimonianze di una grande quantit\u00e0 di conflitti interni nei decenni successivi.\nM\u00e1el Sechnaill mac Ma\u00edl Ruanaid.\nLa creazione di un potere sovrano d'Irlanda, come lo esercitavano i re da Flann a Brian B\u00f3ruma, Muircheartach Ua Briain e Tairrdelbach mac Ruaidri Ua Conchobair (Turlough O'Connor), potrebbe essere dovuto tanto alla minaccia sollevata da Feidlimid mac Crimthainn, dell'E\u00f3ganachta di Cashel ( \"E\u00f3ganachta Chaisil\" ), re di Munster, quanto alle incursioni dei Vichinghi in Irlanda.\nGli uomini di Feidlimid devastarono in lungo e in largo l'Irlanda, spingendosi a nord fino al Cen\u00e9l nE\u00f3gain, nel cuore di Inishowen . Secondo le fonti storiche di Munster, Feidlimid, attingendo al sostegno del clero di Cashel e della sua stessa potenza militare, si no Tara. Sebbene venne sconfitto in battaglia nell'841 da Niall Caille del Cen\u00e9l nE\u00f3gain, secondo alcuni il Re Supremo, i successi di Feidlimid furono eccezionali. Era infatti dai tempi di Congal C\u00e1ech dei D\u00e1l nAraidi, re di Ulaid all'inizio del VII secolo, che non vi era pi\u00f9 stato, in nessun caso, un re di Tara che non fosse uno degli U\u00ed N\u00e9ill.\nAlla morte di Niall Caille nell'846, la regalit\u00e0 di Tara pass\u00f2 al padre di Flann Sinna, M\u00e1el Sechnaill. Feidlimid mor\u00ec l'anno seguente e M\u00e1el Sechnaill procedette ad espandere il suo potere tramite la guerra e la diplomazia. Ci\u00f2 che \u00e8 degno di nota dell'espansionismo di M\u00e1el Sechnaill, normale per i re irlandesi, non \u00e8 il fatto stesso che sia accaduto, ma piuttosto il linguaggio che viene utilizzato per descriverlo. Gli \"Annali dell'Ulster si\" riferiscono agli eserciti di M\u00e1el Sechnaill, non come gli \"uomini di Mide\", o \"del Clann Cholm\u00e1in\", ma come gli \"uomini d'Irlanda\" (una spedizione \"co feraib \u00c9renn\" \u00e8 riportata nell'858). Accanto a questa novit\u00e0, i termini \"go\u00eddil\" (Gaeli), \"gaill\" (stranieri) e \"gallgo\u00eddil\" (vichingo-gaelici) diventano pi\u00f9 comuni, insieme a frasi come i \"Ga\u00edll \u00c9renn\" (gli stranieri d'Irlanda, utilizzato per fare riferimento alle vichingo-gaelici del Coste irlandesi).\nAlla sua morte nell'862, il necrologio di M\u00e1el Sechnaill lo descrisse portante il titolo di \"Re di tutta l'Irlanda\" (in Irlandese Antico: \"r\u00ed h\u00c9renn uile\").\n\u00c1ed Finnliath.\nAlla morte di M\u00e1el Sechnaill, la regalit\u00e0 di U\u00ed N\u00e9ill torn\u00f2 al ramo settentrionale, rappresentato da \u00c1ed Findliath, figlio di Niall Caille . \u00c1ed inizi\u00f2 il suo regno sposando la vedova di M\u00e1el Sechnaill, la madre di Flann, Land (\u2020 890), figlia di D\u00fangal mac Cerbaill, re di Osraige. \u00c1ed ebbe alcuni notevoli successi contro i Vichinghi e fu attivo contro Laigin. Tuttavia, la sua autorit\u00e0 non fu accettata neppure tra gli U\u00ed N\u00e9ill del sud. I documenti storici indicano che sei volte durante il suo regno, o un anno su tre, non si tenne la grande Fiera di Tailtiu, \"sebbene senza una giusta e degna ragione\". Quando \u00c1ed mor\u00ec nell'879, il potere sovrano torn\u00f2 al ramo meridionale, rappresentato da Flann Sinna.\nDurante il regno del suo patrigno, Flann entra nel registro storico. Nell'877, gli \"Annali dell'Ulster\" riportano che \"Donnchad, figlio di Aedac\u00e1n, figlio di Conchobor, fu ingannevolmente ucciso da Flann, figlio di M\u00e1el Sechnaill\". Donnchad, il re regnante di Mide e capo degli U\u00ed N\u00e9ill del sud, era il secondo cugino di Flann. Il matrimonio di Flann con la figlia di \u00c1ed Findliath, Eithne, potrebbe aver avuto luogo prima di prendere il potere, o appena dopo.\nFlann sull'Irlanda.\nIl regno di Flann inizi\u00f2 con una richiesta di ostaggi da parte dei re di Leinster . Nell'881, guid\u00f2 un esercito di irlandesi e \"stranieri\" nel nord, attaccando Armagh . A differenza dei successivi racconti poetici che considerano i Gaels e gli \"Stranieri\" i nemici pi\u00f9 aspri e che ripropongono gli eventi come una lotta tra nativi e invasori, i re irlandesi in genere non avevano scrupoli ad allearsi con gli Stranieri quando era conveniente. \u00c8 probabile che una delle sorelle di Flann fosse sposata con un capo norreno o norreno-gaelico. Gerald of Wales offre un resoconto tipicamente inventivo di come \u00e8 nato questo matrimonio nella sua \"Topographia Hibernica\". Gerald afferm\u00f2 che M\u00e1el Sechnaill aveva concesso sua figlia al capo vichingo chiamato \"Turgesius\" e che aveva inviato quindici giovani senza barba, travestiti da ancelle della sposa, per uccidere il capo e i suoi pi\u00f9 stretti collaboratori.\nGli \"Annali dell'Ulster\" riportano che Flann fu sconfitto nell'887 dagli \"Stranieri\" nella Battaglia del Pellegrino. Tra i morti dalla parte di Flann c'erano \u00c1ed mac Conchobair degli U\u00ed Bri\u00fain Ai, re di Connacht, Lergus mac Cruinn\u00e9n, vescovo di Kildare e Donnchad, abate di Kildare. I religiosi irlandesi compaiono comunemente tra i morti nominati nelle battaglie del periodo paleocristiano e vichingo. In quell'anno non si tenne la Fiera di Tailtiu, segno che l'autorit\u00e0 di Flann non fu contestata. La sconfitta di Flann da parte degli \"stranieri\" fu oscurata dai segni di dissenso tra i loro leader. Nello stesso anno, gli \"Annali dell'Ulster\" notano che \"Sigfrith figlio di \u00cdmar, re dei norreni, fu ingannevolmente ucciso dal suo parente\". Per l'anno seguente, gli \"Annali\" riportano una \"spedizione di Domnall figlio di \u00c1ed [Finnliath] con gli uomini dell'Irlanda del Nord contro gli U\u00ed N\u00e9ill del sud\" e, secondo quanto riferito, nuovamente, nell'888 non fu tenuta la Fiera di Tailtiu.\nNel 892, gli eventi dell'Inghilterra potrebbero aver avuto un impatto in Irlanda, portando alla caduta di Dublino (\u00c1th Cliath) in mano agli irlandesi. Gli \"Annali\", a seguito di un rapporto sulla sconfitta dei Vichinghi da parte dei sassoni - Alfredo il Grande, re di Wessex, fu contemporaneo di Flann - annunciano \"un grande dissenso tra gli\" stranieri\" di \u00c1th Cliath, ed essi si dispersero, una parte di essi seguendo il figlio di \u00cdmar e l'altra il conte Sigfrith\". Amla\u00edb figlio di \u00cdmar fu ucciso nell'897 e, per il 901, gli \"Annali\" affermano che \"i pagani furono cacciati dall'Irlanda\" dagli uomini del Leinster, guidati da Cerball, genero di Flann, e dagli \"uomini di Brega\", guidati da M\u00e1el Finnia figlio di Flannac\u00e1n.\nNel 901, M\u00e1el Ruanaid, figlio di Flann, descritto come \"erede designato dell'Irlanda\", fu ucciso, probabilmente bruciato in una sala insieme ad altri notabili, dai Luigni di Connaught. Nel 904, Flann fece irruzione nell'Abbazia di Kells per catturare suo figlio Donnchad, che vi si era rifugiato, e decapit\u00f2 molti dei complici di Donnchad. A questo punto, Flann era stato re regolare d'Irlanda per un quarto di secolo.\nFlann intraprese una spedizione contro suo cugino Cellach mac Cerbaill, re di Osraige, nel 905, dopo che Cellach era subentrato a suo fratello Diarmait all'inizio dell'anno. L'anno seguente, nel 906, Flann fece irruzione nel Munster e devast\u00f2 gran parte di quella regione. Cormac mac Cuilenn\u00e1in dell'E\u00f3ganachta di Cashel, re di Munster, con quello che sar\u00e0 poi il suo successore Flaithbertach mac Inmain\u00e9n al suo fianco, razziarono Connaught e Leinster per rappresaglia e, secondo alcuni annali, sconfisse Flann. Una flotta del Munster devast\u00f2 le coste nello stesso anno.\nN\u00e9 lancia n\u00e9 spada lo uccideranno.\nIl 13 settembre 908, Flann, aiutato dal genero Cerball mac Muirec\u00e1in e Cathal mac Conchobair, re di Connacht, combatt\u00e9 contro gli uomini del Munster, ancora una volta guidati da Cormac e Flaithbertach, nella battaglia di Bellaghmoon (vicino a Castledermot, contea Kildare). Gli \"Annali Frammentari\" riportano che molti uomini di Munster non volevano partire per la spedizione, poich\u00e9 Flaithbertach era caduto da cavallo al raduno, un evento che era stato considerato di cattivo auspicio. Flann e i suoi alleati sconfissero dunque gli uomini del Munster. Cormac, insieme a Cellach mac Cerbaill di Osraige e molti altri notabili, fu ucciso.\nNel 910, ora senza l'aiuto di Cerball, morto per malattia, Flann sconfisse gli uomini di Br\u00e9ifne. Nel 913 e nel 914, prima Donnchad figlio di Flann, e poi lo stesso Flann, devastarono le terre del sud di Brega e del sud di Connaught. Nella campagna del 914, gli \"Annali dell'Ulster\" riportano che \"molte chiese furono profanate da [Flann]\". Nel dicembre del 914, fu combattuta una battaglia tra Niall Gl\u00fandub e \u00d3engus, figlio di Flann. \u00d3engus mor\u00ec per le ferite subite il 7 febbraio 915, il secondo dei legittimi eredi di Flann a morire prima di lui.\nPi\u00f9 tardi nel 915, i figli di Flann, Donnchad e Conchobar, si ribellarono contro di lui, e fu solo con l'aiuto di Niall Glund\u00fab che essi furono costretti a ritornare all'obbedienza. Niall Gl\u00fandub impose anche una tregua tra Flann e Fogartach mac Tolairg, re di Brega. In questo momento, Niall sarebbe potuto essere riconosciuto come erede di Flann. Questi, tuttavia, non sopravvisse a lungo, morendo vicino a Mullingar, nella contea di Westmeath, secondo la \"profezia di Berch\u00e1n\", il 25 maggio 916, dopo un regno di 36 anni, 6 mesi e 5 giorni.\nFlann fu seguito come capo del Clann Cholm\u00e1in e re di Mide da suo figlio Conchobar, e come re di Tara da Niall Gl\u00fandub.\nFamiglia.\n\u00c8 ben noto che Flann Sinna si spos\u00f2 con almeno tre donne diverse, ed i suoi figli riconosciuti comprendevano sette maschi e tre femmine.\nIl suo matrimonio con Gormlaith ingen Flann mac Conaing, figlia del re di Brega, un alleato chiave del suo patrigno, fu probabilmente il primo. Figli noti di questo matrimonio sono Donnchad Donn, in seguito re di Mide e di Tara, e Gormlaith.\nLa figlia di Flann, Gormflaith ingen Flann Sinna, divenne argomento di racconti letterari successivi, che la descrivevano come una figura tragica. Dapprima fu sposata con Cormac mac Cuilenn\u00e1in dell'E\u00f3ganachta, che aveva fatto voti di celibato come vescovo. Alla morte di Cormac in battaglia nel 908, combattendo contro il padre di lei, si spos\u00f2 con Cerball mac Muirec\u00e1in degli U\u00ed D\u00fanlainge, che presumibilmente abus\u00f2 di lei. Cerball era un alleato chiave del padre di Gormlaith. Dopo la morte di Cerball nel 909, Gormlaith spos\u00f2 il fratellastro Niall Gl\u00fandub, che mor\u00ec nel 919. Gli \"Annali di Clonmacnoise\" parlano di lei, vagante per l'Irlanda dopo la morte di Niall, abbandonata dai suoi parenti e ridotta a chiedere l'elemosina da porta a porta, sebbene si pensi che sia un'invenzione successiva piuttosto che una tradizione basata sui fatti.\nIl secondo dei matrimoni noti di Flann fu la sua unione con Eithne, figlia di \u00c1ed Findliath, risalente all'877 circa. Il figlio di Flann ed Eithne M\u00e1el Ruanaid fu ucciso nel 901. Eithne fu anche sposata con Flann\u00e1can, re di Brega, da cui aveva un figlio di nome M\u00e1el Mithig, anche se non \u00e8 chiaro se ci\u00f2 abbia preceduto il suo matrimonio con Flann. \u00c8 probabile che Flann abbia divorziato da Eithne per seguire la tradizione di sposare la vedova del suo predecessore, matrigna di Eithne. Eithne mor\u00ec come suora nel 917.\nLa sua terza moglie, M\u00e1el Muire, che mor\u00ec nel 913, era la figlia del re dei Pitti, Cin\u00e1ed mac Ailp\u00edn. Era la madre del figlio di Flann, Domnall (Re di Mide dal 919, ucciso dal fratellastro Donnchad Donn nel 921), e sua figlia L\u00edgach (morta nel 923), moglie del re S\u00edl n\u00c1edo Sl\u00e1ine di Brega, M\u00e1el Mithig mac Flannac\u00e1in (morto nel 919).\nLe madri dei figli di Flann Sinna \u00d3engus (morto nel 915), Conchobar (re di Mide dal 916, morto in battaglia contro gli \"Stranieri\" insieme a suo cognato Niall Gl\u00fandub nel 919), \u00c1ed (accecato su ordine di Donnchad Donn nel 919) e Cerball sono sconosciute, e lo stesso vale per sua figlia Muirgel (morta nel 928), probabilmente sposata con un re norreno o norreno-gaelico.\nValutazione.\nLa successione alternata di U\u00ed N\u00e9ill settentrionali e meridionali alla regalit\u00e0 di Tara si sarebbe finalmente interrotta al tempo di Brian Boru . Era gi\u00e0 sotto pressione prima della vita di Flann Sinna. Due rami dell'U\u00ed N\u00e9ill - i Cen\u00e9l Conaill del nord e i S\u00edl n\u00c1edo Sl\u00e1ine del sud - erano gi\u00e0 stati esclusi dalla successione dai Cen\u00e9l nE\u00f3gain e dal Clann Cholm\u00e1in . Molti altri rami degli U\u00ed N\u00e9ill non avevano mai condiviso la regalit\u00e0.\nQuando il figlio di Flann M\u00e1el Ruanaid fu ucciso nel 901, il necrologio negli \"Annali dell'Ulster\" afferma: \"M\u00e1el Ruanaid figlio di Flann figlio di M\u00e1el Sechnaill, legittimo erede dell'Irlanda, fu ucciso dai Luigne\". Gli Annali dell'Ulster derivano dalla \"Cronaca d'Irlanda\", conservata a Clonmacnoise, il monastero di Flann, e furono forse compilati durante sua vita.\nLa descrizione di M\u00e1el Ruanaid come \"legittimo erede dell'Irlanda\" suggerisce ad alcuni che Flann avesse pianificato di mantenere la regalit\u00e0 nella sua famiglia, escludendo il Cen\u00e9l nE\u00f3gain in quanto il Cen\u00e9l Conaill e S\u00edl n\u00c1edo Sl\u00e1ine erano stati precedentemente esclusi. L'evidente mancanza di lealt\u00e0 filiale tra i figli di Flann, essendo stato Donnchad Donn per ben due volte in ribellione contro suo padre, potrebbe aver impedito a tali piani di concretizzarsi. Tuttavia, \u00d3engus \u00e8 chiamato \"erede designato di Temair [Tara]\" nell'annuncio della sua morte nel 915.\nBenjamin Hudson suggerisce che fu solo la vigorosa campagna elettorale di Niall Gl\u00fandub nell'Ulster e nel Connacht dal 913 al 915, insieme alla morte fortuita di \u00d3engus, a portare Niall a essere nominato erede di Flann. Alex Woolf suggerisce che Flann non solo aveva tentato di monopolizzare la successione all'interno della sua famiglia, ma si era avvicinato all'istituzione di una regalit\u00e0 nazionale in Irlanda paragonabile a quella creata dai suoi contemporanei Alfredo il Grande e Edoardo il Vecchio in Inghilterra dal loro Regno di Wessex.\nI successivi re del Clann Cholm\u00e1in erano discendenti di Flann, cos\u00ec come Congalach Cnogba, la cui genealogia ufficiale lo dichiar\u00f2 membro dei S\u00edl n\u00c1edo Sl\u00e1ine, primo di quel ramo degli U\u00ed N\u00e9ill a diventare re di Tara da oltre due secoli, e il cui ultimo antenato agnatico ad aver governato da Tara era l'omonimo \u00c1ed Sl\u00e1ine, dieci generazioni prima. Congalach era strettamente legato al Clann Cholm\u00e1in. Sua madre era L\u00edgach, figlia di Flann, e sua nonna paterna Eithne era stata la moglie di Flann.\nIl figlio di Flann Donnchad Donn, suo nipote Congalach Cnogba e il suo pronipote M\u00e1el Sechnaill mac Domnaill, detennero tutti la regalit\u00e0 di Tara, mentre M\u00e1el Sechnaill fu l'ultimo dei tradizionali Re Supremi U\u00ed N\u00e9ill.\nImmagine.\nFlann fu servito da M\u00e1el Mura Othna (morto nell'887), \"capo poeta d'Irlanda\". Nell'885 M\u00e1el Mura compose il poema di lode \"Flann for \u00c9rinn\" (Flann sull'Irlanda). Ci\u00f2 colleg\u00f2 Flann alle azioni del leggendario antenato U\u00ed N\u00e9ill T\u00faathal Techtmar . Come osserva M\u00e1ire Herbert, M\u00e1el Mura descrive Tuathal come un sovrano del IX secolo che prese ostaggi da re minori, forz\u00f2 la loro obbedienza e fond\u00f2 il suo potere sull'Irlanda con la forza. Il re supremo nel \"Flann per \u00c9rinn\" ha autorit\u00e0 sul \"fir\" \"\u00c9renn\" (il popolo d'Irlanda) e li conduce in guerra. Questo \u00e8 molto diverso dal modo in cui la regalit\u00e0 dell'antenato di Flann, Diarmait mac Cerbaill, del VI secolo, \u00e8 descritta nelle prime fonti.\nUna testimonianza concreta delle imprese di Flann sopravvive nelle alte croci erette a Clonmacnoise e Kinnitty per ordine di Flann, che nominano lui e suo padre \"r\u00ed \u00c9renn\", \"Re d'Irlanda\". Allo stesso tempo, l'oratorio di Clonmacnoise fu ricostruito in pietra su ordine di Flann.\nA Flann viene attribuito il merito di aver commissionato il primo cumdach noto, una custodia decorata, per il Libro di Durrow."}
{"id": "8101005", "revid": "767487", "url": "https://it.wikipedia.org/wiki?curid=8101005", "title": "Ho sposato una gangster", "text": "Ho sposato una gangster (\uc870\ud3ed \ub9c8\ub204\ub77c, \"Jopok manura\") \u00e8 un film del 2001 diretto da Jo Jin-kyu.\nTrama.\nEun-jin, dopo essere stata separata dalla sorella Yu-Jin in tenera et\u00e0, \u00e8 diventata una \"gangpeh\", ossia un temuto membro della mafia coreana, conosciuto con il nome di Mantis. Yu-Jin, morente a causa di un male incurabile, chiede tuttavia alla sorella \u2013 della quale ignora il vero \"mestiere\" \u2013 di rifarsi una vita, sposarsi ed eventualmente avere un figlio, cos\u00ec da lasciare un ricordo di lei sulla terra. La giovane, malgrado non avesse alcuna intenzione di sposarsi, decide di celebrare il matrimonio con l'impiegato trentacinquenne Soo-il, celando anche a lui la sua vera identit\u00e0. Poco prima di morire, Yu-Jin fa tuttavia capire alla sorella quanto in realt\u00e0 anche lei abbia bisogno di un uomo che le rimanga accanto.\nDistribuzione.\nNella Corea del Sud, la pellicola \u00e8 stata distribuita a partire dal 27 settembre 2001; in Italia \u00e8 stata distribuita da Medusa Film nella collana \"Orizzonti\", direttamente in DVD, nel corso del 2005.\nEdizione italiana.\nLa direzione del doppiaggio \u00e8 a cura di Teo Bellia, mentre la traduzione e l'adattamento dall'inglese dei dialoghi italiani \u00e8 di Emanuela D'Amico.\nSeguiti.\nLa pellicola ha avuto due seguiti: \"\" (2003) e \"Jopok manura 3\" (2006), entrambi inediti in Italia."}
{"id": "8101007", "revid": "200568", "url": "https://it.wikipedia.org/wiki?curid=8101007", "title": "Vladimir Matyushenko", "text": ""}
{"id": "8101009", "revid": "96758", "url": "https://it.wikipedia.org/wiki?curid=8101009", "title": "Hamadi Al Ghaddioui", "text": "Caratteristiche tecniche.\n\u00c8 una prima punta che calcia prevalentemente di destro.\nCarriera.\nClub.\nCresciuto calcisticamente in squadre giovanili della citt\u00e0 di Bonn (Witterschlick e Br\u00fcser Berg), nel 2011 si \u00e8 trasferito al centro di formazione giovanile del . Non riuscendo a esordire in prima squadra, viene schierato dal fino al 2014 in Fu\u00dfball-Regionalliga. Dopo due stagioni al e una col , sempre in quarta divisione, nel 2017 si trasferisce allo dove disputa il campionato di 3. Liga. Nella sessione invernale di calcio mercato si aggrega allo , club di 2. Bundesliga e l'anno seguente realizza 11 reti in 33 presenze.\nNel 2019 viene acquistato dallo con cui consegue la promozione in massima divisione. Esordisce coi \"Roten\" il 26 luglio 2019, in occasione del match di apertura di campionato contro l', vinto per 2-1. La settimana seguente mette a segno la sua prima rete, aprendo le marcature nel 2-2 finale in casa dell'. Dopo un totale di 49 presenze e 13 reti, Al Ghaddioui lascia lo Stoccarda per trasferirsi al nella massima serie cipriota.\nNazionale.\nNell'agosto del 2016 viene convocato da Herv\u00e9 Renard, allora ct del , per una partita amichevole contro l', senza tuttavia esordire.\nStatistiche.\nPresenze e reti nei club.\n\"Statistiche aggiornate al 14 gennaio 2022\"."}
{"id": "8101010", "revid": "1305772", "url": "https://it.wikipedia.org/wiki?curid=8101010", "title": "100 a\u00f1os (Ha*Ash e Prince Royce)", "text": "100 a\u00f1os \u00e8 un singolo del gruppo musicale statunitense Ha*Ash, pubblicato il 13 ottobre 2017 come primo singolo dal quinto album in studio \"30 de febrero\". Il singolo ha visto la collaborazione del cantante statunitense Prince Royce.\nLa canzone.\nLa traccia, segna la prima collaborazione tra i due artisti statunitense. \u00c8 stata scritta da Ashley Grace, Hanna Nicole, Prince Royce e Andy Clay.\nVideo musicale.\nIl videoclip, diretto da Pablo Croce, \u00e8 stato girato nel 2017 nello Hollywood Beach di Miami. \u00c8 stato pubblicato su Vevo il 20 ottobre 2017. Il video ha ottenuto la certificazione Vevo per le oltre 100 milioni di visualizzazioni. Il video ha raggiunto 120 milioni di visualizzazioni su Vevo.\nEn vivo versione.\nIl video \u00e8 stato girato sotto forma di esibizione dal vivo dal album \"En Vivo\" (2019). Il video \u00e8 stato girato a Auditorio Nacional, Citt\u00e0 del Messico (Messico). \u00c8 stato pubblicato su YouTube il 6 dicembre 2019."}
{"id": "8101012", "revid": "830939", "url": "https://it.wikipedia.org/wiki?curid=8101012", "title": "Genealogie deorum gentilium", "text": ""}
{"id": "8101014", "revid": "767487", "url": "https://it.wikipedia.org/wiki?curid=8101014", "title": "Falling Inn Love - Ristrutturazione con amore", "text": "Falling Inn Love - Ristrutturazione con amore (\"Falling Inn Love\") \u00e8 un film del 2019 diretto da Roger Kumble. Il titolo \u00e8 un gioco di parole in lingua inglese tra la locuzione \"falling in love\" (\"innamorarsi\") e la parola \"inn\" (\"locanda\").\nTrama.\nGabriela ha una vita serena: ha un fidanzato con cui sta da due anni e mezzo, un'amica del cuore con cui pratica yoga e un lavoro appagante nel settore della green economy a San Francisco. All'improvviso la sua vita viene totalmente sconvolta: perde il lavoro per il fallimento della sua azienda e si separa dal fidanzato che non ne vuole sapere di una convivenza con lei. Decide, cos\u00ec, di partire per la Nuova Zelanda, attirata dall'inaspettata vincita di una locanda nello Stato oceanino, ottenuta grazie ad una lotteria on line a cui aveva partecipato distrattamente.\nArrivata in Nuova Zelanda scopre che la lotteria era una truffa per permettere al vecchio proprietario di liberarsi della locanda, che, differentemente da quanto mostrato in foto, \u00e8 da anni in rovina. Nonostante la necessit\u00e0 di numerosi restauri, Gabriela decide di rimanere e lavorare sodo per ripristinare il locale in rovina, soprattutto dopo aver conosciuto Jake, scapolo d'oro del paesino, che \u00e8 il tuttofare e appena due anni prima aveva visto morire la sua cara fidanzata. In breve tempo Gabriela diventa amica di tutti i cittadini, che la aiutano nei momenti di difficolt\u00e0.\nDurante i lavori di ristrutturazione tra Gabriela e Jake scocca la scintilla, ma la loro storia sembra destinata a durare poco: lei ha intenzione di vendere la locanda una volta finiti i lavori e tornare negli Stati Uniti, spinta anche da Chad, suo ex collega, che le offre la vice presidenza di una nuova societ\u00e0 che ha appena fondato. Proprio il giorno dell'inaugurazione si presenta a sorpresa il suo ex Dean, attirato con un pretesto da Charlotte (proprietaria dell'unica altra locanda in citt\u00e0, che vede Gabriela come una nemica) la quale spera che il ragazzo convinca lei a tornare in patria. Quando tutto sembra spingere Gabriela lontana dalla Nuova Zelanda, \u00e8 proprio Charlotte, presa dai rimorsi, a rivelare l'inganno.\nGabriela rinuncia a vendere la locanda, che porter\u00e0 avanti insieme all'amato Jake.\nProduzione.\nNel febbraio 2019, \u00e8 stato annunciato che Netflix aveva dato il via alla realizzazione di \"Falling Inn Love\" con gli attori Christina Milian e Adam Demos e con Roger Kumble come regista. In seguito al cast si \u00e8 unito anche Jeffrey Bowyer-Chapman. Le riprese sono iniziate in Nuova Zelanda nel febbraio 2019.\nDistribuzione.\nIl trailer \u00e8 stato pubblicato il 14 agosto 2019, con la distribuzione avvenuta il 29 agosto 2019 sulla piattaforma Netflix."}
{"id": "8101026", "revid": "1573940", "url": "https://it.wikipedia.org/wiki?curid=8101026", "title": "Arthroleptis nguruensis", "text": "Arthroleptis nguruensis \u00e8 un anfibio anuro, appartenente alla famiglia degli Artroleptidi.\nEtimologia.\nL'epiteto specifico, composto da \"nguru\" e dal suffisso latino \"-ensis\" (che vive, che abita in), \u00e8 stato dato in riferimento al luogo della sua scoperta, i monti Nguru.\nDistribuzione e habitat.\n\u00c8 endemica della Tanzania. Si trova sui monti Nguru tra 1790 e 2100 metri di altitudine.\nCollegamenti esterni.\n\"Arthroleptis nguruensis\" su amphibiaweb.org"}
{"id": "8101032", "revid": "709565", "url": "https://it.wikipedia.org/wiki?curid=8101032", "title": "Duomo di Santa Maria Assunta (Montemarano)", "text": "La chiesa di Santa Maria Assunta, chiesa madre e primitiva cattedrale, \u00e8 un luogo di culto di rito cattolico ubicato in Piazza del Popolo nel centro storico di Montemarano.\nStoria.\nEpoca normanna - sveva.\n24 gennaio 1058, diocesi e cattedrale sono menzionati per la prima volta in una bolla pontificia di Papa Stefano IX, come vescovado suffraganeo alla sede di Benevento, area politicamente costituita in ducato. La tradizione orale ha sempre sostenuto che la successione di vescovi montemaranesi ha avuto luogo gi\u00e0 a partire dai transiti nella penisola italica degli apostoli Pietro e Paolo.\nIl nucleo originario costituisce uno dei monumenti religiosi pi\u00f9 antichi dell'Irpinia dell'epoca normanna pervenuti fino a noi, sede della diocesi di Montemarano. La contea amministrata nel 1082 era possedimento di Riccardo Caracciolo detto il \"Rosso\", nel XIII secolo ne fu investito il conte Ligorio Caracciolo.\nTra gli episodi della vita di San Francesco d'Assisi illustrati nel ciclo di affreschi di Giotto nella basilica superiore, c'\u00e8 quello intitolato \"La morta di Montemarano\" (\"Confessione della donna resuscitata\"), che ricorda il miracolo che vide protagonista una donna del paese, resuscitata, secondo la tradizione nel 1228, dal Serafico d'Assisi. Dell'avvenimento fanno riferimento Bonaventura di Bagnoregio nella \"Vita di Santi\" e da Tommaso da Celano autore del \"Trattato dei Miracoli\".\nEpoca spagnola.\nDopo il 1679 Celestino Labonia restaur\u00f2, riabbell\u00ec e arricch\u00ec il tempio. Il 2 novembre 1700 assieme ai canonici, redasse lo statuto capitolare.\nGiovanni Ghirardi ricostru\u00ec la cattedrale, solennemente riconsacrata nel 1727.\nEpoca borbonica.\nNella met\u00e0 del Settecento Particolarmente le hanno nociuto l'abbassamento della navata centrale\nIn seguito al concordato, il 27 giugno 1818 la diocesi fu soppressa con la bolla \"De utiliori\" di papa Pio VII e il suo territorio aggregato a quello della diocesi di Nusco.\nNel 1844 al tempio \u00e8 conferito il titolo di collegiata.\nNel 1888 fu realizzato l'innalzamento di una cupola schiacciata, che richiese l'abbattimento delle ultime campate insieme con gli archi e le colonne romaniche su cui poggiavano. Per compattezza ed uniformit\u00e0 di stile secondo i nuovi gusti, l'impianto originario romanico fu trasformato in stile barocco molto sobrio.\nEpoca contemporanea.\nDal 1968 Montemarano \u00e8 una sede vescovile titolare della Chiesa cattolica; l'attuale arcivescovo (titolo personale) titolare \u00e8 Salvatore Pennacchio, nunzio apostolico in Polonia.\nIl restauro predisposto nel 1978 dalla Soprintendenza ai Beni Culturali di Napoli e resosi necessario per effetto del terremoto del 1980, che aveva gravemente danneggiato soprattutto la staticit\u00e0 di tutto il monumento, \u00e8 stato felicemente portato a termine sotto l'esperta direzione di Mario Zampino. Gli interventi di restauro durarono 12 anni (1979 - 1991).\nIl tempio \u00e8 stato riaperto al culto il 12 ottobre 1991, con una solenne concelebrazione eucaristica presieduta dal cardinale Michele Giordano, arcivescovo di Napoli, concelebranti monsignor Mario Milano, arcivescovo di Sant'Angelo dei Lombardi - Conza - Nusco - Bisaccia, ed altri vescovi e sacerdoti.\nEsterno.\nI molteplici interventi di ricostruzione e di restauro effettuati attraverso i secoli hanno notevolmente alterato le linee architettoniche originarie.\nFacciata.\nLa facciata \u00e8 ripartita in due piani, scanditi da coppie di lesene, al piano inferiore inquadrano il portale centrale cinquecentesco in pietra calcarea locale, con timpano massiccio costituito da architrave piatto dalla ricca modanatura. I portali laterali d'epoca recente, sono anch'essi con timpano dello stesso tipo. Nella parte superiore della facciata con l'ultimo restauro sono state riaperte un'antica finestra centrale e delle luci a oculo, che corrispondevano verosimilmente a rosoni intagliati in pietra secondo lo stile romanico.\nUna coppia di gradini raccorda il piano di calpestio interno alla sede stradale.\nCampanile.\nIl manufatto si innalza sul lato sinistro dell'edificio in posizione arretrata. Un massiccio basamento piramidale, che misura i due terzi dell'intera struttura, dalla sommit\u00e0 della quale emergono due ordini di celle, una murata e l'altra aperta. Alla cella campanaria si accede per mezzo di una scala elicoidale in pietra.\nUn secondo campanile di moderna concezione insisteva sulla facciata nell'angolo della navata destra, la struttura \u00e8 stata demolita.\nInterno.\nRispetto all'ingresso, il piano calpestio \u00e8 riabbassato, perch\u00e9 durante l'ultimo restauro \u00e8 stato riportato al suo livello originario, per mettere in luce anche i basamenti delle antiche colonne romaniche.\nQueste in numero di cinque per lato \u2013 la sesta fu abbattuta insieme all'arco corrispondente nel 1888 \u2013 ripartiscono l'aula in tre navate, secondo lo stile basilicale romanico con transetto ed abside. Notevole interesse storico rappresentano i capitelli in pietra per le raffigurazioni arcaiche ed appena sbozzate sulle quattro facce di essi.\nL'impianto originario era dotato anche delle due absidi laterali, distrutte anch'esse nel passato per far posto da una parte alla sagrestia e dall'altra al cosiddetto cappellone.\nNavata destra.\nLe cappelle laterali \u2013 quattro per navata \u2013 sono posteriori alla primitiva pianta basilicale, come si pu\u00f2 osservare sia dalle due scalinate che portano alla cripta, costruite all'esterno delle navate laterali, sia dal prolungamento dei timpani laterali esterni della facciata.\nCripta.\nLe scale ricavate all'esterno delle navate laterali, permettono l'accesso alla cripta, ambiente ipogeo restaurato nel 1984, riaperto al culto il 16 febbraio 1985. L'ambiente si estende sotto il transetto della chiesa presenta lo spazio, diviso in due navate da sei sottili colonne uguali tra loro, formando ampie volte a crociera tipiche dell'architettura romanica.\nLe reliquie sono ora custodite nell'urna collocata sotto l'altare di marmo, cinto da una balaustra in legno finemente intagliato e ordinata dal vescovo Celestino Labonia. Completano l'ambiente due affreschi dell'abside centrale, raffiguranti \"San Nicola di Bari\" e \"San Giovanni di Montemarano\" risalenti al XII secolo, un busto ligneo raffigurante il vescovo, opera del XV secolo). Un \"Crocifisso\" medievale (XIV \u2013 XV secolo) collocato sull'altare di destra.\nOpere documentate.\nDi pregevole fattura sono i bronzi realizzati con la tecnica della cera persa: il candelabro pasquale, la croce astile, il cupolino del fonte battesimale, opere dello scultore padre Tarcisio Musto dell'O.F.M.C., realizzati nel 1991 con le offerte di tutta la popolazione locale."}
{"id": "8101033", "revid": "124837127", "url": "https://it.wikipedia.org/wiki?curid=8101033", "title": "Qualificazioni al campionato europeo di calcio femminile 2022 - Fase a gironi, gruppo E", "text": "Il gruppo E delle qualificazioni al campionato europeo di calcio femminile 2022 \u00e8 composto da cinque squadre: , , , e . La composizione dei sette gruppi di qualificazione della sezione UEFA \u00e8 stata sorteggiata il 21 febbraio 2019.\nFormula.\nLe cinque squadre si affrontano in un girone all'italiana con partite di andata e ritorno, per un totale di 8 partite. La squadra prima classificata si qualifica direttamente alla fase finale del torneo, mentre la seconda classificata si qualifica direttamente alla fase finale solo se \u00e8 tra le migliori tre seconde dei nove gruppi di qualificazione, altrimenti accede ai play-off qualificazione.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "8101034", "revid": "287204", "url": "https://it.wikipedia.org/wiki?curid=8101034", "title": "Stadio olimpico della Universidad Nacional Mayor de San Marcos", "text": "Lo stadio olimpico della Universidad Nacional Mayor de San Marcos () \u00e8 uno stadio polivalente situato a Lima (Per\u00f9).\nLa struttura appartiene all'Universit\u00e0 nazionale di San Marcos. Inaugurato il 13 maggio 1951, con una capienza di 70.000 posti a sedere e copre una superficie di 48.782 m\u00b2. In seguito per questioni di sicurezza, il numero dei posti fu ridotto ad un massimo di 43.000. Lo stadio \u00e8 utilizzato da diverse squadre peruviane. Ha una pista di atletica ed \u00e8 posto vicino a un sito di scavo archeologico noto come Huaca San Marcos. \nLo stadio viene utilizzato dalla squadra di calcio Club Universitario de Deportes, che gioca nella prima divisione del Per\u00f9. In precedenza, era lo stadio ufficiale del Club Deportivo Universidad San Marcos. Inoltre lo stadio \u00e8 utilizzato per attivit\u00e0 sportive dagli studenti, insegnanti e staff dell'Universit\u00e0 di San Marcos\nNel 2019 ha ospitato i Giochi Panamericani."}
{"id": "8101035", "revid": "400694", "url": "https://it.wikipedia.org/wiki?curid=8101035", "title": "Ben Aldridge", "text": "Biografia.\nHa cominciato a recitare da adolescente con il National Youth Theatre, prima di studiare recitazione alla London Academy of Music and Dramatic Art. Nel 2008 ha fatto il suo debutto televisivo nella miniserie della BBC \"The Devil's Whore\", a cui sono seguite apparizioni nelle serie televisive \"Lewis\" e \"Vera\". Molto attivo anche in campo teatrale, ha recitato in \"Romeo e Giulietta\" al Globe Theatre di Londra nel ruolo di Benvolio e nel musical \"American Psycho\" con Matt Smith all'Almeida Theatre. Aldridge \u00e8 noto soprattutto per aver interpretato l'interesse sentimentale del personaggio di Phoebe Waller-Bridge nella serie TV \"Fleabag\".\nNel giugno 2020 ha fatto coming out, dichiarando la sua omosessualit\u00e0 su Instagram."}
{"id": "8101036", "revid": "767487", "url": "https://it.wikipedia.org/wiki?curid=8101036", "title": "Romeo and Juliet (film 1916 Noble)", "text": "Romeo and Juliet \u00e8 un film muto del 1916 diretto da John W. Noble. La sceneggiatura di John Arthur, Rudolph De Cordova e John W. Noble si basa sull'omonima tragedia del 1597 di William Shakespeare. Fu una delle numerose versioni di opere shakespeariane distribuite nel 1916 in coincidenza con il trecentesimo anniversario della morte del commediografo.\nProduzione.\nAlcune scene del film, prodotto dalla Quality Pictures Corporation, furono girate a Brighton Beach, nel quartiere di Brooklyn. Secondo la rivista \"Variety\", il film cost\u00f2 250.000 dollari.\nDistribuzione.\nIl copyright del film, richiesto dalla Metro Pictures Corp., fu registrato il 17 ottobre 1916 con il numero LP9354.\nDistribuito dalla Metro Pictures Corporation il film usc\u00ec nelle sale cinematografiche statunitensi il 19 ottobre 1916.\nCopia incompleta della pellicola, mancante di un rullo, si trova conservata negli archivi del George Eastman House di Rochester."}
{"id": "8101037", "revid": "294794", "url": "https://it.wikipedia.org/wiki?curid=8101037", "title": "Episodi de Il becchino (settima stagione)", "text": "La settima ed ultima stagione della serie televisiva Il becchino (\"The undertaker\"), composta da 6 episodi, \u00e8 stata trasmessa sul canale della televisione svizzera tedesca SRF 1 dall'8 gennaio al 12 febbraio 2019.\nLa stagione \u00e8 andata in onda in prima visione in lingua italiana sul canale della televisione svizzera italiana RSI La 1 dal 9 agosto al 13 settembre 2019.\nIn Italia la serie \u00e8 inedita."}
{"id": "8101043", "revid": "6923", "url": "https://it.wikipedia.org/wiki?curid=8101043", "title": "Jaguar\u00e3o (fiume)", "text": "Il rio Jaguar\u00e3o (in spagnolo: \"R\u00edo Yaguar\u00f3n\") \u00e8 un corso d'acqua dell'America Meridionale che nasce nello stato brasiliano del Rio Grande do Sul e sfocia nella laguna Mirim. Nella parte finale del suo corso segna il confine tra Brasile ed Uruguay.\nStoria.\nNel 1865, durante l'invasione brasiliana dell'Uruguay, lungo le sue rive, presso la citt\u00e0 di Jaguar\u00e3o, si combatt\u00e9 una battaglia tra l'esercito uruguaiano e quello dell'imperatore Don Pedro II. Nel 1910 fu firmato un trattato tra il governo di Montevideo e quello di Rio de Janeiro che stabil\u00ec il condominio sulle acque del fiume che dal 1851 erano appannaggio esclusivo del Brasile.\nPercorso.\nNasce nella Serra di Santa Tecla, interno del territorio di Hulha Negra, e scorre in direzione sud verso la frontiera con l'Uruguay. Una volta raggiunto il confine il corso d'acqua diventa esso stesso elemento di demarcazione tra i due paesi e scorre in maniera sinuosa verso sud-est, attraversa le cittadine frontaliere di Jaguar\u00e3o e R\u00edo Branco sino a sfociare nella laguna Mirim.\nNavigabilit\u00e0.\nIl fiume \u00e8 navigabile dalla citt\u00e0 di Jaguar\u00e3o sino alla foce nella laguna Mirim per un totale di 32 km. Le imbarcazioni che navigano lungo le sue acque ricadono, in base ad un trattato, sotto la giurisdizione brasiliana."}
{"id": "8101045", "revid": "474175", "url": "https://it.wikipedia.org/wiki?curid=8101045", "title": "Laguna Mirim", "text": ""}
{"id": "8101046", "revid": "2128848", "url": "https://it.wikipedia.org/wiki?curid=8101046", "title": "Silvia Sardone", "text": "Biografia.\nSilvia Sardone nasce a Milano il 25 dicembre 1982.\nNel 2007 si laurea a pieni voti in Giurisprudenza presso l'Universit\u00e0 commerciale Luigi Bocconi; successivamente, mentre svolge il praticantato presso uno studio di diritto del lavoro, vince una borsa di studio per un dottorato di ricerca in Relazioni del lavoro presso l'Universit\u00e0 degli Studi di Modena e Reggio Emilia, che consegue nel marzo 2011. Ottiene in seguito, a pieni voti, anche un master in Business administration presso il Politecnico di Milano. Nel 2016 viene eletta consigliera comunale di Milano con Forza Italia in quota Nuovo PSI\nNel 2006 \u00e8 eletta con Forza Italia al Consiglio di Zona 2 di Milano, dove rimane fino al 2016, quando viene eletta in Consiglio comunale.\nNel 2018 viene eletta al Consiglio regionale della Lombardia con 11.312 preferenze, risultando la seconda per numero di voti in Lombardia e la prima donna pi\u00f9 votata. Nell'estate del 2018 lascia Forza Italia, non riconoscendosi pi\u00f9 nella linea nazionale del partito.\nAlle elezioni europee dell'anno successivo \u00e8 candidata con la Lega nella circoscrizione Nord-Ovest, risultando eletta con quasi 45000 voti. Iscritta al gruppo Identit\u00e0 e Democrazia, diventa coordinatrice del gruppo nella commissione per l'ambiente, la sanit\u00e0 pubblica e la sicurezza alimentare del Parlamento europeo e della delegazione all'Assemblea parlamentare paritetica ACP-UE.\nNel 2021 alle comunali di Milano, con 3.580 preferenze \u00e8 il candidato pi\u00f9 votato della coalizione di centro destra.\nControversie.\nNell'ottobre 2021 compare nella seconda puntata dell'inchiesta giornalistica di \"Fanpage.it\" nel contesto della cosiddetta \"Lobby Nera\", dove viene indicata come vicina al movimento di estrema destra Lealt\u00e0 Azione. Nel video la si vede anche consegnare, insieme a militanti di tal movimento, pacchi del Banco alimentare (organizzazione no-profit finanziata anche con soldi pubblici) con sopra manifesti elettorali della Lega, nonostante il codice etico del Banco lo proibisca espressamente.\nVita privata.\nConvive con Roberto Di Stefano, attuale sindaco di Sesto San Giovanni, anch'egli esponente della Lega Nord, con cui ha due figli. I due si sono conosciuti quando entrambi militavano in Forza Italia."}
{"id": "8101048", "revid": "944090", "url": "https://it.wikipedia.org/wiki?curid=8101048", "title": "Union Station (Los Angeles)", "text": ""}
{"id": "8101049", "revid": "599013", "url": "https://it.wikipedia.org/wiki?curid=8101049", "title": "Brooke Schultz", "text": "Biografia.\n\u00c8 figlia di Dale e Darby Schultz. Suo padre \u00e8 allenatore di tuffi presso l'Universit\u00e0 dell'Arkansas ed \u00e8 stato anche suo allenatore. Ha due fratelli Collin e Hayden. Hayden compete a livello agonistico nel motociclismo.\nHa iniziato a praticare i tuffi all'et\u00e0 di nove anni.\nAi campionati mondiali di Gwangju 2019, ha partecipato alla gara di tuffi nel trampolino di 3 metri \nAi Giochi panamericani di Lima 2019, ha vinto due medaglie d'argento e una di bronzo."}
{"id": "8101051", "revid": "944090", "url": "https://it.wikipedia.org/wiki?curid=8101051", "title": "Stazione di Union Station (New Haven)", "text": ""}
{"id": "8101052", "revid": "729019", "url": "https://it.wikipedia.org/wiki?curid=8101052", "title": "Castello di Broughty", "text": "Il castello di Broughty (in inglese: \"Broughty Castle\") \u00e8 un castello fortificato della localit\u00e0 scozzese di Broughty Ferry, nell'area di consiglio di Dundee, costruito nella forma attuale nel 1496, ma le cui origini risalgono al 1454. Tra la fine del XV secolo e la met\u00e0 del XVII secolo, fu di propriet\u00e0 della famiglia Grey.\nStoria.\nIn origine sorgeva in loco una fortezza fatta erigere nel 1454 dal IV signore di Angus.\nQuarantasei anni dopo, fu per\u00f2 concesso al II signore di Grey di ricostruire l'edificio. La costruzione termin\u00f2 nel 1496.\nIl 20 settembre 1547, il castello fu accerchiato dalle truppe inglesi. Due mesi dopo, gli Scozzesi tentarono quindi invano di riconquistarlo due mesi dopo, il 22 settembre 1547: l'esercito, composto di 3.000 unit\u00e0, distrusse parte della torre.\nIl castello fu riconquistato per\u00f2 dagli Scozzesi e dai Francesi due anni e mezzo dopo, il 21 febbraio 1550.\nNel corso del secolo successivo, il castello fu nuovamente abitato dai componenti della famiglia Grey, che avevano anche provveduto a riparare i danni subiti dall'edificio nel corso delle operazioni miliatari.\nIl 31 agosto 1651, nel corso della guerra civile inglese, il castello sub\u00ec per\u00f2 un nuovo attacco, segntamente dalle truppe parlamentariane guidate dal generale George Monck: questa nuova azione militare costrinse alla fuga la famiglia Grey, che 15 dopo vendette il castello.\nDopo che la famiglia Grey ebbe definitivamente abbandonato l'edificio, il castello di Broughty cadde in uno stato di abbandon, tanto che nel 1787 veniva gi\u00e0 descritto come una fortezza in rovina.\nTra il 1886 e il 1887, furono realizzate nell'area del castello delle baracche per ospitare i soldati che avrebbero dovuto piazzare delle mine nei fondali del fiume Tay in caso di guerra.\nNel 1969, fu aperto all'interno del castello un museo.\nArchitettura.\nIl castello si erge lungo la sponda settentrionale del fiume Tay.\nAll'interno del castello \u00e8 ospitata la Orchar Gallery, una delle pi\u00f9 importanti gallerie d'arte vittoriana scozzese del Regno Unito: nella galleria sono esposti 30 dipinti provenienti dalla collezione dell'uomo d'affari di Dundee James Guthrie Orchar."}
{"id": "8101053", "revid": "736476", "url": "https://it.wikipedia.org/wiki?curid=8101053", "title": "Broughty Castle", "text": ""}
{"id": "8101056", "revid": "426330", "url": "https://it.wikipedia.org/wiki?curid=8101056", "title": "Qualificazioni al campionato europeo di calcio femminile 2022 - Fase a gironi, gruppo G", "text": "Il gruppo G delle qualificazioni al campionato europeo di calcio femminile 2022 \u00e8 composto da cinque squadre: , , , e . La composizione dei sette gruppi di qualificazione della sezione UEFA \u00e8 stata sorteggiata il 21 febbraio 2019.\nFormula.\nLe cinque squadre si affrontano in un girone all'italiana con partite di andata e ritorno, per un totale di 8 partite. La squadra prima classificata si qualifica direttamente alla fase finale del torneo, mentre la seconda classificata si qualifica direttamente alla fase finale solo se \u00e8 tra le migliori tre seconde dei nove gruppi di qualificazione, altrimenti accede ai play-off qualificazione.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "8101068", "revid": "1660296", "url": "https://it.wikipedia.org/wiki?curid=8101068", "title": "Storia dell'Ossezia del Sud", "text": ""}
{"id": "8101069", "revid": "599013", "url": "https://it.wikipedia.org/wiki?curid=8101069", "title": "Dolores Hern\u00e1ndez", "text": "Carriera.\nHa gareggiato ai Giochi Panamericani 2015, dove ha vinto una medaglia d'oro nei tuffi sincronizzati trampolino di 3 metri insieme a Paola Espinosa e una medaglia di bronzo dalla stessa altezza in quella individuale.\nHa partecipato ai campionati mondiali di nuoto 2015."}
{"id": "8101071", "revid": "203463", "url": "https://it.wikipedia.org/wiki?curid=8101071", "title": "Meromittico", "text": ""}
{"id": "8101076", "revid": "76963", "url": "https://it.wikipedia.org/wiki?curid=8101076", "title": "Bryan Batt", "text": "Biografia.\nDopo gli studi universitari, Batt ha fatto il suo debutto nel mondo dello spettacolo recitando in produzioni regionali di musical e opere di prosa come \"Evita\", \"Grease\" e \"Romeo e Giulietta\". Ha fatto il suo debutto a Broadway alla fine degli anni 80 con il musical \"Starlight Express\", a cui seguirono altri tre musical di Andrew Lloyd Webber sempre a Broadway: \"Cats\" (1992), \"Joseph and the Amazing Technicolor Dreamcoat\" (1993) e \"Sunset Boulevard\" con Glenn Close (1994). L'attivit\u00e0 a Broadway prosegu\u00ec con l'inizio del XXI secolo, quando interpret\u00f2 Lumi\u00e8re nel musical \"La bella e la bestia\" (2001) e fu il primo sostituto di Gary Beach nel ruolo del protagonista de \"La cage aux folles\" (2004). Molto attivo anche in campo televisivo e cinematografico, Batt ha recitato in diverse serie TV, tra cui \"Mad Men\", \"Law &amp; Order\" e \"Ugly Betty\", oltre che ad essere apparso in film come \"12 anni schiavo\" e \"Baciami Guido\".\nDichiaratamente gay, \u00e8 sposato con Tom Cianfichi dal 2014."}
{"id": "8101078", "revid": "1660296", "url": "https://it.wikipedia.org/wiki?curid=8101078", "title": "Storia della Palestina", "text": ""}
