{"id": "8096422", "revid": "2091899", "url": "https://it.wikipedia.org/wiki?curid=8096422", "title": "Episodi di Derry Girls (prima stagione)", "text": "La prima stagione della serie televisiva Derry Girls, composta da 6 episodi, \u00e8 stata trasmessa nel Regno Unito per la prima volta dall'emittente televisiva pubblico Channel 4 dal 4 gennaio al 8 febbraio 2018.\nIn Italia, \u00e8 stato distribuito dal servizio video on demand Netflix il 21 dicembre 2018.\nEpisodio 1.\nTrama.\nDerry, met\u00e0 anni novanta. All'inizio del nuovo anno scolastico, la sedicenne Erin Quinn \u00e8 infastidita dal fatto che sua cugina Orla McCool continui a leggere il suo diario, mentre la sua migliore amica Clare Devlin tenta uno sciopero della fame per solidariet\u00e0 verso i bambini del terzo mondo e Michelle Mallon, la piantagrane del gruppo, presenta alle altre suo cugino James Maguire, cresciuto a Londra dopo che la zia della ragazza vi si era recata per abortire, salvo poi cambiare idea e fare di recente ritorno a Derry in seguito al divorzio dal patrigno del ragazzo.\nPreoccupati che, a causa del suo accento e della sua cittadinanza inglese, James sia vittima di bullismo nella scuola cattolica secondaria per ragazzi locale, le autorit\u00e0 educative fanno di lui il primo studente maschio dell'Our Lady Immaculate College, la scuola cattolica secondaria per ragazze frequentata da Michelle e le sue amiche. Durante il tragitto in autobus per andare a scuola, Erin viene invitata dal ragazzo per cui ha una cotta, David Donnelly, a un concerto della sua band, mentre Michelle tenta maldestramente di minacciare una ragazzina del primo anno per costringerla a cedere il posto su cui \u00e8 seduta a lei e al suo gruppo; arrivate a scuola, la prefetta di classe Jenny Joyce si confronta con loro riguardo all'incidente e, dopo che Michelle si rifiuta di scusarsi, riferisce quanto accaduto alla preside dell'istituto, sorella Michael, la quale mette il quintetto in punizione, facendo perdere a Erin il concerto di David. Tuttavia sorella Declan, novantasettenne incaricata di supervisionare la punizione del gruppo, muore dopo aver confiscato il diario di Erin ed essersi messa a leggerlo; approfittando della cosa Michelle tenta di recuperare il suo rossetto dagli oggetti confiscati dalla suora facendosi aiutare da Orla, Clare, stremata dal digiuno, si mette a mangiare il panino lasciato a met\u00e0 dalla defunta, Erin tenta di fuggire scavalcando la finestra e James, a cui \u00e8 stato impedito per tutto il giorno sia di usare i bagni delle studentesse che quelli dello staff, si mette ad urinare in un bidone. Sorella Michael entra nella stanza e sorprende il gruppo proprio nel pieno di tale situazione, convocando immediatamente a scuola le loro famiglie, James scopre cos\u00ec che sua madre ha fatto ritorno a Londra abbandonandolo a Derry. Orla commenta l'ingiustizia dell'accaduto leggendo ad alta voce un brano del diario dell'esasperata Erin.\nEpisodio 2.\nTrama.\nIl prozio di Erin e Orla, Colm, fratello minore del nonno Joe, fa visita alla famiglia raccontando con un lungo monologo dal tono monotono di essere stato legato a un suo radiatore da due terroristi che hanno rubato il suo furgone e l'hanno usato per trasportare armi attraverso il confine per poi farlo esplodere; successivamente lui e la zia Sarah vengono intervistati dall'UTV a riguardo di tale evento. Nel frattempo, Erin, Clare, Orla, Michelle e James scoprono con entusiasmo che la destinazione della gita scolastica di quell'anno sar\u00e0 Parigi ma vengono poi messi al corrente che la quota di partecipazione \u00e8 di 375\u00a3 a persona, cifra che nessuno di loro pu\u00f2 permettersi. Dopo aver tentato senza successo di pagarsi il viaggio attingendo al loro fondo fiduciario, venendo a sapere cos\u00ec che nessuna delle loro famiglie ne ha instituito uno a loro nome, il gruppo decide di cercare lavoro per guadagnarsi i soldi necessari; motivo per il quale Michelle ruba una bacheca con vari annunci di lavori part-time dall'interno del negozio di fish and chips di Fionnula, un'autentica istituzione cittadina. Tuttavia, prima che il gruppo possa rispondere a qualsiasi annuncio Fionnula, messa al corrente del furto dalla madre di Clare, cui quest'ultima ha confessato in preda al senso di colpa, li costringe a fare le pulizie all'interno del suo negozio per rimediare al misfatto. I cinque fanno un pessimo lavoro di pulizia e, dopo che Michelle ruba l'alcool di Fionnula e d\u00e0 accidentalmente fuoco al suo appartamento sopra il negozio inciampando mentre porta degli shot infuocati, Erin e Orla chiamano le loro madri per aiutarle a trovare una scusa credibile; Mary e Sarah tentano di far apparire il tutto come opera di una banda di ladri, ma vengono scoperte sul fatto da Fionnula. Il gruppo e le loro famiglie, messi al bando dal negozio di fish and chips, sono quindi costretti ad ordinare la pizza, che tuttavia considerano \"non altrettanto buona\".\nEpisodio 3.\nTrama.\nDopo aver studiato tutta la notte per un esame, lungo la strada per la scuola il gruppo si imbatte in un cane identico a Toto, il cucciolo di Erin recentemente rimasto ucciso in un incidente stradale, e lo seguono in una chiesa dove trovano una statua della Vergine Maria. Sopraffatte da privazione del sonno e caffeina, mentre pregano per avere un esito positivo all'esame, Clare, Michelle e Orla hanno l'impressione di vedere la statua sorridere, mentre Erin, seguendo il cane fino al piano superiore della chiesa lo vede urinare direttamente sopra la statua. Scambiando l'urina che gocciola attraverso un buco nel soffitto e lungo la guancia della statua per lacrime, paragonandosi ai Figli di Fatima il resto del gruppo decide di raccontare a sorella Michael quello che hanno visto nella speranza di essere esonerati dall'esame; sebbene Erin abbia inizialmente intenzione di rivelare agli altri che ci\u00f2 che hanno effettivamente visto era urina e non le lacrime, abbandona subito l'intento quando il bel giovane prete Peter si interessa alla loro storia. Nel momento in cui Peter suggerisce che Toto sia stato resuscitato per condurre Erin in chiesa, decide di disseppellirlo, tuttavia, dopo aver scoperto che la scatola di cartone in cui avrebbe dovuto essere sepolto \u00e8 vuota Erin, sapendo che la statua non stava piangendo e che Toto non era resuscitato, si confronta con sua madre scoprendo che il cane non \u00e8 morto bens\u00ec dato alla vicina di casa Maureen Malarkey e dunque il cane che avevano visto in chiesa era il vero Toto. Erin rivela la verit\u00e0 ai suoi amici, che per\u00f2 decidono di continuare la bufala in quanto le ragazze sono attratte da Peter mentre James desidera diventare pi\u00f9 simile a lui; in seguito per\u00f2 Peter rivela a Erin che era vicino all'abbandono del sacerdozio per iniziare una relazione con una ragazza di cui si era innamorato e che gli aveva fatto dubitare della sua fede nel cattolicesimo, Erin, supponendo di essere la ragazza in questione, gli rivela della bufala nella speranza che questi avrebbe lasciato il sacerdozio per fuggire con lei ma resta delusa di scoprire che la ragazza di cui \u00e8 innamorato Peter \u00e8 in realt\u00e0 una parrucchiera. Il gruppo viene bollato come cinque bugiardi che hanno fatto uno \"scherzo diabolico\" alla chiesa cattolica e costretti a sostenere l'esame precedentemente rimandato.\nEpisodio 4.\nTrama.\nJoe inizia a frequentare una donna, la sessantaduenne Maeve ma, quando Mary e Sarah lo scoprono e questi glie la presenta, le dicono che non la chiameranno mai \"mamma\". Nel frattempo, in una manovra di scambio internazionale per aiutare le vittime del disastro di \u010cernobyl', diversi adolescenti ucraini visitano Derry e rimangono con le famiglie delle studentesse dell'Our Lady Immaculate College. La famiglia di Erin e Orla ospita Katya, la quale appare impassibile e disinteressata all'entusiasmo di Erin riguardo a Derry e all'Irlanda del Nord, sostenendo che il conflitto nordirlandese sia inutile, viene per\u00f2 subito molto attratta da James, con cui inizia una relazione. La ricca Jenny Joyce, che vive in una casa con otto camere da letto, decide di organizzare una festa per aiutare gli ucraini ad ambientarsi nell'Irlanda del Nord e Michelle incoraggia gli altri a partecipare perch\u00e9 intenzionata ad avere un rapporto sessuale con Artem, un ragazzo ucraino che vive con la famiglia di Jenny. Sospettosa e in parte gelosa riguardo all'attrazione di Katya per James, Erin guarda nella borsetta della ragazza prima della festa e trova dei preservativi, cosa che, unita al fatto che molti altri ucraini le diano soldi che \"devono\" a Katya, porta Erin a pensare erroneamente che la ragazza sia una prostituta e cercare di impedire in tutti i modi a James di fare sesso con Katya quella notte. Michelle scopre che Artem in realt\u00e0 \u00e8 un protestante di nome Clive, persosi a Derry dopo essere tornato da una vacanza a Ibiza ed aver fatto una svolta sbagliata lasciando l'Aeroporto di Belfast-Aldergrove, il quale ha deciso di fingersi uno degli ucraini per paura di ci\u00f2 che i cattolici gli avrebbero fatto se avessero scoperto la sua vera identit\u00e0. Esasperata dal tentativo di allontanare James da Katya, Erin arriva ad ignorare completamente perfino la sua cotta, David Donnelly, e a confrontare la ragazza di fronte a tutti rivelando i suoi sospetti e portando Katya a spiegare di essere stata semplicemente incaricata di una colletta tra gli ucraini per raccogliere i soldi necessari a comprare un regalo a Jenny come ringraziamento per aver organizzato la festa. Umiliata e offesa, Katya lascia James e la famiglia di Erin decidendo di andare a stare da Jenny per il resto del suo soggiorno a Derry. Infine, Joe e Maeve decidono di interrompere la loro relazione in quanto le figlie dell'uomo \"non sono pronte\" a vederlo frequentare un'altra donna.\nEpisodio 5.\nTrama.\nIl 12 luglio, alla vigilia dell'Orangemen's Day, la famiglia di Erin e Orla tenta di evitare le marcia dell'Ordine di Orange lasciando l'Irlanda del Nord per fare una breve vacanza nella Repubblica, a loro si aggregano Clare, portata all'esasperazione dal frastuono, Michelle e James, in quanto Deidre non vuole averli attorno mentre lei e il marito fanno i doppi turni. Durante il viaggio, la comitiva scopre un uomo dell'IRA nascosto nel bagagliaio della loro auto che, dopo essersi presentato col falso nome di \"Emmett\", comunica loro di stare cercando di attraversare il confine senza essere scoperto. Il padre di Erin, Gerry inizia a discutere con il nonno Joe sull'eventualit\u00e0 di portare o meno \"Emmett\" oltre il confine rischiando di essere arrestati. Nel frattempo zia Sarah, convintasi di saper leggere la mano dopo aver frequentato un corso per corrispondenza, legge il futuro di Michelle dicendole che incontrer\u00e0 molto presto il suo futuro marito e convincendola dunque che l'uomo in questione sia \"Emmett\" sebbene non ne sia minimamente attratta. Dopo continue divergenze tra Gerry e Joe riguardo all'uomo dell'IRA, quest'ultimo lascia il ristorante dove il gruppo si era fermato per il pranzo, ruba una tenda dalla loro auto e si intrufola nel bagagliaio di un'altra vettura sotto lo sguardo attonito del gruppo e della famiglia Quinn.\nEpisodio 6.\nTrama.\nGerry perde il tesserino rosso necessario a ritirare le foto della famiglia da Photoshack e nonostante i tentativi il commesso, Ciaran, si rifiuta di dargliele nonostante Gerry vi sia ritratto. Mary trova il tesserino nel bucato scoprendo che ha trasformato i loro vestiti bianchi in rosa. In seguito Joe tenta di ritirare le foto assieme a Sarah, che viene riconosciuta da Ciaran; i due, attratti l'uno dall'altra, iniziano una relazione e l'uomo viene invitato a cena dalla famiglia Quinn. Contemporaneamente Erin decide di subentrare al ruolo di caporedattrice del giornalino scolastico dopo aver saputo che Louise, la precedente incaricata, non sarebbe tornata a scuola per tutto l'anno a causa di una grave malattia. Pur non avendo mai scritto alcun articolo la ragazza \u00e8 felice della sua posizione, fino a quando scopre che tutti i membri del team del giornale l'hanno lasciata sola in quanto furiosi con lei poich\u00e9, per rispetto verso Louise, non intendevano sostituirla. Erin recluta allora i suoi amici come nuovo staff e, non riuscendo a trovare una buona storia, decide infine di pubblicare una lettera anonima in cui una studentessa fa coming out come lesbica, nonostante la disapprovazione di Clare e il parere contrario di sorella Michael. La storia diventa immediatamente l'argomento pi\u00f9 discusso della scuola e Clare decide dunque di aprirsi confidando a Erin di essere stata lei a scrivere la lettera anonima, dopo l'iniziale incredulit\u00e0 la ragazza, sopraffatta dalle emozioni, reagisce con disgusto esortando l'amica a \"tornare nell'armadio\". Profondamente ferita, Clare smette di parlare ad Erin, venendo prontamente sostenuta e confortata da James, cosa che provoca una spaccatura nel gruppo. Sebbene senta enormemente la mancanza della sua migliore amica, Erin non sa come scusarsi con lei finch\u00e9, durante un talent show scolastico in cui Orla esegue una routine di aerobica step venendo derisa dal pubblico, il resto del gruppo prende le sue difese e sale sul palco unendosi a lei in una danza durante la quale Erin e Clare si riappacificano abbracciandosi.\nIn quello stesso momento, a casa, la famiglia Quinn guarda un'edizione straordinaria del telegiornale riportare la notizia di un violento bombardamento che ha avuto luogo alle 15:00 ed in cui hanno perso la vita 12 persone."}
{"id": "8096424", "revid": "123281268", "url": "https://it.wikipedia.org/wiki?curid=8096424", "title": "Episodi di Derry Girls (seconda stagione)", "text": "La seconda stagione della serie televisiva Derry Girls, composta da 6 episodi, \u00e8 stata trasmessa nel Regno Unito per la prima volta dall'emittente televisiva pubblico Channel 4 dal 5 marzo al 9 aprile 2019.\nIn Italia, \u00e8 stato distribuito dal servizio video on demand Netflix il 2 agosto 2019.\nEpisodio 1.\nTrama.\nL'Our Lady Immaculate College partecipa ad un'iniziativa di pace chiamata \"Friends Across the Barricade\" mandando le studentesse in ritiro per un fine settimana con gli studenti della Londonderry Boys Academy, una scuola secondaria per ragazzi protestanti; a ogni partecipante viene assegnato un compagno dell'altra scuola, ma a causa del numero minore di alunni della LBA, James e Orla si trovano a condividere Jon. Padre \nPeter, tornato al sacerdozio dopo che la parrucchiere per cui aveva rinunciato ai voti un anno prima lo ha lasciato, gestisce il ritiro e, come primo esercizio, chiede agli studenti di entrambe le scuole di trovare delle cose che cattolici e protestanti hanno in comune, tuttavia dopo ore di dibattito i ragazzi trovano solo un'enorme serie di differenze, puntualmente riportate su una lavagna da Jenny Joyce. Durante la nottata, James tenta senza successo di \"farsi degli amici maschi\" assumendo degli esasperati atteggiamenti da macho ed una poco convincente parlata da classe operaia, mentre Michelle ed Erin provano a sedurre i rispettivi compagni assegnati, Harry e Dee, fallendo miseramente a loro volta: la prima poich\u00e9 Harry indossa un braccialetto di castit\u00e0, la seconda perch\u00e9 troppo imbranata per riuscire ad approcciare Dee. Il mattino successivo, il gruppo si reca su un pendio per calarsi in corda doppia come esercizio di fiducia ma, nel corso della discela, Clare incomincia ad urlare terrorizzata in quanto, a causa di un malinteso durante una conversazione avuta la notte precedente col suo compagno sordo da un orecchio, Philip, si \u00e8 convinta che questi odi tutti i cattolici; la successiva discussione porta ad una lite che sfocia in una violenta rissa tra studenti protestanti e cattolici, come conseguenza, i genitori delle ragazze e dei ragazzi vengono convocati interrompendo il ritiro. Osservando i loro familiari che li rimproverano Erin trova finalmente qualcosa che cattolici e protestanti hanno in comune e scrive \"genitori\" sulla lavagna, Dee nota il suo gesto e, per un breve momento, si sorridono.\nEpisodio 2.\nTrama.\nSorella Michael, lieta che una statua del Bambino Ges\u00f9 di Praga sia stata donata all'istituto, decide di conservarla anzich\u00e9 condividerla con le altre scuole cittadine; nel frattempo una nuova insegnante d'inglese, la signorina De Br\u00fan, si unisce all'Our Lady Immaculate College criticando duramente le poesie degli studenti per spronarli ad essere pi\u00f9 passionali e osare di pi\u00f9 nei loro componimenti, Erin, Orla, Clare, Michelle e James ne rimangono affascinati e trascorrono ore a casa dei Quinn per migliorare i loro scritti. Quella stessa sera Joe, lo zio Colm, Gerry, Mary, Sarah e il fidanzato di quest'ultima, Ciaran, vanno a vedere \"I soliti sospetti\" ma durante la proiezione il cinema viene evacuato a causa di un allarme di sicurezza, lasciandoli tutti ossessionati dall'enigma dell'identit\u00e0 di Keyser S\u00f6ze. Con lo scorrere dei giorni il gruppo si affeziona profondamente alla De Br\u00fan e al suo entusiasmo, arrivando a trascorrere una serata a casa sua bevendo alcolici con lei, tuttavia la giornata seguente vengono informati da sorella Michael che la donna abbandoner\u00e0 la scuola, supponendo erroneamente che la preside abbia licenziato l'insegnante che tanto ammirano, il quintetto irrompe nel suo ufficio mentre \u00e8 a lezione di judo per rubare la statua del Bambino di Praga e usarla come mezzo di ricatto per costringerla a riassumere la De Br\u00fan, tuttavia, nel corso di una discussione, Michelle e James fanno accidentalmente cadere la statua sul pavimento, spezzandone la testa per poi incollarla malamente sottosopra nell'esatto istante in cui sorella Michael rientra. I genitori delle ragazze vengono convocati alla scuola assieme alla De Br\u00fan, che rivela di aver rassegnato le dimissioni per farsi assumere presso un'altra scuola femminile con un salario pi\u00f9 alto. Il gruppo riceve una settimana di sospensione e le loro famiglie sono obbligate a pagare per far sostituire la statua danneggiata con una nuova, tuttavia sorella Michael svela finalmente loro il finale de \"I soliti sospetti\".\nEpisodio 3.\nTrama.\nProprio nel momento in cui il gruppo si prepara ad andare al concerto dei Take That a Belfast, prima esibizione in assoluto della boy band in Irlanda del Nord, il telegiornale dirama la notizia che un orso polare \u00e8 fuggito dal giardino zoologico della citt\u00e0 portando i loro familiari preoccupati a proibire ai cinque di andarci nonostante avessero gi\u00e0 acquistato i biglietti. Pur di non perdere il concerto tuttavia, il gruppo decide di andarci di nascosto recandosi a Belfast in autobus, a bordo per\u00f2 si imbattono in sorella Michael che, inizialmente intenta a leggere \"L'esorcista\", dopo averli notati chiede loro il motivo del viaggio; non credendo alla storia che stiano andando all'Ulster Museum per una ricerca scolastica, la suora diviene sospettosa sulla valigia che portano con s\u00e9 ma, dato che Michelle l'ha riempita di vodka, temendo una punizione il quintetto racconta di non averla mai vista, mettendo di conseguenza in allarme tutti i passeggeri dell'autobus e portando all'intervento dell'esercito, che fa evacuare l'autobus e tenta di far detonare la presunta bomba con un veicolo telecomandato; una volta eseguita la procedura l'odore di vodka rivela a tutti i passeggeri la natura del contenuto e il gruppo si appresta a fuggire decidendo di fare a piedi il resto del percorso. Lungo la strada vengono avvicinati da un piccolo gruppo di viaggiatori irlandesi intenti a vendere verdure da una bancarella e che, nonostante i pregiudizi dei cinque verso di loro, intendevano solamente restituire a Clare la borsa che non si era accorta di aver fatto cadere. Alle ragazze viene poi offerto un passaggio da una camionista di mezza et\u00e0 di nome Rita, che si rivela tuttavia essere estremamente instabile ed irresponsabile, tanto da investire una pecora e costringerle a raccogliere la sua carcassa dalla strada; solo allora le ragazze si rendono conto di aver accidentalmente lasciato James col gruppo di nomadi e si precipitano a recuperarlo in quanto \u00e8 lui ad avere i biglietti per il concerto. Nel frattempo, la famiglia Quinn sente al telegiornale che l'orso \u00e8 stato ricatturato dai vigili del fuoco vicino alla statale A6 mentre mangiava una carcassa di pecora e, non appena le signore Mallon e Devlin arrivano a casa loro aspettandosi di trovarci Michelle, James e Clare diviene evidente che il gruppo abbia mentito e sia andato al concerto di nascosto. Gerry, guardando le riprese dell'esibizione dei Take That in TV, vede i cinque tra il pubblico e sorride.\nEpisodio 4.\nTrama.\nL'intera famiglia Quinn si riunisce per un matrimonio cui prendono parte anche la zia Bridie, sorella della defunta madre di Mary e Sarah, ed il figlio cinquantenne di quest'ultima, Eamonn, cugino delle due. Erin inoltre invita i suoi amici che, ballando sulle note di \"Rock the Boat\", finiscono involontariamente per spintonare e ferire a una gamba Eamonn, dando cos\u00ec a zia Bridie il pretesto per attaccare briga con le nipoti, che ha sempre detestato, affermando che se sua sorella fosse viva si vergognerebbe di loro. Furiosa, Mary le grida che vorrebbe vederla morta e, immediatamente, zia Bridie cade a terra senza vita. I parenti iniziano a vociferare che Mary possa lanciare maledizioni e provocare la morte di chi desidera, quindi, per placare gli animi, i Quinn decidono di presenziare alla veglia funebre di Bridie, sempre accompagnati da Clare, James e Michelle. Quest'ultima tenta di convincere il gruppo a sperimentare sostanze stupefacenti, motivo per il quale porta con s\u00e9 una scatola piena di scone alla cannabis fatti in casa che, tuttavia, vengono accidentalmente portati in cucina e distribuiti agli ospiti, portando il gruppo a barcamenarsi per recuperarli tutti e cercare di liberarsene gettandoli nello scarico del water, causando cos\u00ec un ingorgo alle tubature con conseguente allagamento del bagno. Nel frattempo, Mary e Sarah riconoscono gli orecchini indossati dalla salma di Bridie come un paio che essa aveva rubato vari anni prima a loro madre Marie e tentano quindi di recuperarli dalla bara, venendo per\u00f2 colte sul fatto da Eamonn e allontanate dalla veglia assieme al resto della famiglia. Una volta fatto ritorno a casa, Joe rivela di aver preso alcuni scone alla veglia prima di andarsene e li mette in tavola, sotto lo sguardo inorridito di Erin.\nEpisodio 5.\nTrama.\nJenny Joyce si appresta ad organizzare un ballo di fine anno stile anni cinquanta per la scuola, che nel frattempo accoglie una nuova studentessa, Mae Chung, una ragazza di origini asiatiche orientali e dal carattere ostile proveniente dalla contea di Donegal che ha dovuto lasciare la precedente scuola per aver compiuto svariati atti di bullismo. Ad eccezione di Michelle, indecisa su chi portare tra due ragazzi con cui sta uscendo contemporaneamente, le protagoniste hanno tutte delle difficolt\u00e0 a trovare un cavaliere per il ballo: Clare, in quanto unica lesbica della scuola avrebbe voluto chiedere a James di accompagnarla in amicizia ma questi non prender\u00e0 parte all'evento per partecipare a una convention del \"Dottor Who\" appena fuori Derry, Erin dunque si offre di fare da \"dama\" all'amica cambiando per\u00f2 prontamente idea dopo aver scoperto che John Paul O'Reilly, un ragazzo per cui ha una cotta, \u00e8 appena tornato single; saputo tutto ci\u00f2, Mae chiede a Clare di andarci con lei, cosa che indispettisce notevolmente Erin, infine, Orla chiede al nonno Joe di accompagnarla affermando che lui \u00e8 \"la sua persona preferita al mondo\". La sera del ballo, Erin presume senza motivo che John Paul si presenter\u00e0 a casa sua per portarcela ed aspetta inutilmente per pi\u00f9 di tre ore, afflitta ed umiliata, la ragazza viene consolata da James, che rinuncia alla convention e si presenta alla sua porta offrendosi di accompagnarla, Michelle decide di portare entrambi i due ragazzi che frequenta tentando di \"dividersi\" tra l'uno e l'altro senza farli incontrare, ma finisce per essere scoperta e piantata in asso da tutti e due. Erin si scusa con Clare per il suo comportamento ammettendo di essersi ingelosita del rapporto tra l'amica e Mae; perdonandola, Clare definisce tuttavia la ragazza orientale \"una psicopatica\" che, infuriatasi con Jenny per aver comprato un vestito che voleva lei, ha deciso di vendicarsi di fronte a tutta la scuola versandole addosso tre secchi di succo di pomodoro al momento della sua nomina a reginetta del ballo, come col sangue di maiale in \"Carrie - Lo sguardo di Satana\": il gruppo tenta inutilmente di impedire tale gesto, finendo tuttavia ricoperti di succo di pomodoro assieme a Jenny e Aisling. In quello stesso momento, un'edizione straordinaria del telegiornale riportare la notizia dell'annuncio di una tregua temporanea da parte dell'IRA, cosa che porta l'intera citt\u00e0 a festeggiare per le strade.\nEpisodio 6.\nTrama.\n30 novembre, 1995. Tutti a Derry sono in fermento per l'imminente visita del Presidente degli Stati Uniti Bill Clinton, sua moglie Hillary e loro figlia Chelsea, cui Erin ha scritto diverse lettere sperando, ingenuamente, che rispondesse. Nonostante molti istituti decidano di rimanere chiusi per onorare l'importanza storica dell'evento, sorella Michael dichiara che l'Our Lady Immaculate College rester\u00e0 aperto e impone a tutti gli allievi di presentarsi puntuali alle lezioni; tuttavia la maggior parte delle studentesse decide di saltare la scuola per assistere al discorso del Presidente. Joe, Colm e il loro amico Jim origliano varie conversazioni attraverso la banda cittadina nel tentativo di intercettare gli spostamenti di Clinton ed incontrarlo prima degli altri; dopo una di queste intercettazioni costringono Gerry ad accompagnarli a Burt, nella contea di Donegal, scoprendo tuttavia che il \"Bill\" di cui avevano origliato la conversazione era un anziano residente che aveva chiesto ad un servizio taxi di accompagnarlo a messa. Contemporaneamente Cathy, la madre di James, fa ritorno a Derry per la prima volta dopo averci abbandonato il figlio un anno prima proponendogli di tornare a Londra con lei per aiutarla a gestire la sua neonata ditta di etichette; il giovane accetta la proposta, con grande disappunto delle ragazze ed in particolare di Michelle la quale, troppo orgogliosa per ammetterlo direttamente, tenta di convincerlo a restare lasciando intuire di volergli bene e che non vorrebbe pi\u00f9 separarsi da lui. Intanto sorella Michael trova solo Jenny a scuola, dopo che quest'ultima \u00e8 stata abbandonata perfino dalla fedelissima amica Aisling, e la rimprovera duramente dicendole di andare al discorso del Presidente in quanto deve imparare quando \"disobbedire per una giusta causa\". Nel corso del tragitto verso l'aeroporto con Cathy, James realizza che la sua vera famiglia non \u00e8 con la donna che dopo averlo abbandonato lo rivuole con se solo per non assumere un impiegato, bens\u00ec con le sue amiche e la cugina a Derry; motivo per il quale decide di restare, raggiungendole a Guildhall Square e definendosi a sua volta una \"ragazza di Derry\". Erin, Orla, Clare e Michelle abbracciano James commosse ed il gruppo si allontana poi entusiasta dalla piazza poco dopo l'inizio del discorso di Clinton."}
{"id": "8096435", "revid": "1869172", "url": "https://it.wikipedia.org/wiki?curid=8096435", "title": "Grief Is The Thing With Feathers", "text": "Grief Is The Thing With Feathers \u00e8 un album di Teho Teardo pubblicato nel 2019 dalla Specula."}
{"id": "8096438", "revid": "287204", "url": "https://it.wikipedia.org/wiki?curid=8096438", "title": "Wang Yunjie", "text": "Uno dei pi\u00f9 importanti compositori cinesi nel XX secolo, autore di numerose colonne sonore per il cinema e la televisione.\nBiografia.\nCresciuto a Qingdao, studi\u00f2 la musica contro il volere dei genitori, che tentarono in ogni modo di impedirgli di intraprendere gli studi musicali. Dopo alcuni anni a Shanghai, si trasfer\u00ec a Pechino dove si laure\u00f2 all'Universit\u00e0 Normale per poi tornare a Qingdao come insegnante di musica nelle scuole medie. In seguito alla guerra di Shanghai del 1932 si impegn\u00f2 nella composizione di brani anti-guerra a Wuhan e a Chongqing.\nIn seguito alla risoluzione del conflitto sino-giapponese, ritorn\u00f2 a Qingdao e fond\u00f2 nel 1946 l'orchestra Yin Shi (). In questi anni inizi\u00f2 la sua collaborazione con la shanghaiese Kunlun Film Company, firmando le colonne sonore per i film \"Wanjia denghuo\" () nel 1948 e \"Un orfano chiamato San Mao\" () nel 1949, dove apparve in un piccolo ruolo; suo figlio Wang Longji, attore bambino, interpret\u00f2 il protagonista San Mao.\nCon l'affermarsi della Repubblica Popolare Cinese, Wang Yunjie fu nominato direttore della Shanghai Philharmonic Orchestra () e presidente del dipartimento musicale della commissione cinematografica del Ministero della cultura. \nNella sua carriera ha scritto pi\u00f9 di quaranta colonne sonore di film e serie televisive. Una delle sue composizioni pi\u00f9 celebri \u00e8 \"La piccola rondine\" (), presente nel film \"Hushi riji\" () dove \u00e8 cantata da Wang Danfeng, e divenuta tra le pi\u00f9 note canzoni cinesi per bambini della Cina continentale."}
{"id": "8096443", "revid": "201394", "url": "https://it.wikipedia.org/wiki?curid=8096443", "title": "Circus of Pain", "text": ""}
{"id": "8096444", "revid": "260676", "url": "https://it.wikipedia.org/wiki?curid=8096444", "title": "Grotte di Garc\u00eda", "text": "Le grotte di Garc\u00eda (in spagnolo \"Grutas de Garc\u00eda\") sono un complesso di cavit\u00e0 naturali ubicate nella Sierra del Fraile, a 9 chilometri di distanza dal centro di Garc\u00eda, nello Stato messicano del Nuevo Le\u00f3n.\nStoria.\nSi pensa che le grotte si siano formate tra 50 e 60 milioni di anni fa. In epoca preistorica erano sommerse dal mare, per questo motivo \u00e8 possibile trovare fossili marini nelle pareti rocciose. Furono scoperte nel 1843 dal prete Juan Antonio Sobrevilla, mentre Ignacio Marmolejo realizz\u00f2 la prima esplorazione speleologica al loro interno. L'illuminazione artificiale e le installazioni di accesso per permettere la visita ai turisti furono inaugurate nel 1948.\nCaratteristiche.\nDall'unica entrata si diramano due percorsi distinti, il primo \u00e8 lungo circa 2,5 chilometri ed \u00e8 formato da 16 sale differenti; il secondo \u00e8 lungo circa un chilometro e conta 11 sale. L'interno delle grotte ha una temperatura costante di circa 18 \u00b0C. Uno degli spazi pi\u00f9 ampi \u00e8 il \"salone della luce\" (\"El sal\u00f3n de la luz\"), che riceve illuminazione naturale da un foro che si apre nel soffitto della grotta. Al suo interno si trova l'imponente formazione stalagmitica chiamata \"Albero di Natale\" (\"El \u00e1rbol de Navidad\"), addobbata con luminarie che ricordano quelle di un vero albero di Natale. Nel \"salone dell'aria\" (\"El sal\u00f3n del aire\") si passa invece per una balconata alta 40 metri. Le grotte contengono altre conformazioni notevoli, come \"l'ottava meraviglia\" (\"La octava maravilla\"), una colonna formatasi dall'unione di stalattite e stalagmite; \"la mano del morto\" (La mano del muerto), una stalagmite che ricorda un braccio umano; \"la Nativit\u00e0\" (\"El Nacimiento\"); \"la fontana congelata\" (\"La fuente congelada\"); \"la torre cinese\" (\"La torre china\"); \"il teatro\" (\"El teatro\"); \"l'inferno\" (\"El infierno\"); \"la bara\" (\"El ata\u00fad\"); \"La gloria\"; \"la cappella\" (\"La capilla\"); \"il crocifisso\" (\"El crucifijo\"); \"le colonne\" (\"Las columnas\"); \"la testa dell'asino\" (\"La cabeza del burro\"); \"il cammello\" (\"el camello\") ed \"il gorilla\" (\"El gorila\")."}
{"id": "8096445", "revid": "6923", "url": "https://it.wikipedia.org/wiki?curid=8096445", "title": "Refrain Puramente Casuale - Live at Corte baz\u00e0n", "text": "Refrain puramente casuale (Live in Corte Baz\u00e0n at Folkest) \n\u00e8 il primo album dal vivo del cantautore italiano Max Arduini, pubblicato in digitale nel 2016. \nla raccolta.\nIl disco \u00e8 stato registrato il 21/07/2012 nel corso del concerto tenutosi a Goricizza di Codroipo in provincia di Udine a \"Corte Baz\u00e0n\" dopo essersi classificato secondo a Folkest nella selezione \u201cItalia Centro Meridionale\u201d. L'album vede la partecipazione di Valdimiro Buzi nipote di Giuseppe Anedda al mandolino e Francesco Caprara batterista de La scelta alla batteria.\nTracce.\nTesti e musiche di Max Arduini"}
{"id": "8096459", "revid": "121460055", "url": "https://it.wikipedia.org/wiki?curid=8096459", "title": "Lobster Johnson", "text": "Lobster Johnson \u00e8 uno dei personaggi del fumetto \"Hellboy\", creato dall'artista statunitense Mike Mignola, \u00e8 un violento vigilante, cacciatore di nazisti e l'eroe preferito di Hellboy."}
{"id": "8096460", "revid": "287204", "url": "https://it.wikipedia.org/wiki?curid=8096460", "title": "Illuminae", "text": "Illuminae \u00e8 un romanzo epistolare space opera young adult scritto da Amie Kaufman e Jay Kristoff. \u00c8 il primo romanzo della serie \"Illuminae File\". La storia \u00e8 raccontata attraverso una serie di documenti riservati, e-mail censurate, interviste e altro. \"Illuminae\" \u00e8 ambientato nel 2575 ed \u00e8 la storia dell'adolescente colona Kady Grant e del suo fidanzato pilota di caccia Ezra Mason.\nLa serie \u00e8 stata acquisita da Random House in un anticipo nel 2013. Il primo libro della serie \u00e8 stato pubblicato a fine ottobre 2015. Ha debuttato al quinto posto nella lista dei bestseller del New York Times per giovani adulti con copertina rigida e ha raggiunto fino al terzo posto. \"Illuminae\" \u00e8 stato nominato per il Prime Minister's Literary Award nel 2016, ha vinto il Premio Aurealis nel 2015 per il miglior romanzo di fantascienza, il premio Gold Inky nel 2016 per la migliore narrativa adolescenziale e il Australian Book Industry Award Book of the Year for Older Children nel 2016.\nIl sequel, \"Gemina\", ha debuttato al terzo posto nella lista dei bestseller del New York Times e ha vinto il Aurealis Award per il miglior romanzo di fantascienza del 2016.\nIl terzo libro della serie, \"Obsidio\", ha debuttato al sesto posto nella lista delle serie per bambini del New York Times, come il primo bestseller per giovani adulti in Australia e come un bestseller USA Today.\nTrama.\nNel 2575 l'intero universo di Kady \u00e8 stato sconvolto. La BeiTech Industries, societ\u00e0 rivale della societ\u00e0 mineraria Wallace Ulyanov Consortium, ha invaso il pianeta natale di Kady Kerenza per via delle sue risorse naturali. Lei e diverse migliaia di coloni hanno lottato con una delle navi in fuga, Alexander e Hypatia, con la nave da guerra della BeiTech, la Lincoln, in un inseguimento mortale.\nTuttavia, questa non \u00e8 la fine dei loro problemi. Si \u00e8 diffuso un virus contagioso e mortale e sta mutando. L'IA della flotta, danneggiata durante la fuga, sta compiendo scelte allarmanti. E i responsabili sono sfuggenti sulla verit\u00e0. Ma Kady si rifiuta di starsene tranquillamente a guardare mentre la vita di cos\u00ec tante persone \u00e8 in gioco. Mentre si fa strada attraverso trascrizioni, messaggi e altri dati, \u00e8 chiaro che c'\u00e8 solo una persona di cui pu\u00f2 fidarsi e che pu\u00f2 aiutarla a portare alla luce la verit\u00e0: Ezra Mason, il suo ex fidanzato, che ha lasciato poco prima dell'invasione.\nAdattamento cinematografico.\nNel novembre 2015 la societ\u00e0 di produzione di Brad Pitt, Plan B Entertainment, e Warner Bros. hanno acquistato i diritti di \"Illuminae\". Pitt, Dede Gardner e Jeremy Kleiner sono previsti alla produzione."}
{"id": "8096472", "revid": "122246", "url": "https://it.wikipedia.org/wiki?curid=8096472", "title": "Nazionale Under-18 di pallavolo maschile del Belgio", "text": "La nazionale Under-18 di pallavolo maschile del Belgio \u00e8 una squadra europea composta dai migliori giocatori di pallavolo del Belgio con un'et\u00e0 inferiore di 18 anni ed \u00e8 posta sotto l'egida della Federazione pallavolistica del Belgio.\nRosa.\nSegue la rosa dei giocatori convocati per il campionato europeo Under-18 2020."}
{"id": "8096475", "revid": "6923", "url": "https://it.wikipedia.org/wiki?curid=8096475", "title": "Nazionale Under-18 di pallavolo maschile della Francia", "text": "La nazionale Under-18 di pallavolo maschile della Francia \u00e8 una squadra europea composta dai migliori giocatori di pallavolo della Francia con un'et\u00e0 inferiore di 18 anni ed \u00e8 posta sotto l'egida della Federazione pallavolistica della Francia."}
{"id": "8096482", "revid": "122943096", "url": "https://it.wikipedia.org/wiki?curid=8096482", "title": "Porsche Type 64", "text": "La Porsche Type 64, chiamata anche Porsche 64 o VW Type 60 K 10, \u00e8 il primo prototipo e la prima vettura prodotta nel 1939 dalla casa automobilistica tedesca Porsche.\nDescrizione.\nFu progettata da Ferdinand Porsche nella primavera del 1939 sulla base della contemporanea Volkswagen Maggiolino. Inizialmente proposta per la produzione, non ricevette il via libera. Porsche costru\u00ec tre esemplari di questa vettura. La vettura doveva partecipare alla gara Berlino-Roma (gara che non fu mai disputata), ma un esemplare rimase danneggiato durante un incidente prima della gara.\nEsternamente, la vettura differiva dal Maggiolino per la presenza di una carrozzeria aerodinamica realizzata in alluminio dalla lunghezza di circa 4,15 metri. Il progetto fu disegnato da Erwin Komenda, mentre la costruzione della struttura fu in gran parte opera del matematico Josef Mickl. Per avere un abitacolo il pi\u00f9 possibile aerodinamico, il sedile del conducente era posto quasi al centro del veicolo, con il sedile del passeggero arretrato. Tutte e quattro ruote furono carenate per migliorare aerodinamica. Il motore, lo stesso installato sul Maggiolino, era montato a sbalzo sull'asse posteriore a 4 cilindri boxer potenziato fino ad erogare 40 CV. Il coefficiente di residenza aerodinamica era di 0,385. Dei 3 esemplari prodotti, ne \u00e8 sopravvissuto solo uno."}
{"id": "8096487", "revid": "124123", "url": "https://it.wikipedia.org/wiki?curid=8096487", "title": "Arthur Somervell", "text": " Dopo Hubert Parry, fu uno dei pi\u00f9 autorevoli e influenti scrittori di canzoni d'arte nel rinascimento musicale inglese tra il 1890 e il 1900. Uno dei suoi lavori pi\u00f9 noti \u00e8 il suo adattamento in lingua inglese di un'aria di H\u00e4ndel, \"Silent Worship\".\nBiografia.\nNacque a Windermere, Westmorland, figlio di Robert Miller Somervell, J.P. (1821-1899), fondatore di K Shoes (precedentemente noto come \"Somervell Brothers\"). La famiglia Somervell (originariamente Somerville) proveniva dalla Scozia e si stabil\u00ec a Londra nel 1700. Il fratello di Arthur Somervell, Colin, era l'Alto Sceriffo di Westmorland nel 1916, cos\u00ec come il figlio di Colin, il maggiore Arnold Colin Somervell, O.B.E. nel 1936 e, successivamente, altri membri della famiglia Somervell.\nSomervell fu inizialmente istruito alla Uppingham School e al King's College, Cambridge, dove studi\u00f2 composizione sotto Sir Charles Villiers Stanford. Dal 1883 al 1885 studi\u00f2 alla Scuola Superiore per la Musica, Berlino, e dal 1885 al 1887 al Royal College of Music a Londra, sotto Parry. Studi\u00f2 composizione con Friedrich Kiel. Divenne professore al Royal College of Music nel 1894 e diresse i suoi lavori ai festival di Leeds e Birmingham, 1895-97. Nel 1901 fu nominato Ispettore di Musica presso il Board of Education and Scottish Education Department e nel giugno dell'anno successivo ricevette la laurea come Doctor of Music dall'Universit\u00e0 di Cambridge.\nRaggiunse il successo ai suoi tempi come compositore di opere corali come \"The Forsaken Merman\" (1895), \"Intimations of Immortality\" (che diresse al Festival di Leeds nel 1907) e \"The Passion of Christ\" (1914), ma ora \u00e8 ricordato principalmente per i suoi cicli di canzoni come \"Maud\" (da Tennyson, 1898) e la prima ambientazione conosciuta (1904) di \"A Shropshire Lad\" di A. E. Housman. Il suo popolare adattamento di H\u00e4ndel, \"Silent Worship\", fu inserito nel film del 1996 \"Emma\".\nIl suo stile era conservatore e mostra l'influenza di Mendelssohn e Brahms. Fu anche attivo nell'educazione musicale e divenne Primo Ispettore di Musica per il Board of Education nel 1920. Fu fatto Cavaliere nel 1929. Il suo \"Concerto per violino\" del 1930 fu dedicato alla violinista Adila Fachiri.\nNel 1890 Somervell spos\u00f2 Edith Lance Collet (1861-1944) e attraverso sua figlia Katherine ('Kit'), una ballerina dei Ballets Russes di Sergej Djagilev, era il nonno della scrittrice Elizabeth Jane Howard.\nComposizioni.\nMusicological and Musical Education works.\nLa \"Thalassa\" Symphony in re minore (La sinfonia del mare), fu presentata in prima mondiale nel 2011 per l'etichetta CD Cameo Classics, quasi 100 anni dopo la sua composizione. Scritto nel 1912, il secondo movimento, \"Elegy\", commemora la morte di Robert Falcon Scott nell'Antartico quell'anno. La Malta Philharmonic Orchestra fu diretta dal suo direttore musicale, Michael Laus. La sinfonia (della durata di quasi 37 minuti) \u00e8 abbinata ad altre due registrazioni in anteprima di opere orchestrali britanniche, il poema sinfonico di Alexander MacKenzie, \"La Belle Dame sans Merci\" e \"Pantomime Suite\" di Josef Holbrooke op.16 su CC9034CD."}
{"id": "8096492", "revid": "117127859", "url": "https://it.wikipedia.org/wiki?curid=8096492", "title": "Volkswagen XL1", "text": "La Volkswagen XL1 \u00e8 un'autovettura prodotta in 250 esemplari della casa automobilistica tedesca Volkswagen dal 2013 al 2016.\nSpecifiche.\nLa vettura \u00e8 un'ibrida plug-in diesel, progettata per essere in grado di percorrere 100 km con 1 litro di gasolio. Per raggiungere tale scopo, \u00e8 costituita da materiali leggeri e la carrozzeria ha corpo estremamente aerodinamico. La prima concept car \u00e8 stata presentata nel 2009 con il nome \"L1\", mentre la seconda nel 2011 con il nome definitivo XL1.\nLa produzione limitata a 250 unit\u00e0 \u00e8 iniziata a met\u00e0 2013 e terminata nel 2016. La Volkswagen XL1 era disponibile solo per il mercato europeo. Meccanicamente si compone di un motore termico diesel da 800 cc bicilindrico da 48 CV abbinato a un motore elettrico da 27 CV, con capacit\u00e0 della batteria al litio di 5,5 kWh che le permette di viaggiare in modalit\u00e0 completamente elettrica per circa 50 km. Il consumo dichiarato di carburante \u00e8 di 0,9 litri ogni 100 km nell'ambito del ciclo NEDC e con emissioni di 21 g/km di CO2. Le vendite sono iniziate in Germania nel giugno 2014."}
{"id": "8096503", "revid": "287204", "url": "https://it.wikipedia.org/wiki?curid=8096503", "title": "Atletica leggera agli XI Giochi panafricani - Lancio del disco maschile", "text": "Il concorso del lancio del disco maschile agli XI Giochi panafricani si \u00e8 svolto il 13 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dal sudafricano Russell Tucker."}
{"id": "8096505", "revid": "287204", "url": "https://it.wikipedia.org/wiki?curid=8096505", "title": "Mary Robinette Kowal", "text": " Ha ricevuto numerosi premi.\nBiografia.\nMary Robinette Harrison \u00e8 nata a Raleigh e ha studiato alla East Carolina University, diplomandosi in educazione artistica con una specializzazione in teatro e inizi\u00f2 a lavorare come burattinaia nel 1989. Si \u00e8 esibita al Center for Puppetry Arts e ha lavorato per la Jim Henson Productions e con una sua compagnia di produzione, la Other Hand Productions. Ha lavorato anche in Islanda nel programma televisivo \"Lazy Town\" per due stagioni.\n\u00c8 stata direttrice artistica dello \"Shimmer Magazine\" e dal 2010 per \"Weird Tales\". Per due anni \u00e8 stata segretaria della Science Fiction and Fantasy Writers of America ed \u00e8 stata eletta vicepresidente nel 2010 e presidente nel 2019.\nNel 2008 ha vinto il John Wood Campbell per il miglior nuovo scrittore. I suoi racconti sono stati pubblicati su riviste come \"Talebones Magazine\", \"Strange Horizons\" e \"Apex Digest\". e includono \"For Solo Cello, op. 12\", pubblicato su \"Cosmos Magazine\" nel 2008 che super\u00f2 il ballottaggio preliminare per il Premio Nebula 2007., \"Evil Robot Monkey\" candidato per il Premio Hugo nel 2009 e \"For Want of a Nail\" vincitore del premio Hugo nel 2011.\nIl suo romanzo di esordio, \"Shades of Milk and Honey\" fu candidato al Premio Nebula per il miglior romanzo 2010. Il suo racconto, \"The Lady Astronaut of Mars\" non fu candidabile per il premio Hugo 2013 perch\u00e9 era stato pubblicato come parte di un audiolibro, ma venne successivamente pubblicato come libro vincendo l'Hugo nel 2014. \"The Calculating Stars\", primo romanzo del ciclo \"Lady Astronaut of Mars\", \u00e8 stato candidato al Premio Hugo per il miglior romanzo 2019 e ha vinto il Premio Nebula per il miglior romanzo 2019.\nNel 2009 ha donato il suo archivio (manoscritti di sue opere, corrispondenza e materiali vari delle convention) al dipartimento Rare Books and Special Collections della Northern Illinois University.\nDopo aver partecipato diverse volte come ospite del podcast \"Writing Excuses\" \u00e8 diventata un membro regolare all'inizio della sesta stagione nel 2011.\nHa registrato diversi audiolibri di romanzi di autori come John Scalzi, Seanan McGuire, Cory Doctorow e Kage Baker."}
{"id": "8096507", "revid": "287204", "url": "https://it.wikipedia.org/wiki?curid=8096507", "title": "Atletica leggera agli XI Giochi panafricani - Lancio del martello maschile", "text": "Il concorso del lancio del martello maschile agli XI Giochi panafricani si \u00e8 svolto il 16 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dall'egiziano Mostafa Al-Gamel."}
{"id": "8096508", "revid": "74801", "url": "https://it.wikipedia.org/wiki?curid=8096508", "title": "Harold Cherniss", "text": "Considerato negli Stati Uniti uno dei principali esperti di Platone e Aristotele, Cherniss continua ad influire sullo studio della filosofia greca antica per diversi motivi:"}
{"id": "8096509", "revid": "62748", "url": "https://it.wikipedia.org/wiki?curid=8096509", "title": "Confine tra il Brasile e la Guyana francese", "text": ""}
{"id": "8096512", "revid": "287204", "url": "https://it.wikipedia.org/wiki?curid=8096512", "title": "Atletica leggera agli XI Giochi panafricani - Getto del peso maschile", "text": "Il concorso del getto del peso maschile agli XI Giochi panafricani si \u00e8 svolto il 14 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dal congolese Franck Elemba."}
{"id": "8096515", "revid": "1793900", "url": "https://it.wikipedia.org/wiki?curid=8096515", "title": "Palazzo del Governatore (Asmara)", "text": "Il Palazzo del Governatore \u00e8 un edificio storico situato all'Asmara, capitale dell'Eritrea. Costruito in stile razionalista nel centro della citt\u00e0 durante il periodo coloniale italiano, l'edificio \u00e8 oggi sede del municipio della capitale. \nStoria.\nL'ex palazzo del governo italiano fu costruito nel 1897 su iniziativa di Ferdinando Martini, primo governatore italiano dell'Eritrea (che in precedenza aveva sede presso l'attuale Palazzo presidenziale). Il Gibi, come \u00e8 noto, fu convertito nel Museo civico dell'Asmara durante l'amministrazione etiope, quando la sede del Governatore fu trasferita all'attuale edificio. \nL'attuale municipio fu costruito negli anni 1930 in tipico stile Littorio, con una torre centrale all'ingresso ornata con \"fasci\" (distrutti nel marzo del 1941, quando la citt\u00e0 fu conquistata dagli inglesi). Si trova vicino al tribunale e al Ministero della giustizia della Repubblica di Eritrea, nella parte centrale di Asmara che \u00e8 stata nominata \"Patrimonio dell'Umanit\u00e0\" dall'UNESCO nel 2017. \nIl municipio di Asmara \u00e8 apparso sugli ultimi francobolli di Asmara, emessi nel 1960."}
{"id": "8096516", "revid": "287204", "url": "https://it.wikipedia.org/wiki?curid=8096516", "title": "Atletica leggera agli XI Giochi panafricani - Staffetta 4\u00d7100 metri maschile", "text": "La staffetta 4\u00d7100 metri maschile agli XI Giochi panafricani si \u00e8 svolta il 15 e 16 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dalla Costa d'Avorio, con la prestazione di Christopher Naliali, Hua Wilfried Koffi, Arthur Gu\u00e9 Ciss\u00e9 e Ben Youssef Meit\u00e9.\nRisultati.\nBatterie.\nQualificazione: i primi 3 di ogni batteria (Q) e i 2 migliori tempi degli esclusi (q) si qualificano in finale."}
{"id": "8096518", "revid": "149485", "url": "https://it.wikipedia.org/wiki?curid=8096518", "title": "Ogho Oghene Egwero", "text": ""}
{"id": "8096520", "revid": "599013", "url": "https://it.wikipedia.org/wiki?curid=8096520", "title": "Eve Jobs", "text": "\u00c8 la figlia di Steve Jobs, nata dalla sua seconda moglie."}
{"id": "8096521", "revid": "107239503", "url": "https://it.wikipedia.org/wiki?curid=8096521", "title": "Lima 2019", "text": ""}
{"id": "8096522", "revid": "599013", "url": "https://it.wikipedia.org/wiki?curid=8096522", "title": "Andrew Abruzzo", "text": ""}
{"id": "8096539", "revid": "72396", "url": "https://it.wikipedia.org/wiki?curid=8096539", "title": "Marlon Zanotelli", "text": ""}
{"id": "8096542", "revid": "729019", "url": "https://it.wikipedia.org/wiki?curid=8096542", "title": "Chiesa di San Nicola di Usokha", "text": "La Chiesa di San Nicola di Usokha () \u00e8 una chiesa ortodossa situata nella citt\u00e0 di Pskov, in Russia. \u00c8 stata costruita tra il XV e il XVI secolo ed \u00e8 classificata come chiesa di interesse storico e culturale della Federazione di Russia.\nA luglio 2019 \u00e8 stata dichiarata, insieme ad altre chiese di Pskov, patrimonio dell'UNESCO."}
{"id": "8096543", "revid": "599013", "url": "https://it.wikipedia.org/wiki?curid=8096543", "title": "Gemma Font", "text": "Carriera.\nClub.\nFont arriva al all'et\u00e0 di 13 anni giocando nelle sue formazioni giovanili fin dalla stagione 2013-2014. Due stagioni dopo \u00e8 aggregata alla squadra B (riserve), con la quale disputa la Segunda Divisi\u00f3n Femenina de F\u00fatbol, secondo livello del campionato spagnolo di calcio femminile, vincendo il gruppo 3 per tre campionati consecutivi.\nInserita in rosa con la squadra titolare come vice di Sandra Pa\u00f1os in occasione della finale della Coppa della Regina 2016, viene stabilmente trasferita alla prima squadra come terzo portiere dalla stagione 2018-2019 affiancando, oltre a Pa\u00f1os, anche la messicana Pamela Tajonar."}
{"id": "8096544", "revid": "287204", "url": "https://it.wikipedia.org/wiki?curid=8096544", "title": "Pagoda del Principe Teng", "text": "La Pagoda del Principe Teng (Cinese tradizionale: \u6ed5\u738b\u9601; pinyin: \"T\u00e9ngw\u00e1ng g\u00e9\") \u00e8 un edificio nel nord-ovest della citt\u00e0 di Nanchang, nella provincia dello Jiangxi, in Cina, sulla riva orientale del fiume Gan ed \u00e8 una delle c.d. \"Tre grandi torri della Cina meridionale\" (le altre due sono la Torre Yueyang e la Pagoda della Gru Gialla). La struttura, in legno, \u00e8 stata distrutta e ricostruita molte volte nel corso della sua storia. L'attuale edificio \u00e8 stato ricostruito nel 1989 sul sito originario. Il piano di ricostruzione fu ideato dall'architetto Liang Sicheng e ora la Pagoda del Principe Teng \u00e8 una struttura iconica di Nanchang. La pagoda \u00e8 composta da nove piani. Lo stile architettonico \u00e8 quello della dinastia Song.\nStoria.\nLa Pagoda del Principe Teng fu costruito per la prima volta nel 653 da Li Yuanying, il fratello minore dell'imperatore Taizong di Tang e zio dell'imperatore Gaozong di Tang. Li Yuanying, nome dinastico \"Principe Teng\" (639), trascorse i suoi primi anni a Suzhou. Nel 652 gli fu assegnato il governatorato di Nanchang, dove la pagoda era la sua residenza. Si tratta dell'unica architettura reale esistente nel sud della Cina. Vent'anni dopo, l'edificio fu ricostruito dal nuovo governatore. Al suo completamento, un gruppo di intellettuali locali si riun\u00ec per comporre prosa e poesia sull'edificio. Il pi\u00f9 famoso di questi \u00e8 la \"Prefazione al padiglione del principe Teng\" di Wang Bo. L'opera ha reso la Pagoda del Principe Teng un nome familiare in Cina fino ai giorni nostri.\nLa pagoda \u00e8 stata distrutta e ricostruita 29 volte nei secoli successivi, cambiando spesso forma e funzione. La penultima costruzione fu durante il regno di Tongzhi della dinastia Qing. Quell'edificio fu distrutto nell'ottobre del 1926 durante il caotico Periodo dei signori della guerra. \nDescrizione.\nL'attuale Pagoda del Principe Teng fu costruita su progetto dell'architetto Liang Sicheng e completata l'8 ottobre 1989. L'edificio \u00e8 in cemento armato ma decorato in stile dinastia Song. \u00c8 alto 57,5 metri e ha nove piani, con una superficie totale di 13.000 metri quadrati.\nL'edificio si trova su una piattaforma di cemento alta 12 metri che \u00e8 destinata a simboleggiare le antiche mura della citt\u00e0 ormai distrutte. Su di una tavoletta in acciaio inossidabile all'ingresso \u00e8 incisa con un'opera calligrafica di Mao Zedong: \u201c\u843d\u971e \u4e0e \u5b64 \u9e5c \u9f50 \u98de \uff0c \u79cb\u6c34 \u5171 \u957f \u5929\u4e00 \u8272\u3002\u201d (\"Neve che cade e oca solitaria che volano insieme; un'unica tonalit\u00e0, acqua autunnale e il lungo tratto di cielo\").\nIl bellissimo giardino che \u00e8 stato costruito nel 1989 \u00e8 l'ornamento perfetto della pagoda. L'edificio serve principalmente a scopi turistici. Oltre alla decorazione interna, le attrazioni includono spettacoli teatrali di musica d'epoca e mostre di strumenti antichi ricostruiti. Ci sono alcuni ristoranti e negozi di souvenir. Le strade intorno alla pagoda sono state progettate per conformarsi al suo stile. Questa zona \u00e8 diventata il centro del commercio di oggetti d'antiquariato di Nanchang.\nInfluenze.\nLa Pagoda del Principe Teng raggiunse fama nazionale grazie alla \"Prefazione al padiglione del principe Teng\", costituendosi per le generazioni successive quale esempio di magnifica architettura da imitare. Quando fu costruita la Citt\u00e0 Proibita, le sue torri angolari presero a modello (rifacendosi a modelli pittorici) la Pagoda del Principe Teng e la Pagoda della Gru Gialla: stranamente, entrambe le torri sono raffigurate identiche nei dipinti sopravvissuti. Queste torri angolari dalla struttura unica rimangono alcuni dei tesori architettonici pi\u00f9 apprezzati della Citt\u00e0 Proibita. La Pagoda del Principe Teng era considerata una sorta di \"terra santa\" da diverse dinastie d'imperatori cinesi. Ospitava inoltre un'importante biblioteca.\nCronologia della costruzione.\nSecondo Wang: "}
{"id": "8096549", "revid": "287204", "url": "https://it.wikipedia.org/wiki?curid=8096549", "title": "Torneo Supercup 2019", "text": "Il Torneo Supercup 2019 si \u00e8 svolto dal 16 al 18 agosto 2019.\nGli incontri sono stati disputati nell'impianto \"Inselparkhalle\", situato nella citt\u00e0 di Amburgo."}
{"id": "8096550", "revid": "1543377", "url": "https://it.wikipedia.org/wiki?curid=8096550", "title": "Malta Philharmonic Orchestra", "text": "La Malta Philharmonic Orchestra (maltese: Orkestra Filarmonika Nazzjonali) \u00e8 l'orchestra sinfonica nazionale di Malta. \u00c8 stata fondata nel 1968 ed era originariamente conosciuta come Orchestra del Teatro Manoel, dove risiedeva sia per produzioni liriche che per concerti orchestrali. Nel settembre 1997 l'orchestra divenne un organo indipendente e fu ufficialmente nominata l'orchestra nazionale di Malta. Il suo attuale direttore musicale \u00e8 Brian Schembri.\nStoria.\nLa Malta Philharmonic Orchestra fu fondata il 1\u00ba aprile 1968 ed era originariamente conosciuta come Orchestra del Teatro Manoel. Era composta da un numero di musicisti che avevano precedentemente fatto parte di un'orchestra da camera in un ingaggio per il comandante in capo della Royal Navy (Malta), meglio noto come l'Orchestra C-in-C che era stata sciolta un giorno prima. Come orchestra residente al Teatro Manoel si \u00e8 esibita regolarmente in opere e concerti sinfonici sotto la direzione dei suoi direttori residenti Joseph Sammut (1968-1992) e Michael Laus (1992-1997).\nNel settembre 1997 l'orchestra divenne un organo indipendente e fu ufficialmente nominata The National Orchestra of Malta. Il suo primo direttore residente fu Joseph Vella. Dieci anni dopo, nel dicembre 2007, l'orchestra fu estesa al rango di orchestra sinfonica di dimensioni normali e si esib\u00ec per la prima volta come The Malta Philharmonic Orchestra il 12 gennaio 2008, in occasione dell'ingresso di Malta nell'Eurozona.\nA partire dal gennaio 2005 sono stati avviati programmi di cooperazione con orchestre straniere. Questi hanno portato a vari scambi di apprendimento e culturali con orchestre come l'Orchestra Filarmonica di Brno, l'Orchestra Sinfonica di Pesaro, l'Orchestra e Coro di Milano La Verdi, l'Orchestra e il Conservatorio della Svizzera Italiana e altri.\nL'orchestra era andata in tourn\u00e9e per la prima volta, nella sua forma precedente come orchestra da camera, durante la stagione 2001-02. In Belgio l'orchestra si \u00e8 esibita al Municipio di Bruxelles sotto la direzione di Michael Laus, che \u00e8 tuttora il suo direttore d'orchestra residente, mentre in Sicilia ha preso parte a una produzione in cinque esibizioni di \"Cos\u00ec fan tutte\" di Mozart a Palermo. Nel giugno 2003 l'Orchestra Nazionale ha partecipato alla produzione del \"Candide\" di Leonard Bernstein al Teatro Argentina di Roma, a cui fece seguito un concerto tra le rovine di Villa Adriana a Tivoli. Seguirono altre tourn\u00e9e di concerti, in particolare una joint venture con l'Orchestra Filarmonica di Brno a Brno nel 2006, a Pesaro nel 2007, a Lugano e Saragozza nel 2008.\nNel 2014 Brian Schembri \u00e8 stato nominato direttore principale dell'orchestra, succedendo a Michael Laus (1991-2014).\nAttivit\u00e0.\nLa Malta Philharmonic Orchestra ha suonato con illustri direttori e musicisti sia in concerti che in opere. Tra i solisti che si sono esibiti con l'orchestra figurano Cecilia Gasdia, Ghena Dimitrova, Miriam Gauci, Joseph Calleja, Andrea Bocelli, Jos\u00e9 Carreras, Kate Aldrich, Daniela Dess\u00ec, Johanna Beisteiner e Lydia Caruana. \u00c8 anche un esponente di spicco dei compositori maltesi con l'ambizione di promuovere le composizioni maltesi e di farle conoscere a un pubblico internazionale pi\u00f9 ampio. L'ampio calendario di eventi dell'orchestra comprende principalmente concerti sinfonici al Teatro Manoel, al Mediterranean Conference Centre e in altri luoghi, oltre a produzioni liriche a Malta, Gozo e all'estero. L'orchestra si avventura anche nel repertorio popolare leggero con concerti dedicati, in programma durante i mesi primaverili/estivi. Ha programmi educativi per bambini, che li coinvolgono in seminari e discorsi creativi su argomenti che coprono l'intero spettro della produzione musicale."}
{"id": "8096552", "revid": "767487", "url": "https://it.wikipedia.org/wiki?curid=8096552", "title": "Underwater (film)", "text": "Underwater \u00e8 un film del 2020 diretto da William Eubank.\nTrama.\nUn impianto di trivellazione situato sul fondo della fossa delle Marianne \u00e8 colpito da un forte terremoto che ne distrugge intere sezioni: gli unici membri superstiti dell'equipaggio sono l'ingegnere meccanico Norah e i ricercatori Rodrigo e Paul. Dopo aver momentaneamente arrestato il collasso, Norah si dirige con gli altri verso il locale delle capsule di salvataggio, trovandovi per\u00f2 solo il capitano della base a informarli che queste sono gi\u00e0 partite. Unitisi ad altri due sopravvissuti, la biologa Emily e il suo ragazzo Liam, scoprono dell'impossibilit\u00e0 di contattare la superficie e le Tian Industries, proprietarie dell'impianto. Il gruppo decide quindi di indossare delle tute pressurizzate per attraversare un miglio di fondale oceanico fino alla vicina trivella di Roebuck, nella speranza di riemergere da l\u00ec prima che sia troppo tardi.\nAppena calatisi sul fondale, l'elmetto difettoso di Rodrigo implode per\u00f2 sotto la pressione dell'acqua, uccidendolo. Durante il tragitto, il gruppo nota un vicino SOS proveniente da una delle capsule di salvataggio, che trovano distrutta e contenente il cadavere martoriato di un membro dell'equipaggio: mentre lo ispezionano, una creatura fuoriesce dal corpo e li attacca, venendo uccisa da Liam. Emily conferma che sembra trattarsi di una specie ancora sconosciuta, forse risvegliata dalle trivellazioni, quando il gruppo viene attaccato da una sua versione pi\u00f9 grande e umanoide. Mentre fuggono verso il tunnel d'accesso a met\u00e0 strada, l'impianto esplode e i detriti danneggiano il depuratore d'ossigeno della tuta di Liam. Anche il tunnel \u00e8 stato danneggiato, interrompendosi e costringendoli a percorrere un breve tratto sott'acqua uno alla volta. Quando \u00e8 il turno di Paul, per\u00f2, questo viene ghermito e ucciso dalla creatura.\nIl gruppo deve attraversare un ultimo tratto di fondale prima della Roebuck, ma \u00e8 rallentato da Liam, che respira fumi tossici a causa del suo depuratore danneggiato: cos\u00ec facendo cadono di nuovo preda della creatura, che trascina con s\u00e9 Norah e il capitano. Per salvarla dal letale cambio di pressione, quest'ultimo si sacrifica, sganciandosi da lei e facendosi esplodere con la creatura. Ricongiuntasi con Emily, che sta trascinando un semi-incosciente Liam, Norah scopre che davanti all'entrata della trivella sono appollaiate decine di creature come quella che ha affrontato, addormentate. In procinto di finire l'ossigeno, provano a entrare di soppiatto attraverso, ma vengono scoperte: una delle creature fagocita Norah, che riesce per\u00f2 a squarciarla dall'interno con un razzo di segnalazione. Prima che le altre possano attaccarli, per\u00f2, vengono richiamate da una gigantesca creatura: Cthulhu, il quale inizia a distruggere la trivella.\nI tre riescono a raggiungere il locale delle capsule di salvataggio, ma Norah scopre che solo due di esse funzionano ancora: decide quindi di cederle alla coppia, memore del suo fidanzato morto anni prima in un'immersione. Dopo aver notato che le creature stanno inseguendo le capsule e sapendo di non avere comunque scampo, Norah decide di sacrificarsi sovraccaricando i motori principali della trivella, causando un'enorme esplosione che travolge lei, Cthulhu e tutte le altre creature e permette alle capsule di raggiungere la superficie. Nei mesi seguenti all'incidente, le Tian Industries insabbiano quanto accaduto, distruggendo tutte le registrazioni dell'evento e secretando le testimonianze di Emily e Liam: la compagnia annuncia infine di essere intenzionata a procedere nuovamente con le trivellazioni sottomarine.\nProduzione.\nWilliam Eubank ha diretto il film, prodotto dalla Chernin Entertainment per 20th Century Fox, a partire da una sceneggiatura scritta da Brian Duffield e revisionata da Adam Cozad. Nel febbraio del 2017, Kristen Stewart \u00e8 stata annunciata come protagonista. Le riprese sono cominciate nel mese di aprile dello stesso anno e si sono tenute per due mesi a New Orleans, in Louisiana.\nIl film \u00e8 stato co-finanziato dalla TSG Entertainment e ha avuto un budget stimato attorno ai 50/80 milioni di dollari.\nIl design dei mostri, originariamente pi\u00f9 simili a dei calamari, \u00e8 stato cambiato in fase di post-produzione dopo che sia Eubank che Andr\u00e9s Muschietti si erano trovati concordi nel non ritenerlo sufficientemente spaventoso. Virando quindi verso un'atmosfera \u00abpi\u00f9 mistica\u00bb e vicina all'orrore cosmico descritto da H. P. Lovecraft, il regista ha deciso di sostituire anche il mostro finale (nella sceneggiatura un gigantesco behemoth simile a una balena) con Cthulhu, essendo quest'ultimo un personaggio di pubblico dominio.\nPromozione.\nIl trailer \u00e8 stato diffuso online il 19 agosto 2019.\nDistribuzione.\nIl film \u00e8 stato distribuito nelle sale cinematografiche statunitensi da 20th Century Fox a partire dal 10 gennaio 2020. \u00c8 stato l'ultimo film distribuito sotto l'etichetta Fox prima che il nuovo proprietario di quest'ultima, la Walt Disney Company, ne cambiasse il nome in 20th Century Studios.\nIn Italia \u00e8 stato distribuito a partire dal 30 gennaio dello stesso anno.\nAccoglienza.\nIncassi.\n\"Underwater\" ha incassato 17,3 milioni di dollari in Canada e negli Stati Uniti e 23,6 milioni nel resto del mondo, per un totale di 40,9 milioni di dollari, non riuscendo a coprire i propri costi di produzione e risultando quindi un flop commerciale.\nNel suo primo weekend di programmazione nordamericano, dove concorreva principalmente con le espansioni delle distribuzioni de \"Il diritto di opporsi\" e di \"1917\" per un incasso previsto attorno agli 8 milioni di dollari, il film ne ha incassati appena 7, finendo al settimo posto. Secondo i sondaggi di CinemaScore, gli spettatori gli hanno assegnato un punteggio in media pari a \"C\" su una scala da A+ a F. Il weekend successivo, il film ha subito un calo del 48%, incassando 3,6 milioni (4,8 milioni contando il ponte del Martin Luther King Day) e classificandosi 11\u00ba.\nCritica.\nSull'aggregatore di recensioni online Rotten Tomatoes, il film ha una percentuale di gradimento da parte della critica del 47%, basata su 198 critiche, con un voto medio di 5,2 su 10. Su Metacritic, che utilizza una media aritmetica ponderata, il film ha un punteggio di 48 su 100, basato su 37 recensioni da parte della critica, ad indicare \u00abgiudizi contrastanti o nella media\u00bb."}
{"id": "8096554", "revid": "1943839", "url": "https://it.wikipedia.org/wiki?curid=8096554", "title": "Gloria, gloria/Sinfonia per un re", "text": "Gloria, gloria/Sinfonia per un re \u00e8 il quinto (e penultimo) singolo del gruppo musicale italiano Jet, pubblicato dalla Durium (Ld A 7805) nel 1973. \nI brani.\n\"Gloria, gloria\".\nGloria, gloria, presente sul lato A del disco, \u00e8 il brano con cui il gruppo partecipa alla 10\u00aa edizione della manifestazione canora radiotelevisiva \"Un disco per l'estate\", senza riuscire ad accedere alla fase finale di Saint Vincent.\n\"Sinfonia per un re\".\nSinfonia per un re, presente sul lato B del disco, \u00e8 il brano estratto dall'album \"Fede, speranza, carit\u00e0\" ().\nTracce.\nEntrambi i brani sono di Felice Piccarreda, Renzo Cochis e, per le musiche, Piero Cassano."}
{"id": "8096555", "revid": "33689", "url": "https://it.wikipedia.org/wiki?curid=8096555", "title": "Anonimo veneziano (romanzo)", "text": "Anonimo veneziano \u00e8 un romanzo breve di Giuseppe Berto, pubblicato nel 1976. Il libro \u00e8 posteriore all'uscita del film \"Anonimo veneziano\" (1970) e dell'azione teatrale \"Anonimo veneziano, testo drammatico in due atti\" (1971).\nGenesi dell'opera.\nNel 1966, l'attore ed aspirante regista Enrico Maria Salerno si rivolse a Giuseppe Berto, con la richiesta di scrivere la sceneggiatura del film che sarebbe diventato \"Anonimo veneziano\". Berto scrisse i dialoghi del film e li consegn\u00f2 all'esordiente regista nel 1967:. Dopo il grande successo del film, Berto affid\u00f2 alle stampe un'azione teatrale che sostanzialmente comprendeva i dialoghi di cui era autore, con qualche didascalia. Sul lavoro e sull'autore piovvero molte critiche e accuse di perseguire fini puramente commerciali; tali atteggiamenti della critica erano dovuti alla coincidenza dell'uscita di \"Love Story\", romanzo di Erich Segal, sebbene i dialoghi di Berto scritti per \"Anonimo veneziano\" precedessero di qualche anno il lavoro dell'autore americano.\nPer tutte queste ragioni, ma soprattutto per un completamento artistico, Giuseppe Berto si impegn\u00f2 a fondo nella stesura di un romanzo in cui i dialoghi fossero inseriti in un contesto narrativo. L'idea venne allo scrittore quando, esaminando la traduzione in inglese della sua azione teatrale da parte di Valerie Southorn,si accorse che la traduttrice, Affidato il romanzo alle stampe nel 1976, Giuseppe Berto dichiar\u00f2: \nTrama.\nVenezia, in una giornata di novembre, si incontrano un uomo e una donna. Nel romanzo non hanno nome, sono \"lui\" e \"lei\", oppure \"l'uomo\" e \"la donna\"; non \u00e8 descritto l'aspetto fisico, \u00e8 indicata l'et\u00e0, poco al di sotto dei quarant'anni per l'uomo e qualche anno in meno per la donna. I due sono legalmente sposati, ma non si vedono da otto anni, da quando lei ha preso il figlioletto Giorgio e se n'\u00e8 andata. Ora lui l'ha fatta venire nella citt\u00e0 dove entrambi sono nati e dove \u00e8 nato anche il loro legame.\nLa donna arriva con un treno verso mezzogiorno. Vuole sapere perch\u00e9 lui l'abbia cercata e, poich\u00e9 convive a Milano con un uomo assai facoltoso, ha ricevuto indicazioni dal suo avvocato sul modo di comportarsi: \u00e8 molto diffidente perch\u00e9, quando si \u00e8 trattato di contattare il coniuge per una causa di annullamento del matrimonio alla Sacra Rota, lui non si \u00e8 presentato. Ora invece la sta aspettando ed \u00e8 incantato di vederla bellissima come un tempo, ma pi\u00f9 donna, nel pieno della femminilit\u00e0.\nLe prime frasi scambiate dai due sono piene di provocazioni da parte dell'uomo, alle quali la donna \u00e8 decisa a non cedere. Lei si aspetta che lui le rinfacci il nuovo rapporto con l'altro uomo, dal quale ha anche avuto una bambina, l'acquisizione di un elevato stato sociale, che la mette al riparo da mille pericoli, il perbenismo che contraddice il loro passato di contestatori. Del resto, lui non le ha mai dato sicurezze, sono vissuti in stato di precariet\u00e0 e quasi di irresponsabilit\u00e0 per come si \u00e8 comportato. Inoltre, nel lasciarlo, lei ha portato con s\u00e9 il figlioletto e ha trascorso qualche anno completamente sola, accettando qualsiasi lavoro onesto.\nMa, nonostante gli anni passati e le molte amarezze, i due non hanno smesso di amarsi, hanno solo accantonato il loro sentimento, che d'altronde li porta ben presto a litigare e a ferirsi. Era stato il limite del loro amore giovanile, passato tra memorabili amplessi e continue animosit\u00e0, spesso violente. Lui \u00e8 stato violento un tempo e lo \u00e8 ancora: a una risposta che lo contraria, d\u00e0 uno schiaffo alla donna, salvo poi vergognarsene e chiederle perdono. E intanto non emerge mai il motivo per cui l'ha chiamata a Venezia.\nIl pomeriggio trascorre con qualche momento di abbandono e un progressivo sciogliersi della tensione. Un po' come un istrione, un po' perch\u00e9 questo era il proposito, durante un modesto pranzo che si concedono, l'uomo dice di essere prossimo alla fine, a causa di un cancro al cervello. La rivelazione sconvolge a tal punto la donna, che non vorrebbe tornare a Milano, ma gli vorrebbe stare vicino e prestare soccorso. Per\u00f2 lui ha sempre abusato della compassione che ha saputo suscitare in lei e, comprendendo di averle fatto del male per il suo narcisismo, la porta con s\u00e9 a casa, per farla partecipe dei suoi pi\u00f9 importanti segreti e con la promessa che a sera lei se ne torner\u00e0 alla sua famiglia.\nSin da giovane studente, l'uomo suonava con enorme talento l'oboe, ma non aveva saputo andare oltre un posto in orchestra. Ora, grazie a un gruppo di ragazzi del Conservatorio che avevano fondato un'orchestra da camera, lui aveva reso disponibile la sua casa, attrezzandola a studio di registrazione, e ospitando i giovani per le prove. E con loro stava incidendo un concerto per oboe, presentato come \"Anonimo veneziano\". Cos\u00ec, entrati in casa, lui le illustra il programma, le fa sentire una registrazione gi\u00e0 completata, esprime la volont\u00e0 di portare a termine il concerto per lasciare qualcosa, per continuare a vivere attraverso un'opera musicale, per lei e il loro figlio.\nLa donna conosce bene quel talento e apprezza quanto lui sta facendo, ma non sono finite le cose da dire, n\u00e9 l'angoscia che prova nello stargli accanto. Vorrebbe morire con lui e per lui, ma gi\u00e0 infinite altre volte lui ha scaricato su di lei il mal divivere, rischiando di annientarla. Ora lo sa, lo ammette, e pu\u00f2 mostrarle che, almeno nella musica, non \u00e8 pi\u00f9 solo, n\u00e9 inutile. Quando arrivano i ragazzi per la prova, lei \u00e8 ancora l\u00ec. Si comincia a suonare, ma l'uomo, ricordando che lei deve ripartire, si turba e produce dei suoni imperfetti. Cos\u00ec interrompe la prova, va sull'uscio, dove lei esita ancora; la congeda dolcemente. Lei va via senza voltarsi e la prova del concerto riprende in modo pi\u00f9 disteso.\nEdizioni.\nIn lingua italiana:\nIn altre lingue:"}
{"id": "8096563", "revid": "110157", "url": "https://it.wikipedia.org/wiki?curid=8096563", "title": "MAST Castel Goffredo", "text": "Il museo MAST Castel Goffredo - museo della Citt\u00e0 si trova a Castel Goffredo, in provincia di Mantova.\nDal 16 ottobre del 2018 \u00e8 stato riconosciuto museo dalla Regione Lombardia.\nSede e storia.\n\u00c8 ospitato all'interno degli storici Palazzo della Prevostura e Palazzo Negri, del XV secolo, di propriet\u00e0 della parrocchia di Sant'Erasmo vescovo e martire, e si trova in via Botturi 3 a Castel Goffredo. Il museo ha carattere storico-artistico, ed \u00e8 stato inaugurato il 14 ottobre del 2017. Ha lo scopo di raccontare ai visitatori la storia della citt\u00e0 di Castel Goffredo dalla preistoria alla contemporaneit\u00e0, attraverso un percorso espositivo che comprende opere di committenza religiosa e laica quali dipinti, sculture, epigrafi, stemmi lapidei, arredi e documenti, ma anche codici miniati, libri e oggetti liturgici (stendardi, ostensori, calici, paramenti ed altro ancora), appartenenti alla parrocchia prepositurale di Sant'Erasmo.\nAd oggi (2019) sono allestite le sezioni dall'et\u00e0 longobarda alla fine del Cinquecento. \nPercorso espositivo attuale.\nIl percorso museale \u00e8 suddiviso cronologicamente in 'grandi temi' dalla caratterizzazione storiografica.\nServizi educativi.\nIl MAST di Castel Goffredo \u00e8 stato concepito anche come un luogo di formazione permanente. Il museo, cos\u00ec, mette a disposizione percorsi didattici per le scuole, dalla scuola dell'infanzia fino a alle scuole secondarie di secondo grado. Inoltre, all'interno del museo si tengono laboratori ludico didattici per bambini e ragazzi, corsi di arte e cultura per adulti, corsi di aggiornamento per docenti, conferenze e momenti ricreativi.\nDal 2019 il MAST ha aderito a Wiki Loves Monuments."}
{"id": "8096564", "revid": "309289", "url": "https://it.wikipedia.org/wiki?curid=8096564", "title": "Khabomai", "text": ""}
{"id": "8096565", "revid": "1305772", "url": "https://it.wikipedia.org/wiki?curid=8096565", "title": "Yo x ti, t\u00fa x m\u00ed", "text": "Yo x ti, t\u00fa x m\u00ed \u00e8 un singolo della cantante spagnola Rosal\u00eda e del cantante portoricano Ozuna, pubblicato il 15 agosto 2019 su etichetta Sony Music.\nVideo musicale.\nIl video musicale, diretto dai Cliqua, \u00e8 stato reso disponibile il 15 agosto 2019."}
{"id": "8096566", "revid": "22475", "url": "https://it.wikipedia.org/wiki?curid=8096566", "title": "V\u00e1gar (comune)", "text": "V\u00e1gar \u00e8 un comune delle F\u00e6r \u00d8er creato il 1 \u00b0 gennaio 2009 dalla fusione dei comuni di Mi\u00f0v\u00e1gur e Sandav\u00e1gur.\nStoria.\nIl comune di V\u00e1gar originale fu fondato nel 1911 e comprendeva l'intera isola omonima. Fu di breve durata, perch\u00e9 nel 1915 fu diviso in quattro comuni: Mi\u00f0v\u00e1gur, Sandav\u00e1gur, S\u00f8rv\u00e1gur e B\u00f8ur. L'attuale comune di V\u00e1gar \u00e8 stato costituito il 1\u00ba gennaio 2009 con la fusione dei comuni di Mi\u00f0v\u00e1gur e Sandav\u00e1gur e, a differenza del primo, comprende solo la parte orientale dell'isola, poich\u00e9 la parte occidentale appartiene al comune di S\u00f8rv\u00e1gur."}
{"id": "8096574", "revid": "309289", "url": "https://it.wikipedia.org/wiki?curid=8096574", "title": "Jurij (isole Chabomaj)", "text": ""}
{"id": "8096578", "revid": "287204", "url": "https://it.wikipedia.org/wiki?curid=8096578", "title": "Laghi per volume", "text": " \nDi seguito \u00e8 presentata una lista di laghi con volume superiore ai 100 km3.\nIl volume dei laghi \u00e8 un dato difficile da determinare con precisione, inoltre pu\u00f2 variare nel corso del tempo, sia su base stagionale che di anno in anno (in particolare per i laghi situati in aree con clima arido o tropicale). Il valore indicato \u00e8 quindi approssimativo.\nNon sono compresi in questa lista:\nLista.\nNel 1960, il lago d'Aral era il 12\u00ba del mondo per volume, con Km3. Tuttavia, nel 2007 si era ridotto al 10% del volume originale e poi suddiviso in tre laghi, nessuno dei quali abbastanza grande da comparire in questa lista."}
{"id": "8096584", "revid": "110157", "url": "https://it.wikipedia.org/wiki?curid=8096584", "title": "Kup na Makedonija 2019-2020", "text": "La Coppa di Macedonia del Nord 2019-2020 (in macedone \"\u041a\u0443\u043f \u043d\u0430 \u041c\u0430\u043a\u0435\u0434\u043e\u043d\u0438\u0458\u0430\", \"Kup na Makedonija\") \u00e8 stata la ventottesima edizione del torneo, iniziata il 19 agosto 2019 e conclusa anticipatamente, senza alcun vincitore, a causa della pandemia di COVID-19 il 4 giugno 2020. L' era la squadra campione in carica."}
{"id": "8096585", "revid": "1498232", "url": "https://it.wikipedia.org/wiki?curid=8096585", "title": "Teresa De Santis", "text": "Biografia.\nHa iniziato la sua carriera in Rai come speaker radiofonica nel 1979, dapprima a Rai Radio 3, divenendo poi in seguito negli anni '80 una voce di punta del programma notturno Rai Stereo Notte.\nHa scritto, inoltre, per diversi giornali tra cui \"Panorama\", \"la Repubblica\" e \"il Manifesto\". Giornalista professionista nel 1988, nel 1995 \u00e8 assunta a tempo indeterminato in Rai, ed in particolare al TG3. Dopo circa cinque anni \u00e8 passata a Raiuno, dove ha svolto diversi incarichi dirigenziali tra cui quello di vicedirettore di rete. Nel 2009 \u00e8 diventata direttore del televideo Rai.\nDal 27 novembre 2018 al 14 gennaio 2020 \u00e8 stata direttrice di Rai 1, prima donna a ricoprire tale carica."}
{"id": "8096588", "revid": "442848", "url": "https://it.wikipedia.org/wiki?curid=8096588", "title": "Lago Burley Griffin", "text": "Il lago Burley Griffin \u00e8 un lago artificiale australiano situato nel Territorio della Capitale Australiana, ovvero Canberra.\nFu completato nel 1963 e prende il nome da Walter Burley Griffin, l'architetto che progett\u00f2 Canberra."}
{"id": "8096589", "revid": "465169", "url": "https://it.wikipedia.org/wiki?curid=8096589", "title": "Yo x Ti, Tu x Mi", "text": ""}
{"id": "8096590", "revid": "585241", "url": "https://it.wikipedia.org/wiki?curid=8096590", "title": "Vite d'orso", "text": ""}
{"id": "8096594", "revid": "1216132", "url": "https://it.wikipedia.org/wiki?curid=8096594", "title": "Il diavolo nel cassetto", "text": "Il diavolo nel cassetto \u00e8 un romanzo del goriziano Paolo Maurensig uscito nel 2018 per conto di Einaudi. La trama ruota attorno al villaggio svizzero di mille anime dal nome fittizio di Dichtersruhe, dove i guardinghi e schivi abitanti nascondono in realt\u00e0 un'insolita passione che li accomuna tutti: la scrittura. La stasi in cui vive il paese verr\u00e0 sconvolta dall'arrivo di un editore, ritenuto da qualcuno il diavolo in persona e preannunciato dai guaiti di volpi rabide che si aggirano di notte tra le vie.\nTrama.\nCi sono due cornici narrative a cui Maurensig ricorre: nella prima troviamo in prima persona lo scrittore che racconta come dovendo risistemare una stanza di casa sua, si ritrova a metter mano a vecchi manoscritti che gli erano stati mandati tempo addietro e che non aveva avuto cuore di buttare via. Uno di questi cattura la sua attenzione poich\u00e9 \u00e8 anonimo e racconta una storia particolare: ecco arrivare alla seconda cornice narrativa, in cui l'autore del manoscritto racconta la genesi della sua storia.\nNipote di un tipografo, Friederich coltiva da sempre la passione della scrittura. Diventato correttore di bozze per lo zio, questi lo manda un giorno in Svizzera in occasione di un seminario di psicoanalisi, al fine di trovare un saggio da pubblicare inaugurando cos\u00ec una nuova collana. Friederich trova una sistemazione un po' fuori mano e mentre si incammina lungo il sentiero che porta alla cittadina e all'aula della conferenza, si ritrova a passare per un bosco. Qui far\u00e0 il suo primo e fugace incontro con padre Cornelius che scoprir\u00e0 poi essere uno dei relatori.\nLa storia vera e propria su cui si incentra il romanzo verr\u00e0 raccontata proprio da padre Cornelius che ritorna indietro nella sua vita di una decina d'anni, quando era stato assegnato alla parrocchia di tale Dichtersruhe, dove un tempo anche Goethe si era fermato per una notte durante il suo viaggio di ritorno dall'Italia. Le tracce del suo passaggio non si scorgono solo nella grande statua di bronzo che rappresenta il poeta, ma si celano anche nelle case di ognuno degli abitanti."}
{"id": "8096600", "revid": "110157", "url": "https://it.wikipedia.org/wiki?curid=8096600", "title": "Lago Kutubu", "text": "Il lago Kutubu \u00e8 un lago della Papua Nuova Guinea, nella provincia degli Altopiani del Sud.\n\u00c8 il secondo lago pi\u00f9 grande della Papua Nuova Guinea dopo il lago Murray."}
{"id": "8096603", "revid": "585241", "url": "https://it.wikipedia.org/wiki?curid=8096603", "title": "Succo di cranberry", "text": ""}
{"id": "8096604", "revid": "729019", "url": "https://it.wikipedia.org/wiki?curid=8096604", "title": "Dantago Gurirab", "text": "Ha vinto la medaglia d'argento ai Giochi panafricani di Brazzaville 2015, nella staffetta 4\u00d7100 metri, gareggiando con i connazionali Even Tjiviju, Hitjivirue Kaanjuka e Jesse Urikhob, stabilendo il record nazionale nella specialit\u00e0 con il tempo di 39\"22."}
{"id": "8096605", "revid": "112115565", "url": "https://it.wikipedia.org/wiki?curid=8096605", "title": "Polar Similar", "text": "Polar Similar \u00e8 il settimo album in studio del gruppo musicale metalcore statunitense Norma Jean. L'album \u00e8 stato pubblicato il 9 settembre 2016 attraverso Solid State Records, la prima uscita della band sull'etichetta dal 2008 The Anti Mother. Questa \u00e8 la prima uscita di Norma Jean con il chitarrista Phillip Farris e l'ultima con il bassista John Finnegan, il batterista Clayton Holyoak e il chitarrista Jeff Hickey.\nL'album \u00e8 stato registrato nel gennaio 2016 ai Pachyderm Studios di Cannon Falls, Minnesota, dove artisti come Nirvana, Failure, P.J. Harvey ed Explosions in the Sky hanno registrato album. L'album \u00e8 stato prodotto da Josh Barber e dalla band. Il titolo della canzone \"Everyone Talking Over Everyone Else\" \u00e8 un tributo a Lemmy of Mot\u00f6rhead, mentre la canzone stessa parla di una relazione violenta con la cantante Cory Brandan Putman.\n\"1,000,000 Watts\" \u00e8 stato il primo brano ad essere pubblicato dall'album, in anteprima il 14 giugno 2016. La canzone ha causato alcune piccole polemiche nella scena musicale cristiana al momento della sua uscita poich\u00e9 la canzone contiene la linea \"I'm not fucking around\". L'album \u00e8 stato pubblicato il 9 settembre attraverso Solid State Recor. Quattro giorni dopo, il 13 settembre, \u00e8 stato pubblicato un video musicale per la canzone \"Everyone Talking Over Everyone Else\". Il video, diretto da Anthony Altamura, mostra la band che esegue la canzone in una stanza scarsamente illuminata insieme a filmati di persone in relazioni offensive."}
{"id": "8096606", "revid": "298229", "url": "https://it.wikipedia.org/wiki?curid=8096606", "title": "Kara Winger", "text": ""}
{"id": "8096607", "revid": "125878618", "url": "https://it.wikipedia.org/wiki?curid=8096607", "title": "Gaetano Pedull\u00e0", "text": "Nato a Catania nel 1967, figlio di un chirurgo calabrese originario di Locri, \u00e8 laureato in scienze politiche. Durante il periodo universitario ha fatto parte del Movimento Giovanile della Democrazia Cristiana, ed \u00e8 stato componente della segreteria dei Giovani CISL di Catania come responsabile dell'ufficio occupazione e lavoro, presidente del Centro studi \"Piersanti Mattarella\" (1986-89), e consigliere di amministrazione dell'Universit\u00e0 degli Studi di Catania.\nGiornalista professionista dal 1989, inizia la sua attivit\u00e0 nell'emittente locale catanese Telejonica, di cui \u00e8 stato vicedirettore e curatore del programma \"Catania Oggi\". Passa successivamente a Telesiciliacolor, dove cura la trasmissione \"Botta e Risposta\". Alla fine degli anni novanta, Pedull\u00e0 si trasferisce a Roma, dove attualmente vive. Lavora dapprima presso il quotidiano \"Italia Oggi\", di cui \u00e8 stato redattore economico dal 1999 al 2002, per poi approdare a \"L'Unione Sarda\", di cui \u00e8 stato nel 2002-03 capo servizio economia. Nel 2006-07 \u00e8 stato direttore de \"Il Tempo\". Dal 2007 al 2012 \u00e8 stato direttore del notiziario dell'emittente televisiva romana T9 del Gruppo Caltagirone, dove \u00e8 stato anche conduttore del programma di approfondimento informativo \"Nove di Sera\". \nNel 2013 ha fondato il quotidiano \"La Notizia\", di cui assume anche la direzione.\nDa qualche anno non \u00e8 tra i principali opinionisti sulla politica sulle reti Rai, Mediaset e su LA7, soprattutto nella fascia mattutina. "}
{"id": "8096614", "revid": "120651733", "url": "https://it.wikipedia.org/wiki?curid=8096614", "title": "Loris Pimazzoni", "text": "Biografia.\nNel 1983 fu campione italiano dei 10000 metri, con il tempo di 29'20\". Nel 1985 fu invece campione italiano di maratonina, che in quella stagione si corse sulla distanza dei 25 km.\nNel 1985, in squadra con Gelindo Bordin, Osvaldo Faustini ed Aldo Fantoni, vinse la medaglia di bronzo a squadre nella Coppa Europa di maratona, tenutasi a Roma; nell'occasione, chiuse la gara con un piazzamento individuale in quattordicesima posizione, riportando un tempo di 2h16'38\". Nello stesso anno si piazz\u00f2 inoltre in seconda posizione alla Maratona di Parigi.\nNel 1987 partecip\u00f2 alla Coppa del mondo di maratona a Seul, piazzandosi al quarantesimo posto nella maratona con il tempo di 2h17'12\" e vincendo la medaglia d'oro a squadre. Nel 1988 si piazza in seconda posizione alla Maratona di Roma."}
{"id": "8096633", "revid": "298229", "url": "https://it.wikipedia.org/wiki?curid=8096633", "title": "Campionati del mondo di atletica leggera 2011 - 5000 metri piani femminili", "text": "I 5000 metri piani femminili ai campionati del mondo di atletica leggera 2011 si sono tenuti il 30 agosto ed il 2 settembre. I tempi di qualificazione erano di 15'14\"00 (standard A) e di 15'25\"00 (B). Hanno partecipato 22 dei 23 iscritti.\nRisultati.\nBatterie.\nLe prime 5 di ogni batteria, con i migliori 5 tempi ripescati vanno in finale."}
{"id": "8096640", "revid": "767487", "url": "https://it.wikipedia.org/wiki?curid=8096640", "title": "Blackburn Rovers Football Club 1994-1995", "text": "Questa voce raccoglie le informazioni riguardanti il Blackburn Rovers Football Club nelle competizioni ufficiali della stagione 1994-1995.\nMaglie e sponsor.\nLo sponsor tecnico per la stagione 1994-1995 \u00e8 Asics, mentre lo sponsor ufficiale \u00e8 McEwan's Lager.\nOrganigramma societario.\nArea direttiva\nArea tecnica"}
{"id": "8096641", "revid": "107241832", "url": "https://it.wikipedia.org/wiki?curid=8096641", "title": "Toronto 2015", "text": ""}
{"id": "8096644", "revid": "1305772", "url": "https://it.wikipedia.org/wiki?curid=8096644", "title": "Harry Plunket Greene", "text": "Biografia.\nPlunket Greene nacque a Dublino, figlio di Richard Jonas Greene, avvocato e Louisa Lilias Plunket, nipote di William Conyngham Plunket, Lord Cancelliere d'Irlanda. Da parte di madre era parente della supercentenaria Katherine Plunket, vissuta 111 anni. Studi\u00f2 al Clifton College e inizialmente si aspettava di seguire legge all'Universit\u00e0 di Oxford. Ma dopo essere stato \"fracassato\" in un incidente di calcio, dovette stare in convalescenza per un anno. Scoprendo la sua vocazione musicale studi\u00f2 sotto Arthur Barraclough a Dublino prima di frequentare il Conservatorio di Stoccarda per due anni sotto Hromada nei primi anni del 1880. Studi\u00f2 anche a Firenze con Luigi Vannuccini (allievo di Francesco Lamperti), e a Londra con J. B. Welsh e Alfred Blume.\nInizi della carriera.\nDebutt\u00f2 a Londra (al People's Palace, Mile End) nel 1888, nel \"Messiah\" di H\u00e4ndel e l'anno successivo apparve in \"La r\u00e9demption\" di Gounod. Nel 1890 fece il suo debutto lirico come Commendatore nel \"Don Giovanni\" e come Duca di Verona in \"Romeo e Giulietta\", al Covent Garden. Successivamente scelse di proseguire la sua carriera nei recital.\nIn oratorio, la sua prima apparizione al Festival fu a Worcester nel 1890. Plunket Greene cre\u00f2 la parte del protagonista nel \"Job\" di Parry, al Festival di Gloucester nel 1892. Questo comprende la \"Lamentation of Job\", una lunghissima e sostenuta scena di un oratorio (28 pagine). David Bispham disse delle sue esibizioni che \"ha creato la parte e l'ha resa molte volte con una superba sensazione drammatica\". In questo, come nella maggior parte delle cantate di Parry, Plunket Greene ha riconosciuto la perfetta declamazione dei testi di Parry, l'accento sui valori delle parole che cadono naturalmente e correttamente nella musica. Di conseguenza divenne l'esponente o il dedicatario originale di molte delle opere liriche di Parry e anche di Battison Haynes (\"Off to Philadelphia\") e di Charles Villiers Stanford. Stanford scrisse \"Songs of the Sea\" per lui e il cantante ammirava anche molto i cicli di \"Cushendall\" e \"Irish Idyll\" di Stanford e \"Three Cavalier Songs\" impostato su testi di Browning. Sebbene la sua voce non fosse eccezionalmente potente, la us\u00f2 con grande stile, musicalit\u00e0 e intelligenza.\nNel 1891 George Bernard Shaw lo trov\u00f2 \"abbastanza all'altezza della situazione nel meraviglioso duetto\" della Whitsuntide Cantata di Bach, \"O, Ewiges Feuer\", con il Coro di Bach. Nell'aprile del 1892, condividendo il palcoscenico con Joseph Joachim e Franz Xaver Neruda, Fanny Davies, Alfredo Piatti e Agnes Zimmermann al pianoforte, cant\u00f2 mirabilmente nel suo primo gruppo di brani (Lully, Cornelius e Schumann) in un concerto popolare del luned\u00ec, ma fece poco nel suo secondo gruppo. Nel novembre del 1893, al primo dei concerti della London Symphony Orchestra di George Henschel per la stagione, esegu\u00ec la nuova canzone di Stanford, \"Prince Madoc's Farewell\", cos\u00ec patriotticamente \"che una o due volte quasi pass\u00f2 nella chiave successiva\". Le critiche di Shaw sulla sua dizione furono senza dubbio prese molto sul serio dal cantante, che studi\u00f2 per rendere la chiarezza assoluta e la naturalezza della dizione un punto centrale del suo insegnamento e del suo esempio.\nFin dagli inizi della sua carriera, Plunket Greene divenne un paladino delle ballate e canzoni in lingua inglese, incluse le canzoni tradizionali irlandesi e inglesi, che inseriva nel repertorio dei concerti. Attraverso i suoi legami con Stanford, Parry, Vaughan Williams, Gervase Elwes e attraverso le imitazioni o gli arrangiamenti delle canzoni irlandesi di Hamilton Harty, Arthur Somervell o Charles Wood, fu molto attivo nel promuovere questo movimento nelle canzoni d'arte inglesi e anglo-irlandesi. Lo faceva non cedendo all'imitazione del country, ma impegnando in tutto ci\u00f2 che cantava tutti i principi del buon canto: fraseggi lunghi e intelligenti, attacco e dizione naturali e puliti, vivace fedelt\u00e0 al ritmo e ai tempi e il potente impegno dell'immaginazione nell'interpretazione. Questi valori furono spiegati nel suo libro \"Interpretation in Song\" del 1912, che pass\u00f2 attraverso molte edizioni e divenne rapidamente un classico. La sua difesa della canzone d'arte era instancabile. Il suo primo accompagnatore Henry Bird ottenne un incarico come accompagnatore ai Chappell Ballad Concerts, dopo la sua collaborazione di grande successo con Plunket Greene nelle canzoni ungheresi di Francis Korbay.\nI Recital \u2013 Collaborazione con Leonard Borwick.\nDurante gli anni 1890 (dal 1893) Plunket Greene divenne uno dei principali esecutori ed interpreti britannici dei Lieder tedeschi, in particolare di Schubert, Schumann e Brahms. Lo fece in collaborazione con il pianista inglese Leonard Borwick (fratello di un compagno di scuola), un allievo di Francoforte della signora Clara Schumann noto per la sua potente esposizione ritmica e che (come il suo compagno allievo Fanny Davies) era strettamente legato al lavoro di Joachim a Londra. Plunket Greene e Borwick formarono un'amicizia musicale che dur\u00f2 fino alla morte di Borwick.\nPlunket Greene ando in tourn\u00e9e in America nella primavera del 1893 e scrisse a Borwick suggerendo che avrebbero dovuto interpretare una canzone e un recital di pianoforte a Londra, a differenza della forma pi\u00f9 consueta di concerti vari con una compagnia mista. Il primo recital si tenne nella St James's Hall nel dicembre 1893, seguito da un tour in tutto il paese e questo schema fu ripetuto per dieci anni. Borwick suon\u00f2 il suo programma oltre che fare da accompagnatore, ma dopo un paio di stagioni Samuel Liddle si inser\u00ec come accompagnatore. Pionieri di questo modello di recital, diedero un avvio a quel movimento a Londra. Le loro regole erano di mantenere la musicalit\u00e0, evitare di essere abbagliati dalla pubblicit\u00e0 e non prendersi mai cura delle mani o della voce.\nL'11 gennaio 1895 alla St James's Hall, Borwick e Greene fecero la prima rappresentazione pubblica completa del \"Dichterliebe\" di Schumann che fu ascoltata a Londra. La loro collaborazione musicale era ancora attiva nel 1913, ma all'inizio del 1900 le esigenze delle loro tourn\u00e9e separate divennero cos\u00ec grandi che accettarono di non continuare il loro precedente programma di recital a meno che non potesse essere fatto con tutto il cuore. Plunket Greene and\u00f2 in tourn\u00e9e soprattutto negli Stati Uniti, dove considerava il pubblico particolarmente attento e riconoscente e in Germania. Gli piaceva anche il pubblico inglese settentrionale pi\u00f9 di quello meridionale e gli piaceva cantare al pubblico degli studenti della scuola pubblica.\nGerontius e dopo.\nPlunket Greene era amico di Elgar ed \u00e8 appariva nei suoi eventi al Malvern Concert Club. Fu il baritono originale nella prima esecuzione, nell'ottobre 1900 al Birmingham Festival, del \"Dream of Gerontius\" di Elgar, al fianco di Marie Brema (angelo) e Edward Lloyd (anima), sotto la direzione di Hans Richter. Nel giugno del 1900 Elgar aveva scritto a Jaeger, \"canta entrambe le parti di basso e non gli andranno bene. Accidenti.\" Sebbene le sue registrazioni e alcuni commentatori suggeriscano che la voce non fosse ampia, deve essere stata in grado di sostenere e proiettare un tono considerevole in quel periodo, poich\u00e9 entrambi gli assoli di baritono di Gerontius lo richiedono. Inoltre, per questo, che \u00e8 uno dei suoi lavori pi\u00f9 personali, Elgar deve aver sentito una vera attitudine nella scelta.\nIl ciclo di canzoni di Arthur Somervell, basato su \"Maud\" di Tennyson, fu originariamente prodotto (con dodici canzoni) nel 1898 e fu promosso da Plunket Greene. Nel 1899 spos\u00f2 Gwendolen Maud, la figlia pi\u00f9 giovane di Hubert Parry e il loro primo figlio nacque nel 1901. Diede anche la prima esibizione del ciclo \"A Shropshire Lad\" di Somervell, alla Aeolian Hall il 3 febbraio 1904 e cos\u00ec ebbe l'onore di essere il primo a cantare ambientazioni dei versi di Alfred Edward Housman, che in seguito divenne un'ispirazione assolutamente fondamentale per i compositori legati al revival della canzone inglese di quel periodo.\nPlunket Greene inser\u00ec una selezione delle \"Songs of Travel\" di Ralph Vaughan Williams nel recital del febbraio 1905. Poi (o subito dopo) il compositore lo ascolt\u00f2 e gli dedic\u00f2 le canzoni e Greene in seguito le cit\u00f2, come pure \"Silent Noon\" (da il ciclo \"House of Life\"), nel suo lavoro \"Interpretation in Song\". A Greene si deve la creazione di queste canzoni nel repertorio dei concerti inglesi, dove cerc\u00f2 costantemente di aumentare lo standard e la qualit\u00e0 dell'apprezzamento della canzone inglese tramite la sua programmazione.\nAiut\u00f2 Gervase Elwes dall'inizio della sua carriera professionale e fu suo amico per tutta la vita. All'audizione di Elwes per il Royal College of Music nel 1903 Greene scrisse per incoraggiarlo citando le reazioni favorevoli di Parry e Stanford e subito dopo lo present\u00f2 al Savile Club di Londra. Nel 1906 si un\u00ec alla festa a Brigg per cantare nel secondo festival l\u00ec organizzato da Elwes e Percy Grainger e dichiar\u00f2 il suo desiderio di essere presente in molti altri. Quando Elwes mor\u00ec nel 1921 Greene scrisse \"Ho sempre sentito che [Elwes] era l'uomo a cui tenevo di pi\u00f9.\" \"Nella \"Passione secondo Matteo\", (lui) ci ha fatto sentire che tra tutti gli uomini era lui il pi\u00f9 adatto a raccontarci la pi\u00f9 grande storia del mondo\".\nLe registrazioni di Plunkett Greene furono fatte inizialmente per la Gramophone Company, nel 1904\u20131906. Includeva canzoni popolari nei suoi recital, dando ad esse gli stessi valori di dizione, fraseggio, ritmo e sincerit\u00e0 interpretativa che aveva portato alle canzoni d'arte. Negli anni successivi, avendo trasferito il suo impegno nel campo delle lezioni di canto, prest\u00f2 un grande servizio alla causa della musica popolare britannica. Le sue ultime registrazioni furono fatte con il procedimento elettrico per la Columbia Records: la sua tarda registrazione di \"Poor old horse\" ne \u00e8 un esempio interessante.\nIl 24 gennaio 1910 apparve nel concerto commemorativo alla Queen's Hall per l'editore August Jaeger (\"Nimrod\" di Elgar), cantando un gruppo di canzoni di Walford Davies e il monologo di Hans Sachs da \"I maestri cantori di Norimberga\". Fece la sua prima apparizione nei Concerti Passeggiata di Henry Wood presso la Queen's Hall nell'ottobre del 1914 cantando \"Songs of the Sea\" di Stanford con la Alexandra Palace Choral Society. Aveva rifiutato di adempiere ad un impegno di cantarli l\u00ec per la \"Stock Exchange Orchestral Society\" nel 1907 sentendo che utilizzavano ancora il tono alto tipico del concerto inglese.\nConcorsi e festival, insegnamento.\nNei suoi ultimi anni Plunket Greene fu impegnato nell'organizzazione di eventi musicali, nell'insegnamento e nell'amministrazione. Nel 1923 comp\u00ec il suo quindicesimo viaggio attraverso l'Atlantico (il primo era stato nel 1893), in questa occasione come giudice nei concorsi musicali in tutto il Canada. Da New York and\u00f2 a Toronto in treno per unirsi a Granville Bantock. Ci\u00f2 doveva avvenire ai cinque festival di Ontario, Manitoba, Saskatchewan, Alberta e Columbia Britannica. Fu il primo Festival dell'Ontario (Toronto), con la partecipazione di Robert Watkin-Mills e Boris Hambourg, il sesto a Winnipeg, con Herbert Witherspoon e Cecil Forsyth che assistevano, dove si gareggiava per il trofeo Earl Grey, il sedicesimo a Edmonton (Alberta), con cori di Lethbridge e Calgary e a Prince Albert erano con Herbert Howells. La promozione e l'incoraggiamento di questi eventi forn\u00ec non solo un grande spettacolo e un'opportunit\u00e0 per la produzione musicale, ma ha infuse anche uno spirito competitivo nel lavoro dei cori, cantanti e strumentisti nell'assegnazione dei premi (nella tradizione iniziata a Kendal, UK nel 1889 c.ca), perch\u00e9 tendeva ad incoraggiare l'eccellenza. Plunket Greene ripet\u00e9 l'esperienza nel Saskatchewan nel 1931, insieme ad Harold Samuel, Maurice Jacobson e Hugh Roberton.\nTra coloro che trassero profitto dal suo insegnamento, c'era Sir Keith Falkner, che Plunket Greene aveva seguito nella sua famosa interpretazione della \"Lamentation of Job\" nell'oratorio di Hubert Parry.\nVita privata.\nPlunkett Greene spos\u00f2 Gwendolen Maud Parry, figlia minore di Hubert Parry, nel 1899. La coppia ebbe tre figli: Richard Plunket Greene (nato nel 1901), David Plunket Greene (nato nel 1904) e Olivia Plunket Greene (nata nel 1907) che non si sposarono mai, nonostante una giovent\u00f9 brillante. Il matrimonio fu tuttavia infelice e si separarono nel 1920.\nPlunket Greene mor\u00ec il 19 agosto 1936, all'et\u00e0 di 71 anni. Fu sepolto nel cimitero della chiesa di Hurstbourne Priors, vicino alle tombe dei suoi due figli.\nSuo nipote Alexander Plunkett Greene spos\u00f2 la stilista Mary Quant e ebbe un figlio, Orlando.\nIncisioni.\nHarry Plunket Greene ha registrato canzoni sia per i dischi della Gramophone Company che per la Columbia Records.\nGramophone.\nRegistrazioni pubblicate dalla Gramophone Company (1904\u201308):\nColumbia.\nRegistrazioni Columbia (elettriche):\nOltre alle registrazioni di canzoni, registr\u00f2 anche una conferenza \"On The Art of Singing\" per la serie della Columbia Records \"International Educational Society\" (Conferenza 75), su quattro lati, codici dei dischi D40149-40150."}
{"id": "8096646", "revid": "1124164", "url": "https://it.wikipedia.org/wiki?curid=8096646", "title": "Piazza Mercato delle Scarpe", "text": "Piazza Mercato delle Scarpe \u00e8 una piazza di Bergamo posta sulla parte alta della citt\u00e0 e importante nodo viario che collega le due parti cittadine, quella bassa a quella alta, nonch\u00e9 stazione di arrivo della funicolare. Anticamente collegava le strade che provenivano a est da Venezia e a sud da Milano.\nStoria.\nPiazza Mercato delle Scarpe, anticamente detta \"piazza delle Biade\" o \"mercato vecchio\", \u00e8 tra le piazze cittadine pi\u00f9 antiche indicata gi\u00e0 nel 1263 da Mos\u00e8 del Brolo nella sua opera letteraria \"Liber Pergaminus\". In documenti successivi viene indicata come sede della \"Domus Calegariorum\" e del \"Paratico dei Beccai\", mentre un atto che determina i confini della vicinia di San Cassiano riporta: \"per ispsum mercatun usque a cantonum domus Clegariorum et Becariorum quandam et modo est domuns hantationis heredum domini Guidi de Suardis quam fecit levari super ipso mercato.\"\nFu durante la dominazione dei Visconti che le piazze della citt\u00e0 presero il nome dai prodotti che vi venivano venduti, ogni nove giorni, come piazza Mercato del Fieno, e del Pesce. Questo per favorire il pagamento e relativo controllo dei dazi che nella dominazione viscontea erano particolarmente esosi.\nDescrizione.\nLa piazza, la prima che si incontra salendo da via Porta Dipinta verso est, o verso sud da via san Giacomo, ha una forma irregolare ed \u00e8 il primo punto di ristoro per i turisti che ogni giorno raggiungono la parte antica della citt\u00e0 orobica.\nSulla piazza si affaccia palazzo Rota poi Suardi edificato negli inizi del XIV secolo. \u00c8 l'edificio pi\u00f9 importante e nel periodo risalente il tardo merdioevale ospitava il \"consorzio dei Macellai\" poi anche \"dei calzolai\" e nel 1887 trasformato in stazione d'arrivo della funicolare, diventando cos\u00ec lo snodo quasi obbligato della parte alta cittadina \nIl palazzo fu edificato da Guido Suardi nel 1340. Resta della sua conformazione originaria solo lo stemma della famiglia Suardi posto sopra l'ingresso centrale e il terrazzino posto a sinistra sostenuto da tre mensole della strana conformazione, avente una piccola porta d'accesso.\nMolte sono le strade che si aprono sulla piazza; oltre via san Giacomo vi \u00e8 il palazzo che fa angolo con via Gaetano Donizetti e che presenta quale insegna sopra l'ingresso della trattoria, ad arco ribassato, un dipinto del restauratore bergamasco Andrea Mandelli.\nSegue via del Gombito che collega con la parte turisticamente pi\u00f9 frequentata della citt\u00e0. Sul muro del palazzo successivo vi \u00e8 una teca che ospita un affresco di ignoto che ha avuto un primo restauro nel 1984 e successivo nel 2008. Segue la stretta via della Rocca che si apre su uno dei palazzi pi\u00f9 antichi posto sul lato destro avente al piano terra sei aperture centinate. Il palazzo nel 1265 \u00e8 documentato fosse la prima sede della Congregazione della Misericordia Maggiore. La piazza prosegue con l'antica via della porta Dipinta, dal nome della porta d'accesso medioevale, poi distrutta, che si presentava completamente dipinta. \nLa piazza era servita d'acqua con la \u00abFonte Seca\u00bb che si alimentava dalla cisterna risalente al XV secolo, questo spazio divenne la sede del banco del lotto e poi, nel XX secolo attivit\u00e0 commerciale privata."}
{"id": "8096650", "revid": "628767", "url": "https://it.wikipedia.org/wiki?curid=8096650", "title": "Confine tra il Brasile e il Suriname", "text": "Il confine tra il Brasile e il Suriname ha una lunghezza di 593\u00a0km, e separa i territori del Suriname e del Brasile dalla catena montuosa di Tumucumaque.\nCaratteristiche.\nIl confine passa attraverso la triplice frontiera Brasile-Guyana-Suriname La regione del confine tra Brasile e Suriname \u00e8 molto isolata, ci sono alcuni villaggi indigeni e malocas lungo i fiumi; oltre il confine si trova la base della \"Squadra speciale di confine di Tiri\u00f3s\", dove si trova l'unico aeroporto che d\u00e0 accesso alla regione.\nSul lato surinamese del confine, la citt\u00e0 pi\u00f9 vicina \u00e8 la citt\u00e0 di Kwamalasamutu.\nStoria.\nAntefatto.\nIl Suriname \u00e8 stata una colonia olandese fino al 1975 e i suoi limiti meridionali approssimativi erano gi\u00e0 noti dal 17\u00ba secolo, quando pass\u00f2 dall'essere un possedimento inglese a una colonia dei Paesi Bassi. Il Brasile, allora parte dell'Impero portoghese, stabil\u00ec il suo dominio sull'area del Gran Par\u00e1 e sull'area contigua definita dal trattato di Madrid nel 1750.\nTuttavia, i confini furono definitivamente delimitati tra la fine del XIX e l'inizio del XX secolo, raggiungendo infine un accordo nel 1931, che fu ratificato nel 1935 dal governo di entrambi i paesi; a quel tempo Suriname era ancora una colonia olandese di nome Guiana.\nDivisione delle acque.\nLa linea di demarcazione tra i due paesi \u00e8 un classico esempio di accordo di confine attraverso un divario idrico, in cui non vi \u00e8 scambio di acqua tra i due paesi, essendo il confine completamente asciutto. In questo modo, il Suriname non ha accesso ai fiumi del bacino amazzonico, che scorre verso sud, mentre il Brasile non pu\u00f2 accedere ai bacini dei fiumi Corantyne e Maroni, che sfociano nella costa nordatlantica che bagna il Guyane.\nIl trattato di confine tra Brasile e Suriname fu firmato il 5 maggio 1906 a Rio de Janeiro."}
{"id": "8096659", "revid": "181699", "url": "https://it.wikipedia.org/wiki?curid=8096659", "title": "Confine tra Brasile e Suriname", "text": ""}
{"id": "8096660", "revid": "1305772", "url": "https://it.wikipedia.org/wiki?curid=8096660", "title": "Campionati del mondo di atletica leggera 2011 - 110 metri ostacoli", "text": "I 110 metri ostacoli maschili ai campionati del mondo di atletica leggera 2011 si sono tenuti tra il 28 ed il 29 agosto.\nSituazione pre-gara.\nRecord.\nPrima di questa competizione, il record del mondo (RM) e il record dei campionati (RC) erano i seguenti.\nCampioni in carica.\nI campioni in carica a livello mondiale e olimpico erano:\nLa stagione.\nPrima di questa gara, gli atleti con le migliori tre prestazioni dell'anno erano:\nRisultati.\nBatterie.\nQualificazione: I primi tre in ciascuna batteria (Q) e i seguenti 4 pi\u00f9 veloci (q) proseguono alle semifinali.\nVento: &lt;br&gt;Batteria 1: +1.0\u00a0m/s, Batteria 2: \u22120.2\u00a0m/s, Batteria 3: +1.4\u00a0m/s, Batteria 4: \u22120.3\u00a0m/s\nSemifinali.\nQualificazione: I primi 3 in ciascuna batteria (Q) ed i seguenti 2 pi\u00f9 veloci (q) proseguono per la finale.\nVento:&lt;br&gt;Batteria 1: \u22121.4\u00a0m/s, Batteria 2: \u22121.6\u00a0m/s\nFinale.\nVento: \u22121.1\u00a0m/s"}
{"id": "8096661", "revid": "228587", "url": "https://it.wikipedia.org/wiki?curid=8096661", "title": "Capcom Generations", "text": " \u00e8 una serie di cinque compilation di videogiochi prodotta da Capcom per PlayStation e Sega Saturn. Ciascun volume contiene tre o quattro giochi da una particolare serie o per genere videoludico e furono convertiti direttamente dalle loro versioni originali arcade (ad eccezione di \"Super Ghouls 'n Ghosts\", che era originariamente un gioco Super Nintendo). Ogni disco contiene anche una modalit\u00e0 \"Collection\" che dispone di storia, istruzioni, artwork, profili dei personaggi, musica riarrangiata (che pu\u00f2 essere attivata si giochi stessi) e altri contenuti sbloccabili per ciascun gioco. La versione PlayStation dei giochi dispone anche del supporto per il controller DualShock.\nIn Giappone, la serie fu pubblicata individualmente in 5 dischi. In Europa, Virgin Interactive pubblic\u00f2 i primi 4 volumi in un singolo cofanetto (contenente i 4 dischi) mentre il quinto, che si focalizza sulla serie di \"Street Fighter\", fu pubblicato separatamente senza alcun legame con la serie di \"Capcom Generations\" ed \u00e8 l'unico volume della serie a essere pubblicato in Nord America. I 16 giochi della serie furono successivamente raccolti sia in \"Capcom Classics Collection\" che \"Capcom Classics Collection Reloaded\", basati sulle loro versioni di \"Capcom Generations\".\n\"Capcom Generations 1: Wings of Destiny\".\n dispone dei primi tre giochi della serie di sparatutto di Capcom \"194X\".\n\"Capcom Generations 2: Chronicles of Arthur\".\n dispone dei primi tre titoli della serie di Ghosts 'n Goblins (Makaimura).\n\"Capcom Generations 3: The First Generation\".\n dispone di quattro dei primi cinque titoli di Capcom (con 1942 gi\u00e0 disponibile nella prima compilation).\n\"Capcom Generations 4: Blazing Guns\".\n dispone di tre shoot 'em up in stile run 'n' gun. Nella versione tedesca, questo disco fu rimosso completamente.\n\"Capcom Generations 5: Street Fighter Collection 2\".\n, sebbene non sia stato commercializzato come parte di \"Capcom Generations\" fuori dal Giappone, divenne invece un \"sequel\" di \"Street Fighter Collection\", che raccoglieva \"Super Street Fighter II\", \"Super Street Fighter II Turbo\" e \"Street Fighter Alpha 2 Gold\". Contiene le prime tre versioni dell'originale \"Street Fighter II\".\nFurono realizzati pochi cambiamenti minori alla giocabilit\u00e0, comparati con le versioni arcade dei giochi. \u00c8 anche presente una modalit\u00e0 \"Collection\" dove il giocatore pu\u00f2 vedere strategie, profili dei personaggi e artwork specifici in ogni gioco, alcuni resi disponibili dopo aver soddisfatto alcuni requisiti.\nCiascun gioco dispone di una modalit\u00e0 \"Arcade\", \"Versus\" e \"Training\". Una volta completata una partita in modalit\u00e0 giocatore singolo, viene sbloccata un'opzione per dare al giocatore una scelta tra la colonna sonora originale della versione CPS e una riarrangiata (precedentemente disponibile nella conversione FM Towns di \"Super Street Fighter II\" e la versione 3DO di \"Super Street Fighter II Turbo\"). Dopo aver completato la modalit\u00e0 giocatore singolo di ogni gioco almeno una volta, una modalit\u00e0 \"Super Vs.\" diviene disponibile nel men\u00f9 principale. La modalit\u00e0 Super Vs. consente a due giocatori di competere l'uno contro l'altro scegliendo tra i personaggi di tutte e tre le versioni di \"Street Fighter II\" nella compilation (Capcom avrebbe impiegato lo stesso concetto per \"Hyper Street Fighter II\"). Se il giocatore completa una partita in modalit\u00e0 giocatore singolo senza perdere e continuare il gioco, una modalit\u00e0 \"CPU Battle\" viene sbloccata. La modalit\u00e0 CPU Battle consente al giocatore di combattere avversari controllati dalla CPU alla difficolt\u00e0 pi\u00f9 alta del gioco. Se il giocatore riesce a battere gli avversari controllati dalla CPU, saranno presenti i volti dello staff del gioco nei crediti (Come nella modalit\u00e0 giocatore singolo, il giocatore deve battere l'avversario controllato dalla CPU senza perdere un round in modo da vedere i crediti originali. Se il giocatore perde un round ma \u00e8 ancora in grado di vincere, verranno riprodotti i crediti con solo testo)."}
{"id": "8096663", "revid": "367445", "url": "https://it.wikipedia.org/wiki?curid=8096663", "title": "Confine tra India e Nepal", "text": ""}
{"id": "8096664", "revid": "599013", "url": "https://it.wikipedia.org/wiki?curid=8096664", "title": "Enric Pi", "text": ""}
{"id": "8096667", "revid": "287204", "url": "https://it.wikipedia.org/wiki?curid=8096667", "title": "Wrongdoers", "text": "Wrongdoers \u00e8 il sesto album in studio del gruppo musicale metalcore statunitense Norma Jean. L'album \u00e8 stato pubblicato il 6 agosto 2013 ed \u00e8 la seconda uscita della band attraverso l'etichetta Razor &amp; Tie. \u00c8 il primo album a presentare il chitarrista Jeff Hickey, il bassista John Finnegan e il batterista Clayton Holyoak. Wrongdoers ha raccolto critiche da parte della critica musicale in pubblicazioni come Alternative Press, Decibel, Exclaim! e Revolver Magazine, e ha venduto 8.340 copie nella sua prima settimana.\nMetalSucks ha scritto che \"\u00e8 veloce, \u00e8 macinato, \u00e8 metal, \u00e8 punk rock, \u00e8 tutto ci\u00f2 che vuoi che Norma Jean sia.\" \"L'iniezione di metal di Greg Kennelty ha detto che la canzone era\" molto pi\u00f9 pesante di quanto pensassi. Molto pi\u00f9 pesante.\"\nLa band Norma Jean ha creato un set di dischi in vinile da 3,5 pollici in edizione limitata del singolo \"AHH! SHARK BITE AHH!\" che sono stati stampati e resi disponibili come aggiunta a un pre-ordine dell'album.\nNorma Jean ha anche pubblicato una serie di documentari sui loro progressi nell'album intitolato \"The Making of Wrongdoers\". Il documentario completo \u00e8 disponibile esclusivamente con un acquisto su iTunes dell'album.\nAd Allmusic, Gregory Heaney disse che l'album aveva vari ritmi e trame musicali. Jeff Treppel di Decibel ha affermato che era molto assertivo dal punto di vista musicale, e Jason Schreurs di Alternative Press ha scritto che la musica potrebbe aver superato il loro album precedente nel taglio \"pesantezza, emozione, umore e pura adrenalina\".\nWrongdoers ha ottenuto il plauso della critica musicale. Metacritic, che assegna un punteggio medio ponderato a valutazioni e recensioni di critici mainstream selezionati, che sulla base di otto recensioni, l'album ha ricevuto un Metascore di 85. Su About.com, Todd Lyons ha ritenuto che l'uscita \"funzionasse all'interno del framework ormai standard di 11 tracce per diffondere un'oscura tenera determinazione in tutto l'album.\" Gregory Heaney di Allmusic ha detto che \"i fan saranno felici di raccogliere i premi del loro duro lavoro e la perseveranza di una band che \u00e8 ancora fedele allo spirito del metalcore.\" Dan Slessor degli Outburn not\u00f2 come l'album fosse\" guidato dalla frustrazione \", ma defin\u00ec l'uscita\" un mostro assoluto di un disco \". In AbsolutePunk, Jake Jenkins dichiar\u00f2 che \"Wrongdoers ti afferra per la gola dall'inizio, e quando finalmente rilascia la sua presa non puoi fare a meno di tornare indietro.\"\nSu Alternative Press, Jason Schreurs ha proclamato che \"Wrongdoers \u00e8 la band in piedi, i pugni in aria, urlando al cielo\". Inoltre, Schreurs ha affermato che \"da quando abbiamo gi\u00e0 fatto riferimento al precedente album dei Norma Jean, Meridional, come il loro \"primo vero capolavoro\", dobbiamo chiamare Wrongdoers il loro prossimo capolavoro.\""}
{"id": "8096669", "revid": "740722", "url": "https://it.wikipedia.org/wiki?curid=8096669", "title": "Johan Leysen", "text": "Tra cinema e televisione, \u00e8 apparso in circa 160 differenti produzioni, a partire dalla seconda met\u00e0 degli anni settanta.\nBiografia.\nJohan Leysen nasce a Hasselt, nel Limburgo belga, il 19 febbraio 1950.\nIl 17 settembre 1959, a 9 anni, perde il padre, Bert Leysen, il primo direttore della radio-televisione belga, che muore in un incidente stradale.\nDopo essersi trasferito ad Amsterdam nel 1973, fa il proprio debutto cinematografico nel 1977, interpretando il ruolo di Pieter Paul Rubens nel film biografico diretto da Roland Verhavert \"Rubens, schilder en diplomaat\".\nNel 1986, \u00e8 protagonista, al fianco di Serena Grandi, del film erotico diretto da Andrea Barzini, \"Desiderando Giulia\", dove interpreta il ruolo di Emilio Brentani.\nNel 2013, \u00e8 nel cast del film diretto da Fran\u00e7ois Ozon \"Giovane e bella\" (\"Jeune et Jolie\"), dove interpreta il ruolo di Georges Ferri\u00e8re, il principale cliente della giovane prostituta Isabelle (interpretata da Marine Vacth)."}
{"id": "8096673", "revid": "729019", "url": "https://it.wikipedia.org/wiki?curid=8096673", "title": "Stazione di Jatinegara", "text": "La stazione di Jatinegara \u00e8 una stazione ferroviaria situata a Jatinegara nella citt\u00e0 di Giacarta Orientale in Indonesia.\nStoria.\nPrima della costruzione della stazione l'area in cui sorge l'edificio attuale era occupata da un acquitrino noto come \"Rawa Bangke\". La stazione di Jatinegara venne quindi costruita nel 1910, durante il periodo coloniale olandese, su progetto di S. Snuyff, capo del dipartimento delle opere pubbliche delle Indie orientali olandesi; all'epoca della sua inaugurazione la stazione si chiamava \"stazione di Meester Cornelis\" dal nome della municipalit\u00e0 in cui era situata (oggi Jatinegara, sotto-distretto di Giacarta). La stazione doveva garantire i collegamenti verso est, e con la citt\u00e0 di Bandung in particolare."}
{"id": "8096677", "revid": "228587", "url": "https://it.wikipedia.org/wiki?curid=8096677", "title": "Ministero degli affari esteri (Russia)", "text": "Il Ministero degli affari esteri della Federazione Russa () \u00e8 il dicastero responsabile del coordinamento della politica estera russa. Ha sede a Mosca. Dal 2004, il ministro degli Affari Esteri \u00e8 Sergej Lavrov.\nCome dicastero indipendente, il ministero degli affari esteri russo esiste dal 1991, divenendo autonomo a seguito dello dissoluzione dell'Unione Sovietica e della nascita di una federazione russa indipendente e rappresenta l'erede del Ministero degli affari esteri della Repubblica Socialista Federativa Sovietica Russa, allora sotto la supervisione del Ministero degli affari esteri sovietico. Ha sede in un edificio costruito nel 1953, che fa parte del complesso di grattacieli stalinisti noto con il nome di sette sorelle."}
{"id": "8096678", "revid": "1935652", "url": "https://it.wikipedia.org/wiki?curid=8096678", "title": "Johannes Maria Trilaksyanta Pujasumarta", "text": "Biografia.\nMonsignor Johannes Maria Trilaksyanta Pujasumarta nacque a Surakarta il 27 dicembre 1949 ed era il terzo dei nove figli di Hubertus e Agnes Soekarti Pudjasumarto. Un suo fratello, Ignatius, \u00e8 un sacerdote gesuita.\nFormazione e ministero sacerdotale.\nDopo la scuola elementare, entr\u00f2 nel seminario minore di Mertoyudan, Magelang, e successivamente nel seminario maggiore \"San Paolo\" di Yogyakarta per gli studi filosofici e teologici.\nIl 25 giugno 1977 fu ordinato presbitero per l'arcidiocesi di Semarang dal cardinale Justinus Darmojuwono. In seguito fu formatore nel seminario minore di Magelang dal 1977 al 1983 e responsabile della commissione per la liturgia dal 1981 al 1983. Nel 1983 fu inviato a Roma per studiare teologia spirituale alla Pontificia universit\u00e0 \"San Tommaso d'Aquino\". Nel 1985 consegu\u00ec la licenza e nel 1987 il dottorato. Tornato in patria fu vicario parrocchiale della parrocchia di Ganjuran a Yogyakarta dal 1987 al 1988; vicario parrocchiale della parrocchia Santa Maria Assunta a Klaten dal 1988 al 1989; direttore dell'anno propedeutico a Semarang dal 1990 al 1997, rettore del seminario maggiore \"San Paolo\" a Yogyakarta dal 1997 al 1998 e vicario generale dell'arcidiocesi dal 1998 al 2008.\nMinistero episcopale.\nIl 17 maggio 2008 papa Benedetto XVI lo nomin\u00f2 vescovo di Bandung. Ricevette l'ordinazione episcopale il 16 luglio successivo dal cardinale Julius Riyadi Darmaatmadja, arcivescovo metropolita di Giacarta, coconsacranti l'arcivescovo Leopoldo Girelli, nunzio apostolico in Indonesia e Timor Est, e l'arcivescovo metropolita di Semarang Ignatius Suharyo Hardjoatmodjo.\nIl 20 giugno 2009 il papa lo nomin\u00f2 membro del Pontificio consiglio per il dialogo interreligioso.\nIl 12 novembre 2010 papa Benedetto XVI lo nomin\u00f2 arcivescovo metropolita di Semarang. Prese possesso dell'arcidiocesi il 7 gennaio successivo.\nNell'ottobre del 2011 comp\u00ec la visita \"ad limina\".\nNegli ultimi anni della sua vita soffr\u00ec di un cancro ai polmoni al quarto stadio con metastasi renali e quindi fu ricoverato spesso in ospedale. Nonostante la malattia continu\u00f2 a servire l'arcidiocesi e a partecipare a vari eventi. A met\u00e0 settembre del 2015 suon\u00f2 con il sassofono la canzone Indonesia Pusaka all'Auditorium RRI di Semarang durante l'anniversario di Lindu Aji. All'evento parteciparono anche il leader musulmano Ahmad Mustofa Bisri e l'imprenditore Irwan Hidayat.\nDopo circa un anno e mezzo di trattamento per la sua malattia, a settembre del 2015 monsignor Pujasumarta fu ricoverato all'ospedale \"Santa Elisabetta\" di Semarang in terapia intensiva. Un confratello di monsignor Pujasumarta disse che \"non voleva essere curato in terapia intensiva e si era rifiutato di farsi curare all'estero. Desiderava morire come il suo popolo\". Il 15 ottobre il cardinale Julius Riyadi Darmaatmadja lo visit\u00f2 in ospedale e gli amministr\u00f2 il sacramento dell'unzione degli infermi.\nDopo circa due mesi di ricovero, mor\u00ec alle 23.35 di marted\u00ec 10 novembre 2015 all'et\u00e0 di 65 anni. Alle 5.30 del 12 novembre 2015 si tenne una prima celebrazione eucaristica in suo suffragio alla quale parteciparono migliaia di cattolici. Alle 8 dello stesso giorno la salma lasci\u00f2 l'ospedale. Il governatore della provincia di Giava Centrale Ganjar Pranowo disse che non solo lo considerava \"nonno e padre\", ma anche \"un compagno nella lotta per la costruzione di una cooperazione e apertura reciproca verso una vera fratellanza\". Quando la salma giunse a Yogyakarta, tutte le persone presenti cantarono la canzone \"Ndherek Dewi Maria\", accompagnati da una danza sufi di Kiai Budi Hardjana, custode del collegio islamico Al Islah Meteseh di Tembalang. Le esequie si tennero il 13 novembre. Al termine del rito fu sepolto nel cimitero dei sacerdoti nel complesso del seminario maggiore \"San Paolo\" di Yogyakarta.\nGenealogia episcopale.\nLa genealogia episcopale \u00e8:"}
{"id": "8096679", "revid": "1480390", "url": "https://it.wikipedia.org/wiki?curid=8096679", "title": "Stazione ferroviaria di Haiphong", "text": ""}
{"id": "8096682", "revid": "767487", "url": "https://it.wikipedia.org/wiki?curid=8096682", "title": "Sei gemelli", "text": "Sei gemelli (\"Sextuplets\") \u00e8 un film commedia statunitense del 2019 diretto da Michael Tiddes, accompagnato da una sceneggiatura di Mike Glock, Rick Alvarez e Marlon Wayans. Wayans interpreta il protagonista Alan Spellman, che scopre di avere altri cinque gemelli in seguito a una ricerca sulla sua famiglia biologica. Il film \u00e8 stato distribuito su Netflix il 16 agosto 2019 in anteprima negli Stati Uniti, mentre in Italia \u00e8 arrivato il giorno successivo.\nTrama.\nAlan, un futuro padre di 38 anni, si mette alla ricerca della madre biologica, durante la quale viene a sapere di avere cinque fratelli gemelli. Una volta incontrato suo fratello Russel, i due iniziano un viaggio per ritrovare gli altri fratelli. Dawn \u00e8 una spogliarellista e una detenuta in una prigione femminile, Ethan \u00e8 un imbroglione che si veste e parla come un pappone degli anni 70, Jasper \u00e8 un emarginato per via dei suoi capelli rossi con la carnagione chiara, mentre Baby Pete soffre di una malattia terminale chiamata poliomielite.\nProduzione.\nAd agosto 2018, \u00e8 stato annunciato che Marlon Wayans e Bresha Webb avrebbero preso parte a \"Sei gemelli\". Ad ottobre dello stesso anno, anche Molly Shannon, Glynn Turman, Michael Ian Black e Debbi Morgan si sono uniti al cast.\nAccoglienza.\nSul sito web aggregatore di recensioni \"Rotten Tomatoes\", il film ha ottenuto un punteggio medio di 2,61/10 e una percentuale di approvazione del 20%, basata su 10 recensioni.\nMentre sul sito \"Metacritic\", che usa una media ponderata, ha assegnato alla serie un punteggio medio di 20 su 100, basandosi su 4 critici, indicandone che le \"recensioni sono generalmente sfavorevoli\"."}
{"id": "8096700", "revid": "125841532", "url": "https://it.wikipedia.org/wiki?curid=8096700", "title": "Ch\u00e9 Nunnely", "text": "Caratteristiche tecniche.\n\u00c8 un'ala destra.\nCarriera.\nInizia la sua carriera nell', per poi passare all' nel 2009.\nNel 2012 viene acquistato dall' che lo aggrega al proprio settore giovanile. Esordisce con la seconda squadra dei \"Lancieri\" il 13 gennaio 2017 disputando l'incontro di Eerste Divisie pareggiato 0-0 contro l'.\nIl 19 giugno 2019 passa a titolo definitivo al per 750.000 euro, cifra record per questo club modesto.\nStatistiche.\n\"Statistiche aggiornate al 19 febbraio 2022\"."}
{"id": "8096706", "revid": "1873126", "url": "https://it.wikipedia.org/wiki?curid=8096706", "title": "Pamela Tajonar", "text": ""}
{"id": "8096710", "revid": "367445", "url": "https://it.wikipedia.org/wiki?curid=8096710", "title": "Villaggio del bronzo antico di Afragola", "text": "Il villaggio del bronzo antico di Afragola \u00e8 un sito archeologico risalente all'et\u00e0 del bronzo antico, in particolare alla cultura preistorica di Palma Campania, distrutto dall'eruzione delle Pomici di Avellino e scoperto nel 2005 durante le indagini di archeologia preventiva per la realizzazione della linea ferroviaria ad alta velocit\u00e0 Roma-Napoli, precisamente nella V sottotratta TAV (ad esempio, i lotti 1, dove sono stati rinvenuti i reperti pi\u00f9 antichi, 4 e 17, collettore fognario Badagnano).\nStoria.\nOrigini.\nIl villaggio, distante circa 1000 metri dal corso dei Regi Lagni e a 12 km a nord ovest del Vesuvio, risale all'et\u00e0 del bronzo antico. \nA seguito di studi sul paleo-clima e grazie alla presenza di alcuni frutti eduli, \u00e8 noto che l'eruzione delle Pomici di Avellino si verific\u00f2 probabilmente durante la stagione autunnale, che risultava essere il periodo pi\u00f9 \ncaldo dell'anno.\nIn particolare, le fasi iniziali del villaggio sono attestate nel lotto 1 della V sottotratta TAV, a circa 400 metri dal lotto 10, sulla superficie del paleosuolo B, sulle ceneri lasciate dall'eruzione di \"Agnano 3\" e fu successivamente abbandonato dopo l'eruzione di \"Paleoastroni 2\", momento in cui l'area fu utilizzata per lavorazioni agricole, fino all'eruzione di \"Agnano-Monte Spina\". \nNel lotto 1 sono state rinvenute quattro strutture, probabilmente a pianta sub-rettangolare con uno dei lati absidato, divise in due ambienti, e, inoltre, sul lato orientale, una sepoltura ad inumazione di un individuo adulto, di sesso probabilmente femminile, \"rannicchiato in parziale decubito laterale destro\", oltre a resti di ceramica come ad esempio olle e scodelle.\nInoltre \u00e8 stata effettuata una datazione radiometrica sullo strato di un buco di palo di una struttura, risalente al 3620 a.C.-3340 a.C. (Eneolitico non avanzato).\nL'area sub\u00ec un ripopolamento, probabilmente verso la seconda met\u00e0 del III millennio a.C., durante l'et\u00e0 del bronzo antico. Tuttavia, il villaggio fu, in seguito, distrutto dall'eruzione delle Pomici di Avellino. \nDurante l'et\u00e0 del\u00a0bronzo\u00a0recente\u00a0e\u00a0finale\u00a0(XIII-XII\u00a0secolo\u00a0a.C.)\u00a0si\u00a0svilupp\u00f2\u00a0un\u00a0esteso insediamento,\u00a0nei pressi\u00a0del\u00a0villaggio, di\u00a0circa 15 ha,\u00a0che testimonia\u00a0contatti con\u00a0il\u00a0mondo\u00a0egeo.\nScavi archeologici.\nDurante gli scavi, condotti nel 2005 per la realizzazione della stazione di Napoli Afragola, sono state rinvenute nel villaggio delle capanne a pianta rettangolare con lato corto absidato lunghe 5,5-8 m e larghe 4-5 m, sostenute da pali e divise da una parete in due ambienti: uno a pianta rettangolare, dove vi \u00e8 un focolare e l'altro a pianta semicircolare nell'abside.\nNei pressi di queste, invece, sono stati scoperti dei magazzini anch'essi a pianta rettangolare, fra i quali uno a nord est, con lato corto absidato e copertura a doppio spiovente, crollato a causa di un incendio. Il villaggio \u00e8 diviso da recinzioni, oltre le quali era presente una foresta di querce e faggi.\nIl villaggio, inoltre, presenta depositi di corrente piroclastica, le quali non sono state in grado di abbattere le strutture, crollate, piuttosto, a causa dell'accumulo di cenere vulcanica. \nLe orme umane e animali.\nGli archeologi hanno rinvenuto, inoltre, migliaia di impronte umane ed animali (tra i quali tori, capre, asini o cavalli, cani, gatti, cervi, porcospini e scoiattoli) impresse su diversi depositi sia all'interno del villaggio che su un raggio di 1 km, oltre a depositi alluvionali.\nGrazie ai campioni di orme di tre individui trovati nel sito archeologico di San Paolo Belsito, gli archeologi sono, inoltre, riusciti a rilevare l'altezza degli uomini: 13 individui di altezza non superiore a 140\ncm, mentre 57 individui di altezza tra i 140 e 170 cm e 9 di oltre 170 cm.\nInoltre, grazie a tracce di tre impronte si \u00e8 scoperto che gli individui stavano fuggendo, per scampare all'eruzione vulcanica, con passo di velocit\u00e0 compresa tra i 2,5 e 5,4 km/h nell'89,6%.\nAlimentazione e allevamento.\nGrazie ai reperti ossei rinvenuti, gli archeologi hanno scoperto che gli antichi uomini praticavano l'allevamento, la macellazione (soprattutto di \"Bos taurus\") e lo sfruttamento degli animali per il \nlavoro nei campi, mentre gli \"Ovis\" erano sfruttati sia per la carne che per la lana e il latte, tuttavia, non \u00e8 attestata attivit\u00e0 venatoria. Inoltre, gli uomini si cibavano di varie \"Graminacee\", \"Leguminose\" e soprattutto di frutti e pesci, dovuta alla vicinanza al fiume Clanio.\nIn particolare, grazie all'analisi dei resti di un vitello, morto \nall'et\u00e0 di circa 6 mesi, rinvenuto nei pressi di una staccionata, si \u00e8 scoperto che la\nmorte \u00e8 stata determinata da \"uno sfondamento del cranio per mezzo di un'arma \nda punta, per poi essere stato forse legato ad un asse di legno con la zampa posteriore sinistra e quella \nanteriore destra e con il capo verso il basso probabilmente a scolare\".\nReperti archeologici.\nI reperti includono piatti, vasi e coppe di et\u00e0 micenea, rinvenuti a una profondit\u00e0 tra i due e i cinque metri in numerosi pozzi nelle vicinanze, oltre a fibbie, anelli e spille in bronzo e reperti ossei di animali, tra i quali un esemplare di vitello, morto all'interno di una capanna, tori, capre, maiali, cani, gatti, ratti d'acqua, aves indet e lische di pesce, ritrovate accanto a oggetti in osso utilizzati probabilmente come armi.\nInoltre, grazie a resti carpologici, fossili ed impronte vegetali, si \u00e8 potuto constatare quali specie erbacee, arboree e arbustive fossero presenti nel territorio in quel periodo, ad esempio: farro piccolo, farro, farricello, melagrane, fichi, ghiande con cupole, orzo distico, setaria italica, lenticchia, pisello, melo, pero, vite, corniolo maschio, papavero comune, ravanello, fossili vegetali di erba delle Poaceae, roverella, frangole, sanguinella, mirtillo rosso, rovere, geranio molle, tarassaco, felce aquilina, edera, baccaro, more, spighe e foglie di ortica, impasti di farina, cariossidi e un pericarpo mineralizzato di mandorla."}
{"id": "8096711", "revid": "486946", "url": "https://it.wikipedia.org/wiki?curid=8096711", "title": "Villaggio miceneo di Afragola", "text": ""}
{"id": "8096712", "revid": "15756", "url": "https://it.wikipedia.org/wiki?curid=8096712", "title": "Personaggi de Il padrino", "text": "Elenco dei personaggi immaginari presenti nel ciclo dei romanzi di Mario Puzo e nei film della omonima trilogia di Francis Ford Coppola.\nPersonaggi.\nFamiglia Corleone.\nSantino \"Sonny\" Corleone.\nSantino \"Sonny\" Corleone \u00e8 un personaggio del romanzo \"Il padrino\". Nell'omonima trilogia \u00e8 interpretato dall'attore James Caan (da adulto) e da Roman Coppola (da bambino, non accreditato). Nasce a New York nel 1917, figlio primogenito di Vito e Carmela Corleone. Cresce come un ragazzo assai prepotente e impulsivo, ma molto generoso e premuroso. Da ragazzo, porta a casa Tom Hagen, un ragazzo senza famiglia e con un'infezione agli occhi, che di fatto rimane in famiglia come figlio semiadottato. Testimone dell'omicidio del boss Don Fanucci compiuto dal padre, intuisce subito come lo stesso Vito intenda compiere il proprio destino nella malavita. A sedici anni, insieme a due ragazzacci ai suoi ordini, compie una rapina dalla quale riesce a uscire senza conseguenze. Con la disapprovazione iniziale del padre, entra a far parte della ditta del padre, la \"Genco Oil Pure Company\", che maschera lo sconfinato impero mafioso dei Corleone, come guardia personale del padre, sotto l'attenta tutela del consigliere Genco Abbandando e di Peter Clemenza, che \u00e8 suo padrino di battesimo. Cresciuto e divenuto famoso come assai irascibile, violento e aggressivo, ma anche come impenitente donnaiolo, \u00e8 il probabile erede di Vito Corleone al titolo di \"Padrino\". In lui \u00e8 radicato un fortissimo attaccamento alla famiglia, amando tantissimo il padre e i fratelli: il suo soprannome, \"Sonny\" (\"figlioletto\" in inglese), deriva proprio da questo. Tra il 1935 e il 1937, mentre il padre lotta tra la vita e la morte a seguito di un attentato durante la guerra con il boss Salvatore Maranzano, Santino assume il comando della famiglia, dimostrando una crudelt\u00e0, una sete di sangue e un'astuzia tattica seconda solo al terribile Luca Brasi. \u00c8 sposato con Sandra, figlia di immigrati italiani, dalla quale ha numerosi figli. Dal 1945 ha un'amante, Lucy Mancini, e la relazione desta mormorii e pettegolezzi al matrimonio della sorella Connie. Nel 1946 assume la guida della cosca dei Corleone, mentre Don Vito lotta tra la vita e la morte a seguito di un nuovo attentato in cui \u00e8 caduto vittima, e guida una guerra sanguinosa contro i nemici del clan, in cui a farne le spese sono soprattutto i membri della famiglia Tattaglia. Nel 1948, mentre si reca a casa della sorella Connie per picchiarne il marito (avendolo gi\u00e0 malmenato in passato), Carlo Rizzi, colpevole di molte sevizie, Santino cade in un'imboscata ordita dal boss Emilio Barzini (chiamato \"Barrese\" nella prima edizione italiana del primo film) e guidata dallo stesso cognato, e viene crivellato da colpi di Thompson mentre si trova al casello autostradale. Fuggiti gli uomini di Barrese, i tre uomini dei Corleone che lo hanno seguito ne ritrovano il corpo in condizioni terribili. La sua morte \u00e8 in seguito vendicata dal fratello Michael una volta succeduto al padre. Pur accettando che il figlio fosse adatto alla vita malavitosa, Vito dichiara, anni dopo la morte di Sonny, che quest'ultimo non possedeva l'acume e la pazienza necessarie per guidare la Famiglia in veste di Don. Il nome di Santino compare con lo status di \"deceduto\" durante l'inchiesta del senato contro Michael Corleone, pi\u00f9 precisamente nella piantina che raffigura tutti volti e i ranghi dei membri passati e presenti sotto il regime della Famiglia Corleone. Nel film \"Il padrino - parte II\", Sonny fa un cameo quando Michael ricorda la sera in cui il fratello present\u00f2 Carlo alla famiglia, mentre ne \"Il padrino - Parte III\" debutta il figlio Vincent, avuto con l'amante Lucy Mancini e nato dopo la sua morte.\nAnthony Vito Corleone.\nAnthony Vito Corleone \u00e8 un personaggio dei film \"Il padrino\", \"Il padrino - Parte II\" e \"Il padrino - Parte III\". \u00c8 interpretato da Anthony Gounaris nel primo film, da James Gounaris nel secondo e da Franc D'Ambrosio nel terzo. Anthony Vito Corleone, nato nel 1951, \u00e8 il primogenito di Michael e Kay Adams, e il nipote preferito di Don Vito Corleone, di cui assiste alla morte nel giardino dei pomodori nella casa di New York nell'estate del 1955. Nello stesso 1955 nasce la sorella Mary. Prende la prima comunione nel 1958 e poco dopo i suoi genitori divorziano. Nei mesi successivi stringe una particolare amicizia con lo zio Fredo, il fratello maggiore di suo padre Michael. Nel 1979, ormai uomo intraprende la carriera musicale, contrariamente al parere del padre che lo vorrebbe avvocato, sostenuto invece dalla madre. Anthony dice al padre di non voler avere a che fare con i suoi affari, poich\u00e9, come rivelato in seguito dalla stessa Kay, nel 1958 Anthony vide l'uccisione dello zio Fredo sul lago Tahoe da parte di Al Neri (su ordine di Michael). Debutta al Teatro Massimo di Palermo, ma nello stesso giorno sua sorella Mary viene uccisa da un sicario che aveva preso di mira il padre.\nFederico \"Fredo\" Corleone.\nFederico Corleone, meglio noto come Fredo o Freddie \u00e8 un personaggio del romanzo. Nella trilogia \u00e8 stato interpretato da John Cazale. Nasce a New York nel 1919, figlio secondogenito di don Vito Corleone e Carmela Corleone. Con disappunto del padre, entra a far parte della ditta di importazione dell'olio d'oliva paterna, copertura della nascente organizzazione criminale mafiosa coinvolta soprattutto nel gioco d'azzardo. Non gli vengono mai attribuiti incarichi rilevanti, considerando il suo scarso genio per gli affari. Assiste all'attentato subito da suo padre nel 1946 a seguito del conflitto d'interesse con il narcotrafficante Virgil Sollozzo. Quando il padre si riprende dalle ferite, Fredo viene mandato a gestire un piccolo affare in un albergo di Las Vegas, sotto la tutela di Moe Greene. Mentre a New York la Famiglia Corleone perde il proprio potere a vantaggio del boss Emilio Barzini (chiamato \"Barrese\" nella prima edizione italiana del film), che si dichiara favorevole a sostenere Moe Greene nel Nevada, lo stesso Greene prende a schiaffi in pubblico Fredo, con la scusa che il giovane Corleone va troppo a letto con le ragazze dell'albergo (anche due alla volta). Dopo la morte del padre, che disapprovava la sua condotta sessuale e il fatto che avesse consentito a oltraggiare la famiglia per la storia degli schiaffi, viene richiamato a New York e Moe Greene viene assassinato per ordine di Michael Corleone. Ne \"Il padrino - Parte II\", gestisce alcuni night club sparsi per il Nevada, ma non sopportando l'idea di essere stato scavalcato dal fratello minore Michael, lo tradisce rivelando a Johnny Ola, scagnozzo dell'avido capitalista Hyman Roth, alcuni dettagli sulle divisioni della Famiglia. Scoperto da Michael a L'Avana, viene assassinato nel 1959, poco dopo la morte della madre Carmela (Michael aveva infatti ordinato di non fargli nulla finch\u00e9 la madre era viva), mentre \u00e8 a pesca sul lago Tahoe, nei pressi di Villa Corleone. L'esecutore \u00e8 Al Neri, sicario agli ordini di Michael, che lo fa credere a tutti affogato. La morte di Fredo costituisce l'evento che spinge Kay a divorziare da Michael e che, anni dopo, convincer\u00e0 Anthony a non voler avere nulla a che fare con il lavoro del padre, essendo in realt\u00e0 a conoscenza della verit\u00e0 sulla morte dello zio, a cui era molto legato. Lo stesso Michael rimpiange per tutta la vita la decisione di ucciderlo.\nConstanzia \"Connie\" Corleone.\nConstanzia \"Connie\" Corleone \u00e8 un personaggio del romanzo \"Il padrino\" di Mario Puzo. Nell'omonima trilogia di Francis Ford Coppola \u00e8 interpretata dall'attrice Talia Shire, sorella del regista. Constanzia Corleone, detta Connie, nasce a New York, unica figlia femmina di Vito Corleone, il temuto e rispettato padrino della mafia newyorkese, e Carmela Corleone. Ultima di quattro figli, \u00e8 quella che ha maggiore confidenza con i genitori e con Tom Hagen, il figlio adottivo di don Vito. Su presentazione del fratello Santino, nel 1941 conosce Carlo Rizzi, che sposa l'ultimo sabato di agosto del 1945. Da lui avr\u00e0 due figli, Victor e Michael Francis, quest'ultimo protagonista della scena del battesimo con Michael Corleone a fargli da padrino, mentre si consuma la sua vendetta sui boss delle famiglie rivali. La famiglia d'origine, il padre soprattutto, \u00e8 delusa dalla sua scelta del primo marito Carlo, poich\u00e9 di origini non completamente siciliane (la madre \u00e8 del Nord Italia), oltre al fatto di essere considerato uno smidollato privo di qualsiasi pregio intellettivo e caratteriale. Diviene molto amica di Kay Adams, prima fidanzata e poi moglie di Michael. Subito dopo il matrimonio, a dimostrazione del giudizio della famiglia, Carlo pensa in prevalenza a come servirsi del matrimonio per preparare la propria ascesa nella Famiglia Corleone, dalla quale per\u00f2 viene sempre tenuto rigorosamente lontano, gestendo solo un piccolo ma decoroso giro di scommesse che porta al fallimento in pochi mesi. Furioso per la poca considerazione ottenuta dalla famiglia di lei, negli anni Carlo sottopone Connie a sevizie sempre pi\u00f9 frequenti, delle quali Vito e i fratelli della donna vengono presto a sapere, ma di fronte a cui il padrino, seppur furioso, decide di non intervenire e di imporre ai figli di fare altrettanto, seguendo la tradizione italiana dell'epoca secondo cui le famiglie di due coniugi non possono intervenire tra essi. Mentre il padre lotta tra la vita e la morte a seguito di un attentato preparato dai Tattaglia, un'altra famiglia mafiosa, viene difesa in pi\u00f9 occasioni da Santino, che dopo alcune discussioni con Carlo giunge a pestarlo a sangue di fronte all'intera popolazione del quartiere. Durante la guerra tra i Corleone e i Tattaglia, Santino, che ha assunto la guida della famiglia, ottenendo buoni risultati strategici sul nemico, viene brutalmente assassinato al casello autostradale mentre si reca a casa Rizzi per mettere nuovamente in riga il bestiale cognato, colpevole di avere nuovamente picchiato Connie, incinta. Don Vito, ripresosi miracolosamente, e Tom Hagen, comprendono che Carlo ha picchiato un'altra volta Connie rispettando un preciso piano studiato con Emilio Barzini, altro padrino di New York in combutta con i Tattaglia, per attirare Santino allo scoperto e privare cos\u00ec la Famiglia Corleone della sua forte e astuta guida. Anni dopo, alla morte di don Vito, Michael assume la guida dei Corleone e ordina di uccidere Carlo, omicidio eseguito da Peter Clemenza. Connie, dopo aver inizialmente accusato il fratello dell'assassinio di Carlo, si persuade di aver avuto un abbaglio e si ricongiunge a lui, risposandosi un anno dopo. Segue la famiglia Corleone nel trasferimento a New York, mantenendosi sempre leale al fratello Michael. Gli presenter\u00e0 Vincent Mancini, figlio avuto da Santino in una relazione adulterina con Lucy Mancini. A lui Michael decider\u00e0 di lasciare, ormai vecchio, gli affari della famiglia. Il personaggio subir\u00e0 una notevole evoluzione nella saga cinematografica. Ne \"Il padrino\" viene presentata come avulsa dagli affari di famiglia e sottomessa al marito. Nel seguito, \"Il padrino - Parte II\", per reagire alla morte di Carlo, si comporta come una ribelle amante dei lussi, della vita libertina e sempre a caccia di uomini con cui avvia relazioni poco pulite. Michael, con tutta l'autorit\u00e0 di un padre, la richiama sempre pi\u00f9 spesso a un comportamento pi\u00f9 decoroso, e solo la morte della madre nel 1959 li riavvicina, al punto che lei ritorna in casa e abbandona la propria vita dissoluta. Nel terzo e ultimo film, \"Il padrino - Parte III\", viene caratterizzata come un importante consigliere della Famiglia, al punto di ordinare al nipote Vincent l'esecuzione di Joey Zasa durante la malattia del capofamiglia Michael, provocando la sua ira perch\u00e9 cos\u00ec ha rovinato il progetto di legittimazione che il boss mandava avanti da anni. Ha inoltre un ruolo fondamentale nell'ascesa al potere del nipote. Resta al suo fianco quando egli diviene il nuovo Don, dopo il pensionamento dello zio Michael, uccidendo inoltre, mediante dei cannoli avvelenati, il boss rivale, nonch\u00e9 suo padrino di battesimo, Osvald \"Ozzie\" Altobello.\nCarmela \"Mama\" Corleone.\nCarmela \"Mama\" Corleone \u00e8 un personaggio del romanzo \"Il padrino\". Nei primi due film da anziana \u00e8 interpretata da Morgana King; invece nelle scene del secondo film in cui compare da giovane, \u00e8 interpretata da Francesca De Sapio. Carmela Corleone nasce da una famiglia siciliana nel 1897, nei pressi di Corleone. Conosce il giovane Vito Corleone dopo essere arrivata a New York negli anni dieci. I due innamorati si sposano giovanissimi e due anni dopo vengono benedetti dall'arrivo del loro primo figlio, Santino. Vito e Carmela provano ad allargare la famiglia, riuscendoci solo dopo diversi aborti spontanei, dando alla luce il malaticcio Fredo. Proprio in questo periodo Vito perde il lavoro a causa della prepotenza di Don Fanucci che obbliga il Signor Abbandando a cedere al nipote il posto di Vito alla drogheria. Quando, pi\u00f9 tardi, Carmela scopre che Vito ha ucciso il boss Fanucci, il rapporto tra i due cambia. La donna diventa molto pi\u00f9 servizievole e rispettosa nei confronti del marito, come tutto il quartiere del resto. Proprio Carmela porta la Signora Colombo al cospetto di Vito, nel tentativo di aiutarla a tenere la casa. Vito riesce a convincere il padrone di casa, e per di pi\u00f9 fa da padrino al figlio della Signora Colombo. Il profondo amore per Vito, e la radicata sicilianit\u00e0 costringono Carmela ad accettare incondizionatamente lo stile di vita del marito. La donna non fa domande sugli affari di Vito, e i due vivono un matrimonio felice e senza particolari crisi, eccezion fatta per due eventi: il ferimento di Vito negli anni trenta e nel 1945, alle porte della sanguinosa Guerra delle cinque famiglie. Dopo la morte di Sonny e Vito, Carmela si trasferisce con Michael in Nevada, sul Lago Tahoe. Proprio in questo periodo viene a crearsi un forte legame con Kay Adams. Riesce persino a convincerla a convertirsi al cattolicesimo in modo che possa pregare per l'anima di suo marito, proprio come lei faceva per Vito. Carmela si occupa anche dei nipoti, figli di Connie scappata in Europa con il suo ultimo marito, dopo aver perso la testa in seguito all'omicidio di Carlo Rizzi. Senza saperlo, Carmela \u00e8 l'unica cosa che mantiene in vita Fredo dopo che questi tradisce la famiglia. Dispensa gli ultimi, ingenui, consigli a Michael, rivelandogli che non pu\u00f2 perdere la famiglia in alcun modo. I tempi, ormai, sono cambiati, e poco dopo la sua morte, nel 1959, Michael ordina ad Al Neri di uccidere suo fratello Fredo. Nonostante questo, gli avvertimenti di Carmela si rivelano fondati in quanto l'omicidio di Fredo sar\u00e0 solo il primo di una serie di tragedie familiari che con gli anni distruggeranno la Famiglia e spezzeranno lo spirito di Michael, che alla fine morir\u00e0 solo e distrutto dal dolore.\nMary Corleone.\nMary Corleone \u00e8 un personaggio dei film \"Il padrino - Parte II\" e \"Il padrino - Parte III\". Nel film conclusivo \u00e8 interpretata da Sofia Coppola. Mary Corleone nasce nel 1955, ed \u00e8 la seconda e ultima figlia di Michael Corleone e Kay Adams, nonch\u00e9 la sorella minore di Anthony Vito. A seguito del divorzio dei genitori, rimane inizialmente con il padre, insieme al fratello, ma in un secondo momento viene affidata alla madre. Nel 1978 \u00e8 il presidente onorario della fondazione \"Vito Andolini Corleone\", creata dal padre Michael, verso cui ha uno speciale affetto, nonostante il poco edificante passato di boss di Cosa Nostra. Si innamora del cugino Vincent Mancini, figlio illegittimo di suo zio Santino e avvia una relazione nonostante il divieto del padre. Viene allontanata proprio da Vincent, appena investito del titolo di Don della Famiglia Corleone, poich\u00e9 il nemico \u00e8 solito colpire le persone amate, come Michael gli ha pi\u00f9 volte sottolineato. Viene uccisa per errore al Teatro Massimo di Palermo da Mosca, un sicario pagato da Don Altobello per uccidere Michael Corleone, con un colpo di pistola al petto.\nSandrinella \"Sandra\" Corleone.\nSandrinella \"Sandra\" Colombo Corleone \u00e8 un personaggio del romanzo Il padrino e del film omonimo in cui \u00e8 interpretata da Julie Gregg. Sandra \u00e8 un'immigrata siciliana ed \u00e8 la moglie di Santino Corleone, figlio del boss mafioso don Vito Corleone. Nel romanzo, viene descritta come una donna caratterialmente ordinaria, fisicamente ben tornita con due seni prosperosi. Le giungono costantemente le voci sui tradimenti del marito con le sue giovani e belle amanti, in modo particolare le vicende con la giovane Lucy Mancini, ma non viene mai chiarito se per lei ci\u00f2 sia un problema o meno. \u00c8 la madre dei quattro figli di Santino. All'uccisione del marito durante la guerra tra le Cinque Famiglie di New York, si trasferisce in Florida, dove vivono i genitori, portandosi dietro i bambini. La famiglia Corleone le assegna una rendita per poter mantenere i figli, secondo i voleri del suocero don Vito.\nKatherine \"Kay\" Adams.\nKatherine \"Kay\" Adams \u00e8 un personaggio del romanzo \"Il padrino\"; nella trilogia di film \u00e8 stata interpretata da Diane Keaton. Kay Adams \u00e8 figlia di un pastore protestante, e al college di Hanover diviene la fidanzata di Michael Corleone. In quanto americana, non riscuote molta simpatia presso il patriarca della famiglia di Michael, don Vito Corleone, che nonostante gli avvertimenti di Michael, lei ritiene essere semplicemente un ricco importatore di olio d'oliva dalla Sicilia. Nel 1946 rimane scioccata dall'imprevista partenza di Michael, che i giornali descrivono come probabile sicario del capitano della polizia Mark McCluskey e di Virgil Sollozzo, contrabbandiere di narcotici. Al ritorno di lui dalla Sicilia, i due si riconciliano e si sposano con rito privato. Viene sempre tenuta lontana dagli affari del marito, e diviene molto amica di Connie Corleone, la cognata, riuscendo a convincere Michael a fare da padrino al battesimo di suo figlio, come segnale distensivo per il coinvolgimento, seppur indiretto, nella morte del fratello primogenito Santino. D\u00e0 alla luce due figli e si converte al cattolicesimo, stringendo i propri rapporti con la suocera, Carmela Corleone. Si arrabbia quando scopre da Tom Hagen che il marito le ha mentito circa l'assassinio di Carlo Rizzi, marito di Connie, eliminato tramite Peter Clemenza per vendicare Santino, caduto nella sua trappola. Prova a confrontare il marito, ma questi invece le mente spudoratamente, dichiarandosi estraneo all'omicidio di Carlo: inizialmente la donna sembra sul punto di crederci, ma quando, subito dopo, i diversi caporegime giungono nell'ufficio del marito a rendergli omaggio, Kay comprende la verit\u00e0 e, soprattutto, capisce che il marito ormai \u00e8 un boss mafioso a tutti gli effetti. Nei film di Francis Ford Coppola, \"Il padrino - Parte II\" e \"Il padrino - Parte III\", \u00e8 madre di Anthony Vito e Mary Corleone, e divorzia da Michael dopo aver abortito la terza gravidanza. Sposata in seguito con l'avvocato Gary Mitchelson, anni dopo sostiene la decisione del figlio di abbandonare gli studi ed iniziare la carriera di cantante lirico. Arriva in Sicilia per il debutto artistico di Anthony e passa una giornata assieme all'ex-marito, a cui ammette, pur non potendo cambiare n\u00e9 dimenticare il passato, di amare ancora, ma proprio mentre la definitiva riconciliazione spirituale tra i due sembra essere imminente, giunge la notizia dell'assassinio di Don Tommasino, confermando ancora una volta che Michael non potr\u00e0 mai portare a termine i suoi progetti di estraniazione della famiglia dal mondo del crimine organizzato. All'uscita del Teatro Massimo, in cui il figlio ottiene un grande successo, \u00e8 testimone dell'erroneo assassinio di Mary.\nApollonia Vitelli-Corleone.\nApollonia Vitelli-Corleone \u00e8 la prima moglie di Michael; compare nel romanzo di Mario Puzo \"Il padrino\" e del film omonimo, dove \u00e8 interpretato dall'attrice italiana Simonetta Stefanelli. Poco dopo il suo arrivo in Sicilia, Michael Corleone incontra un gruppo di donne durante una passeggiata nelle campagne, rimanendo colpito dallo sguardo di una delle giovani. Tornato al paese e sedutosi in un bar per pranzare, egli commenta l'accaduto con i compari, mandando su tutte le furie il proprietario del locale: la ragazza oggetto della conversazione \u00e8 Apollonia, la figlia del locandiere stesso. Dopo avere calmato l'uomo, Michael chiede la mano della giovane all'uomo, facendosi forza del suo nome di Corleone, temuto e rispettato da tutti. Arriva quindi il giorno del matrimonio e Michael riscopre le radici della sua antica terra di appartenenza, follemente innamorato della ragazza e della sua Italia. Dopo parecchi mesi tra i due scorre gi\u00e0 buon sangue e, un giorno, mentre il giovane Corleone sta dando lezioni di guida ad Apollonia sulla sua Alfa Romeo 6C 2500, arriva la notizia della morte di Sonny: temendo per la sua incolumit\u00e0 di \"rifugiato\", Michael decide di partire, mandando la fidata guardia del corpo Fabrizio a preparare l'auto. Apollonia, desiderosa di mostrare al marito i suoi miglioramenti nelle capacit\u00e0 di guida e felice della partenza, corre in macchina, ma appena avvia il motore l'auto esplode, rivelando un tentativo di attentato da parte del traditore Fabrizio. La ragazza muore nell'esplosione sotto gli occhi di Michael che, totalmente scioccato e conscio di essere in pericolo, decide di tornare in America, dove si ricongiunger\u00e0 con la ex-fidanzata, Kay Adams, ignara di tutto. La morte di Apollonia segna profondamente la psiche del marito, poich\u00e9 \u00e8 soprattutto a partire dalla di lei dipartita che Michael sviluppa la natura spietata e vendicativa che lo porteranno da una parte a diventare il boss mafioso pi\u00f9 potente degli Stati Uniti e dall'altra a distruggere progressivamente tutta la sua famiglia. Nel libro si viene a sapere che Apollonia era incinta al momento dell'esplosione, mentre l'onda d'urto della bomba \u00e8 cos\u00ec potente che Michael, pur trovandosi parecchio distante dall'auto, dopo aver urlato: \"No no, Apollonia!\", finisce in uno stato di incoscienza per circa una settimana. Una scena tagliata del secondo film vede Michael vendicare la morte di Apollonia uccidendo Fabrizio con una bomba messa nella sua auto a New York; nel romanzo, invece, Fabrizio viene ucciso nella sua pizzeria di Buffalo da un sicario di Corleone, che, dopo avergli chiesto la visione di un tatuaggio sul suo petto e verificata la sua identit\u00e0, gli dice: \"Fabrizio, Michael Corleone ti invia i suoi ossequi\", prima di sparargli in testa.\nVincent \"Vinnie\" Mancini.\nVincent \"Vinnie\" Mancini \u00e8 un personaggio del film \"Il padrino - Parte III\". Su decisione di suo zio Michael Corleone, assume il cognome di famiglia, contestualmente alla sua ascesa a Don, diventando cos\u00ec Don Vincent Corleone. Il personaggio \u00e8 interpretato da Andy Garc\u00eda. Vincent Mancini nasce a New York nel 1948, figlio illegittimo di Santino Corleone e di Lucy Mancini, sua giovane amante, che aveva ingravidato senza saperlo. Nato subito dopo la morte del padre, Vincent cresce in quartieri poveri, acquisendo la fama di ragazzo aggressivo e impulsivo, con un particolare ascendente sulle donne, dimostrandosi caratterialmente e spietatamente identico a Santino. Michael Corleone, nell'atto di estraniare la famiglia dagli ambienti della Mafia, gli offre la possibilit\u00e0 di vivere in un mondo legale, pulito, lontano dagli affari in cui il padre era vissuto, ma lui preferisce rimanere in ambienti malavitosi. Nel 1979, quando Michael ottiene un'onorificenza papale per imprese benefiche di grande rilievo, Vincent accetta di lavorare per lui, dopo avergli portato all'attenzione la sua feroce rivalit\u00e0 con il boss Joey Zasa, subentrato ai Corleone nel loro quartiere. Entra a far parte a pieno titolo negli affari della famiglia dopo aver salvato lo zio ad Atlantic City da un tentativo di assassinio. Diviene pupillo e nipote favorito di Connie Corleone, la sorella di Santino e di Michael. Dopo la feroce guerra scoppiata tra i clan mafiosi italiani in occasione del viaggio di Michael in Sicilia, Vincent assume il nome di Vincenzo \"Vincent\" Corleone, nonch\u00e9 il titolo di \"Padrino\" per abbandono da parte dello zio. Ha una breve relazione con la cugina Mary Corleone, la figlia di Michael, ma da cui \u00e8 costretto a separarsi per ordine di Michael stesso (condizione sine qua non per la sua elevazione a Don), il quale sostiene che la giovane figlia possa risultare in pericolo a causa del destino mafioso che Vincent si \u00e8 scelto. Per un crudele scherzo del destino, ella muore comunque, colpita per sbaglio all'uscita del Teatro Massimo di Palermo da Mosca, sicario siciliano alle dipendenze di Don Altobello, che aveva preso di mira Michael. L'evento distrugge emotivamente, oltre a Michael stesso, anche Vincent, che in cuore suo la amava ancora con tutto s\u00e9 stesso.\nAltri.\nDon Francesco \"Ciccio\" di Corleone.\nDon Francesco, chiamato spesso Don Ciccio, \u00e8 un personaggio del romanzo \"Il padrino\" di Mario Puzo e, nel lungometraggio \"Il padrino - Parte II\", fu interpretato dall'attore Giuseppe Sillato. Don Ciccio \u00e8 il boss mafioso che controlla la piccola citt\u00e0 di Corleone, luogo di nascita di Vito Andolini, che diverr\u00e0 poi il futuro don Vito Corleone. Nel 1901 fece uccidere il padre di Vito, Antonio Andolini e, successivamente, il fratello, Paolo Andolini, durante il funerale di Antonio (nel romanzo don Vito \u00e8 figlio unico, dunque Paolo compare solo nel film). La madre del giovane Vito and\u00f2 allora a scongiurare don Ciccio di risparmiare il figlio e, al suo rifiuto, lo prese in ostaggio, intimando a Vito di scappare. La donna fu uccisa poco dopo con un colpo di lupara, mentre Vito, aiutato da amici, fugg\u00ec a New York. Molti anni dopo, nel 1923, Vito Corleone uccider\u00e0 don Ciccio, ormai anziano, fuori dalla sua villa, squartandolo con uno stiletto e vendicando cos\u00ec i suoi genitori e suo fratello. Il suo ruolo di Don di Corleone viene preso da Tommasino, amico di Vito con il quale ha partecipato all'omicidio del vecchio mafioso.\nGenco Abbandando.\nGenco Abbandando \u00e8 un personaggio del romanzo \"Il padrino\". Nel film \"Il padrino - Parte II\" \u00e8 impersonato da Frank Sivero. Genco Abbandando \u00e8 figlio di un droghiere corleonese, presso cui lavora da giovane insieme all'amico Vito Corleone, rifugiato dalla Sicilia, di cui \u00e8 quasi coetaneo. Quando l'amico viene licenziato in favore del nipote di Don Fanucci, Genco gli passa di nascosto quantit\u00e0 di generi alimentari per sfamare la moglie e i due figli piccoli, Santino e Fredo, in quanto Don Vito fatica a trovare lavoro. Quando il giovane Vito entra in affari con Peter Clemenza e Salvatore Tessio, uccidendo Fanucci, Genco entra a far parte della neonata cellula mafiosa con il titolo di consigliere, fondando la \"Genco Olive Oil Company\", la potente societ\u00e0 di copertura per l'importazione dell'olio d'oliva italiano in America. Si sposa e ha tre figlie femmine. Gestisce la rete di corruzione del boss, d\u00e0 consigli e pareri, \u00e8 costantemente tenuto al corrente di tutto ci\u00f2 che \u00e8 stretta competenza del Padrino, e amministra la rete di principali spie e informatori. Nel 1944 si ammala di cancro, che lo porta anche al delirio, e per il successivo anno \u00e8 sostituito dal figlio adottivo di Don Corleone, Tom Hagen. Muore l'ultimo sabato del mese di agosto del 1945, assistito dal vecchio amico Vito Corleone, il giorno in cui si sposa la figlia Connie.\nLuca Brasi.\nLuca Brasi: compare nel primo romanzo e nell'omonimo film \u00e8 interpretato dal culturista Lenny Montana. Luca Brasi \u00e8 un criminale assai temuto che vive nella parte est di New York. In pochissimo tempo si costruisce una fama di terrificante assassino, ricattatore e ladro, la sua peculiarit\u00e0 \u00e8 quella di agire sempre senza complici. A seguito di questi episodi malavitosi, finisce in prigione, dove tenta il suicidio, ma viene aiutato e fatto scagionare da Vito Corleone, un emergente boss della mafia, che pensa bene d'impiegarlo in operazioni di assassinio e intimidazione. Brasi diviene ben presto un solido pilastro su cui poggia il potere di don Corleone, il suo pi\u00f9 implacabile e sadico esecutore, nonch\u00e9 l'unico uomo in grado di renderlo nervoso, cosa che tuttavia risulta incomprensibile visto che l'enorme scagnozzo dal canto suo rispetta il Padrino in modo maniacale, ai limiti della venerazione, forse dettato dal poco autocontrollo che lo stesso Brasi esercita quando gli viene assegnato un bersaglio.\nDurante gli anni trenta, Brasi uccide a colpi di ascia due sicari di Chicago mandati da Al Capone, amico di Salvatore Maranzano (un rivale in affari di don Corleone) e, pochi anni pi\u00f9 tardi, quando il boss viene colpito da sicari quasi fatalmente, interviene eliminando sei uomini con una violenza tale da divenire leggendaria. Tuttavia, l'assenza di prove certe non permise un'incriminazione di Brasi in tribunale. Uomo robusto e possente, con una perenne espressione di rabbiosa violenza stampata in fronte, Brasi \u00e8 in grado di spaventare una folla intera solo con lo sguardo. L'unico uomo che teme e rispetta \u00e8 proprio Don Corleone. Nella serie cinematografica compare al matrimonio di Connie Corleone, nell'intento di prepararsi un discorso di ringraziamento per don Vito Corleone; in questa occasione viene preso in giro per il suo aspetto da Kay Adams. Dopo aver finalmente parlato con Don Vito, il 24 dicembre 1945, Luca Brasi viene mandato in missione segreta dal boss come infiltrato nella famiglia Tattaglia, per scoprire le risorse di Virgil Sollozzo. Colpito di sorpresa durante il colloquio con i Tattaglia, viene pugnalato ad una mano e viene strangolato, dopodich\u00e9 il suo cadavere viene gettato in un fiume. A lui succede al rango di guardia personale del boss l'ex poliziotto Al Neri. 14 anni dopo la sua morte, il nome di Luca Brasi compare con lo status di \"deceduto\" durante l'inchiesta del senato contro Michael Corleone, pi\u00f9 precisamente nella piantina che raffigura tutti volti e i ranghi dei membri passati e presenti sotto il regime della Famiglia Corleone. Durante le prove de \"Il padrino\", Lenny Montana dimostr\u00f2 un forte nervosismo, accompagnato sul momento da balbuzie, ogni volta che doveva pronunciare il discorso solenne di Luca Brasi di fronte a Marlon Brando, il quale, in un'occasione, entr\u00f2 in scena con un cartello attaccato in fronte su cui aveva scritto: \"Vai a fare in...\", stuzzicando Montana. Francis Ford Coppola, per attenuare il problema, scrisse appositamente la scena in cui Luca Brasi prova e riprova il discorso accanto al tavolo di Michael Corleone e di Kay Adams.\nCarlo Rizzi.\nCarlo Rizzi \u00e8 un personaggio del romanzo \"Il padrino\" di Mario Puzo e del film omonimo, interpretato da Gianni Russo. Carlo Rizzi nasce e cresce nello stato del Nevada da genitori italiani. Suo padre \u00e8 siciliano, mentre la madre \u00e8 originaria del Nord Italia. Da ragazzo, Carlo esercita l'attivit\u00e0 di manovale nelle zone desertiche dello Stato natio, ma quando, armato di una pistola, resta coinvolto in una violenta colluttazione \u00e8 costretto a nascondersi a New York, dove ben presto conosce Santino Corleone, detto \"Sonny\", figlio di un potente padrino italoamericano, Don Vito. L'amicizia con Sonny si fa sempre pi\u00f9 stretta con il tempo, al punto che gli viene presentata la sorella minore, Connie Corleone con cui si fidanza fino al matrimonio che ha luogo nel mese di agosto del 1945. Don Vito si dimostra ostile nei confronti del genero, ritenendolo un uomo sbagliato per la figlia e un pessimo soggetto per le attivit\u00e0 della Famiglia che presiede, ma fa cancellare ugualmente il suo precedente con la pistola per poi introdurlo in un piccolo ma redditizio giro di scommesse sportive, che in poche settimane Carlo riesce a portare al fallimento per la sua evidente incapacit\u00e0 amministrativa. Fortemente risentito per la chiara mancanza di considerazione da parte dei parenti acquisiti, l'uomo comincia a maltrattare sempre pi\u00f9 di frequente Connie, a farsi molte amanti ed a frequentare assiduamente prostitute. Spesso ubriaco, non disdegna di picchiare la moglie, anche quando \u00e8 incinta, suscitando le pronte ire del cognato Sonny, che una volta lo raggiunge davanti al centro scommesse e lo pesta a sangue di fronte a una folla spaventata. Accordatosi con Emilio Barzini (chiamato \"Barrese\" nella prima edizione del primo film), potente capomafia dell'omonima famiglia newyorkese, clan rivale dei Corleone, un giorno Carlo picchia selvaggiamente l'indifesa Connie con l'intento di attirare Santino fuori della sua casa, pattugliata efficacemente come una fortezza dai soldati di Peter Clemenza e Salvatore Tessio, i capiregime della Famiglia. Grazie al suo aiuto, l'attentato ai danni di Sonny ha successo in un casello autostradale, dove viene ucciso dagli uomini di Emilio Barzini, lasciando temporaneamente la Famiglia senza un capo e con la forza dimezzata. Quando Don Vito si ristabilisce e conclude la pace con le altre Famiglie con la diplomazia, Carlo, apparentemente non sospettato di premeditazione, viene promosso ad una funzione di gestione nei sindacati, altro ramo in cui la cosca esercita un certo ascendente, e da questo momento migliora la propria condotta, iniziando a comportarsi come un padre e un marito esemplare. Nel contempo stringe amicizia con Michael, il fratello minore di Santino e attualmente l'erede del padre alla guida della Famiglia. Alla morte del suocero per infarto, negli anni cinquanta, Carlo chiede a Don Michael di fare da padrino al battesimo del figlio, poco prima che i Corleone si trasferiscano nel Nevada, il paradiso del gioco d\u2019azzardo, dove il nuovo padrino gli ha promesso il titolo di nuovo viceboss. A seguito della funzione, per\u00f2, il cognato lo trattiene a New York con l'inganno, trasferendo il grosso del parentado e delle forze del clan verso il Nevada. In un incontro privato a cui partecipano anche l'ex consigliere Tom Hagen e il caporegime Rocco Lampone, il neo-padrino lo informa di essere al corrente del suo coinvolgimento nella morte di Santino, lo estromette dagli affari della Famiglia e gli fa confessare che, ad indurlo al tradimento, era stato proprio Barzini. Convinto che il cognato non voglia prendere altri provvedimenti contro di lui, Carlo sale in macchina diretto all'aeroporto per il natio Nevada, ma viene strangolato da Peter Clemenza (il caporegime era stato padrino di battesimo di Santino) nascostosi sul sedile posteriore. Nel 1959, Michael, appena dopo aver fatto uccidere il fratello maggiore, Fredo, ricorder\u00e0 i due fratelli defunti e il cognato il giorno della festa di compleanno di Don Corleone, pi\u00f9 di dieci anni prima, occasione in cui Carlo conobbe la futura moglie.\nThomas \"Tom\" Hagen.\nThomas Feargal Hagen, meglio noto come Tom, \u00e8 un personaggio del romanzo \"Il padrino\". Nella trilogia di Francis Ford Coppola \u00e8 stato impersonato da Robert Duvall. Tom Hagen nasce a New York nel 1916, con origini tedesco-irlandesi. Tom e la sorella perdono prima la madre, gi\u00e0 affetta da una forma di infezione agli occhi, che muore a causa di una malattia venerea, ma in seguito perdono pure il padre, a causa del troppo bere. Dopo mesi di vagabondaggio e di problemi dovuti a un'infezione oculare ereditata dalla madre, viene avvicinato dal coetaneo Santino Corleone, che lo porta a casa sua, divenendo un figlio adottivo del boss mafioso Vito Corleone, il quale lo tratta con maggiore riguardo in confronto ai figli naturali e lo sprona a non dimenticare mai i genitori. Si laurea in legge e, su insistenza di Don Vito, svolge un praticantato per tre anni presso un prestigioso studio legale di penalisti in cui la famiglia esercita un certo potere, rinunciandovi in seguito per dedicarsi esclusivamente alle attivit\u00e0 mafiose di Don Corleone. Nel 1944 il consigliere Genco Abbandando si ammala di cancro e Tom subentra come facente funzioni. Si sposa con Theresa, una ragazza italiana diplomata, da cui ha pi\u00f9 figli. La sua posizione causa dei problemi a Don Vito, in quanto \u00e8 stata rotta un'antica tradizione: solo un siciliano pu\u00f2 aspirare al titolo di consigliere del boss. Tuttavia, Don Corleone preme perch\u00e9 Hagen rimanga al posto affidatogli. Nel 1945, alla morte di Abbandando, viene ufficialmente nominato consigliere. Nel 1947, quando scoppia la guerra tra le cinque famiglie di New York, non riesce a prevedere la trappola mortale in cui cade Santino, di cui ha sempre tentato di contenere le esplosioni colleriche durante la sua guida degli affari della famiglia in assenza del padre, che lottava tra la vita e la morte. Quando Michael assume la guida della famiglia, viene rimosso dal titolo di consigliere, dietro suggerimento di Vito, in quanto consigliere non adatto ai tempi di guerra. Viene indirizzato come avvocato degli interessi della Famiglia a Las Vegas. Nel 1958 Tom riprender\u00e0 i pieni poteri di consigliere e avr\u00e0 provvisoriamente il comando della Famiglia mentre Michael si trova a Cuba per concludere l'affare con Hyman Roth. Al ritorno di Michael lo aiuter\u00e0 a difendersi dall'inchiesta del senato manovrata dallo stesso Roth, oltre ad indurre il pentito Frank Pentangeli al suicidio su ordine dello stesso Padrino. L'assenza di Tom Hagen nel terzo film della saga viene narrata nel romanzo \"La vendetta del padrino\", in cui si scopre che \u00e8 morto affogato nella sua auto in un fiume delle Everglades in Florida nel 1964 per mano di Nick Geraci, ex soldato e nemico della Famiglia Corleone. Hagen che da qualche anno si era trasferito in Florida con la moglie e figli non era pi\u00f9 legato nell'attivit\u00e0 di Consigliere della Famiglia Corleone cadde nell'inganno amichevole di Geraci, che dopo averlo rapito ed ucciso, mander\u00e0 a Michael il portafoglio del suo ex consigliere con all'interno il corpo di un alligatore di pochi mesi. Tale esecuzione ricorda per certi versi la morte di Luca Brasi, avvenuta nel 1945.\nVirgil \"Il Turco\" Sollozzo.\nVirgil Sollozzo \u00e8 un personaggio del romanzo \"Il padrino\" di Mario Puzo. Nell'omonimo film di Francis Ford Coppola \u00e8 interpretato da Al Lettieri. Nella versione italiana classica \u00e8 doppiato da Arturo Dominici mentre nella riedizione del 2008 \u00e8 doppiato da Saverio Indrio. Chiamato comunemente \"The Turk\" (\"Il Turco\"), avendo trascorso diversi anni della sua vita in Turchia ed avendovi pure preso moglie, Sollozzo \u00e8 un ricco ed influente signore della droga calabrese, particolarmente apprezzato per la sua pronta intelligenza, la capacit\u00e0 di gestire gli affari e la qualit\u00e0 dei suoi prodotti. \u00c8 un esperto nell'utilizzo di armi bianche, con una netta predilezione per i coltelli, bench\u00e9 solitamente disdegni l'uso della violenza, preferendo per quanto possibile l'impiego di mezzi pi\u00f9 diplomatici. Possiede diversi terreni per la coltivazione del papavero ed alcuni stabilimenti per la sua raffinazione in eroina e morfina in Turchia, in Sicilia ed in Francia, a Marsiglia. Ha scontato due condanne per contrabbando di droghe, una in Italia e l'altra negli Stati Uniti. A New York, dove cerca di ramificare il suo \"business\" presso le Cinque Famiglie mafiose della Grande Mela, \u00e8 sostenuto, logisticamente e non, dalla Famiglia Tattaglia, ed ha sul proprio libro-paga il capitano di polizia Mark McCluskey, che gli fa da informatore e protettore. Verso la fine del 1945 viene ricevuto da Don Vito Corleone, potente mafioso a cui chiede senza successo un milione di dollari in contanti e protezione in tribunale, il tutto in cambio di una considerevole fetta degli introiti derivanti dall'intera operazione. I Corleone infatti nutrono disapprovazione verso il traffico di droga, ritenendolo troppo violento e sporco e quindi destinato ad attirare una certa ostilit\u00e0 da parte delle autorit\u00e0 legali e politiche del Paese. Dopo aver intuito una certa simpatia verso l'affare da parte di Santino Corleone, figlio di Don Vito, Sollozzo tenta di uccidere il vecchio mafioso tramite due sicari, ma senza successo. Quest'azione \u00e8 la scintilla che fa scoppiare una lunga guerra decennale tra i Tattaglia ed i Corleone. Braccato dall'implacabile Santino, che con il padre in convalescenza ha assunto la guida della famiglia, Sollozzo tenta di trattare con il fratello minore Michael, ritenuto il pi\u00f9 calmo e riflessivo, con cui in realt\u00e0 temporeggia finch\u00e9 non avr\u00e0 organizzato adeguatamente le forze nel tentativo di colpo di grazia ai Corleone. Viene assassinato dal giovane Michael proprio durante l'incontro, colpito alla testa con un revolver Ruger, insieme alla guardia del corpo McCluskey che viene colpito alla gola e durante il soffocamento viene colpito anch'esso alla testa, agli inizi del 1946. In realt\u00e0, nonostante risulti un associato dei Tattaglia, \u00e8 probabile che non fosse la vera \"mente\" dietro il vasto traffico di droga tra paesi mediterranei e Stati Uniti che cercava d'imbastire, ma che in realt\u00e0 a tirare i fili fosse nient'altri che Emilio Barzini (chiamato \"Barrese\" nella prima edizione del primo film), dunque il vero autore della guerra fra Tattaglia e Corleone. Quanto alla sua vita privata, si dice che avesse segretamente due mogli, una in Turchia e l'altra negli Stati Uniti, e che fosse un padre esemplare per i suoi figli. \"Virgil\" o \"Virgilio\"?\nPeter \"Fat Pete\" Clemenza.\nPeter \"Fat Pete\" Clemenza \u00e8 un personaggio di finzione dei romanzi \"Il siciliano\" e \"Il padrino\" di Mario Puzo. Compare inoltre nei film \"Il padrino\" e \"Il padrino - Parte II\" di Francis Ford Coppola, dove \u00e8 interpretato da Richard S. Castellano (da adulto) e Bruno Kirby (da giovane). Nella versione classica italiana \u00e8 doppiato da Ennio Balbo (da adulto) e da Vittorio Stagni (da giovane), mentre nella riedizione del primo film del 2008 \u00e8 doppiato da Giorgio Lopez. Clemenza \u00e8 nato nei pressi di Trapani, fratello di Domenico (futuro boss della citt\u00e0); giunto a New York all'inizio del Novecento, si fa presto strada nel mondo criminale, come piccolo ladro e ricattatore. Suo fidato collaboratore \u00e8 l'amico Salvatore Tessio. Chiede il favore a Vito Corleone, suo vicino di casa, di nascondergli alcune pistole mentre la polizia si appresta a perquisire la sua casa. Pochi giorni pi\u00f9 tardi, quando avvicina nuovamente il giovane Corleone per recuperare le sue armi, scopre che \u00e8 disoccupato e gli offre un posto nella banda come guida di autocarri carichi di merce rubata. Successivamente, quando Vito Corleone uccide Don Fanucci e si appresta a divenire il suo erede mafioso, ne diventa \"caporegime\" insieme a Tessio, gestendo le attivit\u00e0 della famiglia nel Bronx. Si guadagna la fama di esecutore spietato, crudele, abile e sofisticato. Lo stesso Don Corleone teme la sua eccessiva abilit\u00e0. \u00c8 il padrino di battesimo di Santino Corleone, a cui insegna a sparare e a strangolare. Nel 1945 Paulie Gatto, uno dei migliori uomini della Famiglia, tradisce i Corleone, corrotto dal nemico Virgil Sollozzo; Clemenza lo far\u00e0 uccidere da Rocco Lampone, favorendo l'ascesa di questi in seno alla \"famiglia\". Insegna a Michael Corleone come sparare a distanza ravvicinata e mostra abilit\u00e0 con le armi spiegandogli alcuni trucchi del mestiere quando, insieme al futuro boss, organizza l'omicidio di Virgil Sollozzo. Don Anthony Stracci, per la sua alleanza con Don Emilio Barzini (chiamato \"Barrese\" nella prima edizione italiana del film), viene assassinato personalmente da Peter Clemenza in un hotel, con una lupara. Verso la fine del film, quando si scopre il tradimento di Carlo Rizzi, Clemenza lo aspetta in macchina seduto dietro di lui e lo strangola con una garrotta. Negli anni cinquanta, quando i Corleone si trasferiscono nel Nevada, Clemenza rimane a New York con il permesso di mettere in piedi una \"famiglia\" sua, per quanto comunque, di fatto, ancora sottoposta a quella dei vecchi datori di lavoro. Nel film \"Il padrino - Parte II\", si dice che \u00e8 morto nel 1958, di infarto, anche se secondo Willi Cicci \u00e8 molto probabile che sia stato avvelenato dai fratelli Rosato. Gli succede Frankie Pentangeli, come caporegime della Famiglia Corleone e suo boss reggente. Il nome di Clemenza compare con lo status di \"deceduto\" durante l'inchiesta del senato contro Michael Corleone, nella piantina che raffigura tutti volti e i ranghi dei membri passati e presenti sotto il regime della Famiglia Corleone.\nSalvatore \"Sal\" Tessio.\nSalvatore Tessio, detto Sally o Sal, \u00e8 un personaggio del romanzo \"Il padrino\". Nell'omonima trilogia di Francis Ford Coppola \u00e8 interpretato da Abe Vigoda (da anziano) e da John Aprea (da giovane). Salvatore Tessio \u00e8 un siciliano emigrato a New York agli inizi del Novecento, periodo di forte esodo negli Stati Uniti dall'Europa. Diviene un piccolo ladro associato a Peter Clemenza, suo amico di sempre, e si costruisce la fama di uomo di rispetto, duro e implacabile, ma anche come un tipo intelligente, molto tranquillo, onesto e leale verso i compagni. Insieme a Clemenza diventa caporegime nella famiglia Corleone, clan mafioso presieduto dal compagno di furti Vito Corleone, che lo nomina responsabile dell'amministrazione di molte delle attivit\u00e0 illegali (in prevalenza gioco d'azzardo), quindi \"caporegime\", a Brooklyn. Nel corso degli anni il suo potere sulla malavita cresce con la sua esperienza tattica e viene separato dal resto della famiglia su desiderio di Don Vito, il quale lo ammonisce di non frequentare pi\u00f9 nemmeno socialmente Clemenza, il consigliere Tom Hagen e il figlio Santino: questa infatti vuole essere una misura di sicurezza nei riguardi della legge, ma anche una precauzione che il padrino intende adottare per impedire ai due principali caporegime di cospirare congiuntamente contro di lui. Uomo i cui pareri sono sempre graditi al boss, Tessio partecipa regolarmente alle riunioni plenarie della famiglia, svolgendo pi\u00f9 volte missioni delicate al posto di Clemenza, di cui Don Corleone teme le eccessive abilit\u00e0, nutrendo nel contempo dubbi sulla sua lealt\u00e0. Durante la guerra tra clan mafiosi scoppiata nel 1945 e che vede contrapposti i Corleone ai Tattaglia, il caporegime diviene il braccio destro di Santino, che prende il posto del padre rimasto ferito durante un attentato, e scatena una feroce guerra per vendicare l'agguato a Don Vito, guerra di cui alla fine rimane vittima anche Santino stesso. Dopo l'uccisione di Santino vi \u00e8 una breve tregua in cui Don Vito, stanco e debilitato vorrebbe chiedere la pace senza condizioni nell'interesse stesso degli affari. Tuttavia la famiglia sarebbe cos\u00ec condannata a perdere rispetto e influenza senza vendetta del giovane erede dei Corleone, quindi sempre pi\u00f9 spesso Tessio pone dei dubbi sulla sensatezza delle decisioni del padrino e del figlio Michael, scelto quale nuovo successore, che gli dicono di non agire e attendere. Purtroppo l'uomo non capisce che la richiesta di aspettare e obbedire cela l'intento di preparare un complesso attacco coordinato in cui tutti i boss delle famiglie rivali saranno uccisi, quindi nei primi anni cinquanta, alla morte per infarto di Don Corleone, Tessio si persuade che il clan a cui appartiene sia spacciato e prende accordi segreti con il boss Emilio Barzini (chiamato \"Barrese\" nella prima edizione italiana del primo film), grande rivale dei Corleone, per uccidere Michael e prenderne il posto. Ma a sorpresa viene scoperto dal giovane, che dopo aver ucciso i suoi rivali lo fa punire freddamente con la morte da un commando di Willi Cicci, soldato di Clemenza. Michael, infatti, era stato messo in guardia da un ormai anziano Don Vito: \"Chiunque ti porter\u00e0 la proposta di Barzini, quello \u00e8 il traditore; non ti dimenticare!\". Il nome di Salvatore Tessio compare quattordici anni dopo con lo status di \"deceduto\" durante l'inchiesta del senato contro Michael Corleone, nella piantina che raffigura tutti volti e i ranghi dei membri passati e presenti sotto il regime della Famiglia Corleone.\nAlbert \"Al\" Neri.\nAlbert Neri, chiamato quasi sempre Al Neri, \u00e8 un personaggio di finzione del romanzo \"Il padrino\". Nella trilogia cinematografica di Francis Ford Coppola \u00e8 stato impersonato da Richard Bright. \u00c8 un agente di polizia dai metodi molto violenti, ma risoluti. Crede fermamente in un proprio concetto di giustizia. Detesta i giovani teppisti, soprattutto se italiani, i quali arrivano ben presto a temere la sua spaventosa forza fisica. Nutre un grande senso di protezione verso la sorella vedova e il nipote, Thomas, che senza la guida del padre crea fastidi per le strade, con grande disappunto dello zio poliziotto, che un giorno lo picchia a sangue per via di un eccesso di sgarbo verso la madre. Viene assegnato al quartiere newyorkese di Harlem, dove interviene energicamente soprattutto contro i delinquenti di colore. Al odia i neri d'America e la sua azione contro il narcotrafficante di colore \"Wax Baines\", che uccide con un colpo in testa con la torcia a seguito di un'irruzione in appartamento in cui lo ha sorpreso a commettere violenze su una giovane e una bambina, gli assicura la prigione. Abbandonato dalla consorte e deluso dal nipote, Al Neri prova un feroce odio verso la societ\u00e0. Tuttavia, il padre della ex moglie, che paga le tangenti ai Corleone e rifornisce di omaggi il Padrino in persona, intercede in suo favore presso il figlio Michael. Peter Clemenza si informa bene sul conto di Neri, ed espone ci\u00f2 che sa a Tom Hagen, che intravede nell'ex poliziotto un degno successore del defunto Luca Brasi. Appena viene rilasciato grazie all'influenza che Don Corleone esercita ancora sul tribunale, Neri viene presentato al giovane Michael, che in un primo momento lo assegna al regime di Clemenza, che riscontra tutto il potenziale e la vera lealt\u00e0 verso la Famiglia, ma anche capisce che non pu\u00f2 gestire adeguatamente un uomo cos\u00ec forte, quindi discute con Hagen circa il suo avvenire e, in breve tempo, il giovane Neri viene promosso al rango di guardia personale di Michael Corleone, del quale diverr\u00e0 col tempo anche principale sicario. Per conto di Michael uccide il boss Emilio Barzini (Barrese nel film). Nel film \"Il padrino\", le sue origini non vengono approfondite. Appare in uniforme di poliziotto verso la fine, quando spara al boss Barzini. In \"Il padrino - Parte II\" diventa uno dei principali caporegime della famiglia insieme a Rocco Lampone ed \u00e8 il sicario che uccide Fredo Corleone, sempre per ordine di Michael. Nel film conclusivo \"Il padrino - Parte III\", in cui \u00e8 ormai divenuto il braccio destro di Michael, prima salva Michael assieme a Vincent dal tentativo di assassinio, poi sotto ordine di quest'ultimo si reca in Vaticano per uccidere l'arcivescovo a capo della Banca Vaticana. Appare anche nei romanzi \"Il ritorno del padrino\" e \"La vendetta del padrino\" di Mark Winegardner.\nRocco Lampone.\nRocco Lampone: compare nel romanzo di Mario Puzo \"Il padrino\" e nei film \"Il padrino\" e \"Il padrino - Parte II\", in cui \u00e8 interpretato da Tom Rosqui. Rocco Lampone combatte nella Seconda guerra mondiale durante la quale, nel 1943, viene ferito gravemente in Africa e congedato conseguentemente. Data la scarsezza di uomini, il caporegime della Famiglia Corleone, Peter Clemenza, lo assume nella propria divisione, nonostante le lesioni e la parziale menomazione che lo fa fortemente zoppicare. A seguito di un suo breve ma impressionante tirocinio, Clemenza si serve di lui nei contratti nel mercato nero delle confezioni e con gli impianti governativi che distribuiscono le tessere alimentari OPA, arrivando in breve a controllare l'intera rete. Peter Clemenza \u00e8 soddisfatto della diligenza di quest'uomo, in quanto Lampone comprende immediatamente quando \u00e8 necessaria la violenza e quando \u00e8 invece superflua. Nel 1945 viene incaricato dal suo caporegime di uccidere il traditore Paulie Gatto, guardia del corpo dello stesso Clemenza che aveva venduto i suoi servizi a Virgil Sollozzo, un narcotrafficante nemico dei Corleone. Promosso al rango di soldato, si avvicina molto di pi\u00f9 al grasso caporegime e a Tom Hagen. Negli anni Cinquanta, con la supervisione di Michael Corleone, impianta un suo regime segreto che sostituisce le vecchie forze del defunto Santino e che guider\u00e0 nell'ultima guerra tra la Famiglia Corleone e le altre quattro di New York. Quando Peter Clemenza diviene Don di una sua Famiglia, Rocco Lampone sar\u00e0 promosso caporegime. Nel secondo film Rocco aiuter\u00e0 Michael nella sua lotta contro il boss ebreo Hyman Roth. Sar\u00e0 proprio lui che, per ordine di Michael, uccider\u00e0 Hyman Roth all'aeroporto di Miami intrufolandosi tra i reporter, ma durante la fuga verr\u00e0 a sua volta ucciso da un agente della sicurezza.\nJohnny Fontane.\nJohnny Fontane: cantante e divo di Hollywood; compare nel romanzo \"Il padrino\" di Mario Puzo e nei film \"Il padrino\" e \"Il padrino - Parte III\", in cui \u00e8 interpretato da Al Martino. Johnny Fontane \u00e8 uno dei tanti figliocci di Don Corleone, di cui diviene quasi un figlio alla morte del padre. Intraprende la carriera musicale divenendo uno dei cantanti pi\u00f9 famosi d'America in pochi anni, ma non uno dei pi\u00f9 fortunati. Vito Corleone, un giorno, minaccia il produttore musicale per il quale lavora, in presenza di Genco Abbandando e Luca Brasi, perch\u00e9 rinunci a tutte le prestazioni del giovane Fontane, oppresso dalle norme dello stesso contratto. Successivamente, Johnny Fontane si sposa con la bella Virginia, da cui ha due figlie, ma il matrimonio viene bruscamente interrotto quando il cantante si innamora di un'attrice tanto famosa quanto sbandata. A trentacinque anni, la sua voce si deteriora e la sua carriera di cantante sembra finita. Il potente produttore cinematografico, Jack Woltz, si rifiuta di concedergli la parte in un film di guerra che potrebbe consacrarlo definitivamente al grado di star hollywoodiana. Johnny Fontane si rivolge nuovamente al boss Corleone, il quale invia Tom Hagen a minacciare Woltz. Il produttore, inorridito e impressionato dopo aver rinvenuto la testa mozzata di \"Khartoum\", il suo cavallo, accetta di dare a Fontane la parte. In seguito, carico di fama e notoriet\u00e0, Fontane diviene un produttore cinematografico assai influente e, di tanto in tanto, riprende a cantare con il suo amico di sempre, Nino Valenti, come gli propone il suo \"Padrino\". Il personaggio di Johnny Fontane si ispira alla figura di Frank Sinatra.\nNino Valenti.\nNino Valenti: attore e cantante amico di Fontane; compare nel romanzo \"Il padrino\", ma non nel film omonimo. Nino Valenti \u00e8 un italo-americano che vive a New York, ed \u00e8 molto amico del celebre divo musicale Johnny Fontane, il quale per\u00f2 non ha mai mantenuto la sua promessa di presentarlo nel mondo della musica, Nino \u00e8 infatti un bravo suonatore del mandolino. Don Vito Corleone, boss mafioso di New York e padrino di Johnny Fontane, rimprovera sovente il figlioccio di tale mancanza. Mentre Don Corleone lotta tra la vita e la morte, Fontane diviene produttore cinematografico, sostenuto da Tom Hagen, consigliere della Famiglia Corleone e chiama Nino a partecipare alle sue produzioni per il grande schermo. Diviene presto un divo di grande fama, ma, sconvolto dall'abominio dello stile di vita degli attori di successo, prima tra tutti la sua beniamina dall'adolescenza, la seducente ma sconcia Deanna Dunn, si d\u00e0 all'alcol, nonostante il suo alto tasso diabetico. Muore per emorragia cerebrale, a seguito del rifiuto di Johnny Fontane di rinchiuderlo in un manicomio, ritenendo tale ipotesi come una mancanza di rispetto e sensibilit\u00e0 verso l'amico.\nLucy Mancini.\nLucy Mancini: compare nel romanzo \"Il padrino\" di Mario Puzo. Appare nei film \"Il padrino\" e \"Il padrino - Parte III\", interpretata da Jeanie Linero. Lucy Mancini \u00e8 nata a New York in una famiglia italo-americana. Nel 1945, giovanissima e reduce da tre anni di college, fa da damigella al matrimonio di Connie Corleone e diviene l'amante del fratello Santino. I due vengono scoperti da Tom Hagen e in seguito da Don Vito Corleone. Santino la frequenta spesso, anche durante la guerra tra bande che scoppia a seguito dell'attentato quasi mortale ai danni del padre. Allo scopo prende severe misure di sicurezza per stare con lei senza problemi, facendo per esempio affittare un appartamento accanto al suo da uno dei suoi uomini pi\u00f9 fidati. Quando il giovane Corleone viene crivellato a morte dai colpi dei soldati di Emilio Barzini, la Mancini tenta di uccidersi con un'overdose di sonniferi, ma viene salvata in tempo. Successivamente, la Famiglia Corleone, tramite l'intervento di Tom Hagen, la invia a Las Vegas, dove lavora in un albergo lussuoso dove operano Fredo Corleone, Moe Greene e Jules Segal, un chirurgo abortista con cui intraprende una relazione amorosa. Nel film \"Il padrino - Parte III\" viene introdotta brevemente durante la festa di consegna di un'onorificenza papale a Michael Corleone e, insieme a lei, viene presentato il giovane Vincent Mancini, figlio illegittimo di Santino Corleone, nato dopo la morte del padre. Questa \u00e8 un'incongruenza con il romanzo di Puzo, in cui viene precisato che i due amanti, Lucy e Santino, non hanno figli.\nJules Segal.\nJules Segal: compare nel romanzo \"Il padrino\", ma non viene citato nel film omonimo di Francis Ford Coppola, \"Il padrino\"; \u00e8 un giovane e brillante chirurgo un tempo praticante a New York insieme al Dott. Kennedy, che cura Don Corleone quando subisce un attentato quasi fatale ordinato dalla Famiglia Tattaglia. Viene scoperto in quanto abortista, ed escluso dall'ordine dei medici. Ma il Dott. Kennedy, che pu\u00f2 esigere favori dalla Famiglia Corleone, riesce a mandarlo a Las Vegas, nello stesso hotel dove lavora Fredo Corleone, figlio di Don Vito. Pratica facilmente aborti sulle ballerine, molto probabilmente rese incinte dal giovane Fredo, che cura tre volte per blenorragia e una per sifilide. Stringe un legame amoroso con Lucy Mancini, che intende sposare. Con le manovre e la benedizione di Don Michael Corleone, diviene un illustre chirurgo operante nel nuovo ospedale di Las Vegas, costruito dai Corleone. Tenta di assistere Nino Valenti, asserendo che per i suoi problemi psichici deve essere curato in un manicomio, ma Johnny Fontane nega tale ipotesi. Segal muore nel 1959 (o 1960) durante un tentativo di rapina andato male, tentativo nel quale si scoprir\u00e0 in seguito esserci lo zampino degli scagnozzi di Michael. Quest'ultimo infatti ha ritenuto Jules responsabile dell'aborto di Kay Adams.\nDeanna Dunn-Corleone.\nDeanna Dunn: attrice e diva di Hollywood; compare nel romanzo \"Il padrino\" di Mario Puzo, appare brevemente in \"Il padrino - Parte II\", in cui \u00e8 impersonata da Mariana Hill. Deanna Dunn \u00e8 una celebre attrice di Hollywood, nota per il suo fascino e per il successo dei suoi film, nonch\u00e9 per le sue relazioni amorose. \u00c8 stata per breve tempo l'amante di Johnny Fontane e, successivamente, ha un incontro con Nino Valenti, uno dei suoi molti ammiratori, a cui si rivela per ci\u00f2 che \u00e8 in realt\u00e0: una donna sessualmente depravata e spregiudicata. Nel film \"Il padrino - Parte II\" viene presentata come la consorte di Fredo, che mette continuamente in imbarazzo flirtando con altri uomini alle feste.\nMorris \"Moe\" Greene.\nMorris \"Moe\" Greene: boss di Las Vegas; compare nel romanzo \"Il padrino\", interpretato nella sua trasposizione cinematografica dall'attore Alex Rocco; Moe Greene \u00e8 un giovane gangster ebreo di Brooklyn, dal bell'aspetto e dai modi bruschi quanto istrionici, che si fa strada nel mondo del crimine organizzato dapprima come \"killer\" prezzolato nelle file della \"Murder, Inc.\", distinguendosi per le sue tendenze violente e il carattere feroce e iracondo, e successivamente come tenutario di bische clandestine. Emigrato verso l'ovest degli States in cerca di fortuna, giunge casualmente in un piccolo e remoto villaggio attraversato dalle truppe dirette verso occidente, Las Vegas, e per primo pensa di trasformarlo in una grande citt\u00e0 piena di casin\u00f2, hotel e piscine di alto lusso, facendone in tal modo una grande piazza d'affari per i principali signori del crimine e padrini della Mafia. I primi a credere in questo progetto sono il gangster ebreo Hyman Roth, suo vecchissimo amico, ed il mafioso siciliano Don Vito Corleone di New York, dai quali ottiene un grande finanziamento per costruire e arredare il primo di una vasta serie di hotel con casin\u00f2 sullo Strip della nascente citt\u00e0. Nel 1945, con lo scoppio di una feroce lotta tra famiglie mafiose per il controllo sul traffico di droga, Greene ospita presso di s\u00e9 il figlio di Don Vito, Fredo, a cui conferisce la mansione di gestore dell'hotel, ricevendo in cambio la protezione dalla Famiglia Molinari, attiva nella vicina California e alleata dei Corleone. Dopo poco tempo, i rapporti tra lui e il giovane Fredo si fanno sempre pi\u00f9 difficili: da una parte, i Corleone perdono sempre di pi\u00f9 il proprio potere tra i mafiosi bench\u00e9 si sia concluso un accordo di pace che ha interrotto la guerra, mentre Fredo si comporta sempre pi\u00f9 come un damerino e un cicisbeo viziato dalla vita, dimostrando sempre meno seriet\u00e0 professionale. Dall'altra invece vi \u00e8 Emilio Barzini, il principale rivale in affari di Don Vito, che avvicina Greene e gli offre una posizione di maggiore benessere se si allineer\u00e0 con lui. La lite tra i due albergatori raggiunge il culmine nel momento in cui Greene prende a schiaffi in pubblico il giovane rampollo dei Corleone, formalmente per un motivo disciplinare in fatto di ragazze: Fredo infatti \u00e8 diventato un grande seduttore, molto apprezzato dalle dipendenti dell'albergo, che trascurano il lavoro per divertirsi con lui. Questa zuffa \u00e8 di fatto la goccia che fa traboccare il vaso. Inizialmente i Corleone, rappresentati da Michael, fratello minore di Fredo ed erede designato alla guida della famiglia, gli propongono di vendere loro la sua quota, puntando l'accento sul fatto che l'attuale gestione dell'albergo sta dimostrandosi palesemente inefficiente e causa di enormi perdite, ma Greene reagisce con sprezzo confessando liberamente di avere legami con Barzini, e di essere sul punto di accettare la sua proposta. Negli anni cinquanta, alla morte di Don Vito, la Famiglia risponde inviandogli contro un sicario agli ordini di Michael, dal quale viene ucciso a colpo di pistola. Nel romanzo viene detto che viene assassinato a casa dell'amante, mentre nel film di Francis Ford Coppola la sua morte avviene in un centro estetico per un colpo di pistola in un occhio.\nCapt. Mark McCluskey.\nMark McCluskey: capitano di Polizia, \u00e8 presente ne \"Il padrino\"; nel film di Francis Ford Coppola \u00e8 interpretato da Sterling Hayden. McCluskey, di discendenza irlandese, \u00e8 figlio e nipote di poliziotti. Da piccolo, il padre lo portava con s\u00e9 nei negozi che proteggeva intascando compensi, decidendo di seguire nella vita le sue orme. Durante la carriera, viene pi\u00f9 volte avvicinato da uomini della malavita e corrotto per attivit\u00e0 di protezione e informazione. Impiega il denaro che riceve per mantenere i figli al college, la moglie e la madre in Irlanda. Viene ben pagato nel 1945 e nel 1946 da Virgil Sollozzo, noto narcotrafficante, per spalleggiare la Famiglia Tattaglia. Viene assassinato nel 1946 insieme a Sollozzo, con una Ruger SP101, dal giovane Michael Corleone, che poi fuggir\u00e0 in Sicilia per evitare rappresaglie. L'omicidio suo e di Sollozzo scatena una violenta faida tra le famiglie mafiose di New York che durer\u00e0 molti anni, destinata a ridimensionare i rapporti di forza tra la malavita e il mondo legale, e la malavita al suo interno.\nAmerigo Bonasera.\nAmerigo Bonasera: impresario di pompe funebri. Il personaggio \u00e8 presente nel romanzo Il padrino e nell'omonimo film, in cui \u00e8 interpretato da Salvatore Corsitto, attore e regista teatrale di Canicatt\u00ec. Sebbene sia un personaggio di contorno, riveste un ruolo importante nel rivelare il lato pi\u00f9 umano e sentimentale del protagonista, Don Vito Corleone; \u00e8 anche il primo personaggio citato nell'inizio del libro, e il protagonista della prima scena e della prima battuta del film (\"Io credo nell'America...l'America fece la mia fortuna\"). Amerigo Bonasera \u00e8 uno dei tanti emigranti italiani giunti negli Stati Uniti alla ricerca di fortuna; \u00e8 sposato e ha un'unica figlia. A New York ha iniziato un'attivit\u00e0 di impresario delle pompe funebri, che lo ha reso ricco. Sebbene vi siano stati degli intercorsi tra la sua famiglia e i Corleone, la pi\u00f9 potente famiglia locale di Cosa Nostra (Carmela, la moglie di don Vito \u00e8 madrina di battesimo di sua figlia), egli ha sempre mantenuto le distanze, preferendo vivere nella piena legalit\u00e0 e obbedienza al sistema. Una sera, la figlia viene fatta ubriacare, aggredita e sfigurata, poco pi\u00f9 che ventenne, da due giovani figli di potenti uomini politici (uno dei quali \u00e8 il suo \"boyfriend\"), dopo aver tentato invano di stuprarla. Bonasera si rivolge alla giustizia ordinaria, che persegue i due giovani e li processa. Ma quando il giudice li condanna a una pena tutto sommato lieve (3 anni con la condizionale), e li rimette immediatamente in libert\u00e0, si sente defraudato dal sistema nel quale aveva creduto; nel giorno del matrimonio di Connie, figlia di don Vito, occasione in cui \u00e8 tradizione che il padrino non rifiuti un favore, gli si rivolge per chiedere vendetta, commissionandogli il loro omicidio a pagamento. Don Vito rifiuta, oltraggiato dall'indifferenza e dalla mancanza di rispetto di Bonasera, e ritenendo la morte dei giovani una punizione eccessiva, visto che la figlia di Bonasera \u00e8 sopravvissuta all'aggressione (ma riportandone menomazioni permanenti). Infine, dopo essersi assicurato la sua devota obbedienza, accetta di incaricarsi di quella che ritiene una \"ragionevole\" vendetta, ovvero pestare a sangue i due giovani causando loro conseguenze analoghe a quelle subite dalla figlia di Bonasera. Non chiede denaro, ma gli rende noto che ora \u00e8 suo debitore, e un giorno potrebbe tornare a richiedergli un favore in cambio. Don Vito onorer\u00e0 l'impegno, dando disposizioni al consigliere e figliastro Tom Hagen di assegnare il compito agli uomini del caporegime Peter Clemenza, non senza raccomandarsi che il tutto sia eseguito senza eccesso di violenza. Due anni dopo, quando scoppia la guerra tra le Cinque Famiglie di New York, il figlio del padrino Santino Corleone viene ucciso in un'imboscata, crivellato da colpi di mitra; don Vito, sconvolto per la perdita e ancora convalescente dall'attentato in cui \u00e8 rimasto coinvolto, convoca Bonasera nel suo laboratorio, fa portare le spoglie del figlio e, visibilmente commosso, gli chiede di comporle, in modo che la madre possa vederlo un'ultima volta senza le tremende conseguenze dei colpi subiti; in tal modo, salda il suo debito con la famiglia Corleone; successivamente, alla morte di don Vito nel 1955, ne organizzer\u00e0 il sontuoso funerale.\nPaul \"Paulie\" Gatto.\nPaul \"Paulie\" Gatto \u00e8 un personaggio del romanzo Il padrino. Nel film \u00e8 interpretato da John Martino. Nato a New York da una famiglia siciliana, si fa strada giovanissimo nel mondo criminale di New York, finendo con l'essere reclutato tra le schiere di Peter Clemenza, caporegime della Famiglia Corleone, di cui diviene uno dei \"soldati\" pi\u00f9 abili e fidati. Dopo aver assassinato una persona su ordine dei suoi capi, superando abilmente la prova di noviziato, ottiene da Clemenza i documenti medici necessari per l'esenzione dal servizio militare, nei quali risulta falsamente esser stato sottoposto a un trattamento di elettroshock per malattia mentale. Le mansioni di un soldato del suo livello sono molte, e spesso si ritrova a guidare le automobili del capomafia Don Vito, e di Clemenza, che viene messo al corrente di una sua implicazione in attivit\u00e0 contrarie alle regole impartite dalla Famiglia, guadagnando tremila dollari dal settore di confezioni a Manhattan, e possedendo interessi in un'altra piccola partecipazione in una fabbrica di porcellane pregiate negli slums di Brooklyn. Proprio per questo motivo, Clemenza lo tiene in grande considerazione, sostenendo che con queste stesse attivit\u00e0 non arrechi alcun disturbo, dimostrandosi piuttosto una persona molto precisa e competente in tutto ci\u00f2 che fa. Nel 1945, a seguito delle suppliche di Amerigo Bonasera, che intende vendicare la figlia aggredita e sfigurata da due stupratori, gli viene impartito l'ordine di punire i due giovani aggressori; Gatto li fa pestare sin quasi allo sfinimento da due ex pugili reclutati tra gli uomini di Clemenza. Lo stesso Tom Hagen, consigliere del padrino, rimane impressionato dal buon esito di questa missione, e raccomanda a Clemenza di concedergli una qualche forma di promozione. Pochi mesi dopo, per\u00f2, viene corrotto da Virgil Sollozzo, signore della droga affiliato alla Famiglia Tattaglia, perch\u00e9 relazioni sugli spostamenti e le abitudini di Don Vito, dando cos\u00ec alla cosca rivale l'opportunit\u00e0 di colpirlo con sicari scelti. Nel mese di dicembre si finge malato di influenza, ragion per cui rimane a casa molto di frequente per curarsi. Di conseguenza, in un primo momento il giorno in cui il padrino viene colpito da due soldati al servizio dei Tattaglia, la sua assenza non desta sospetti; successivamente il suo traffico telefonico viene fatto controllare dai capi della Famiglia Corleone. Il figlio di Don Vito, Santino, ottiene le prove innegabili dei suoi intercorsi telefonici con Sollozzo e ordina a Clemenza di ucciderlo. Il caporegime, dunque, progetta come copertura una visita in citt\u00e0 in automobile insieme a lui e a Rocco Lampone, con lo scopo ufficiale di trovare gli appartamenti necessari in cui trasferire e nascondere i soldati della Famiglia non appena incominceranno gli scontri con i Tattaglia. In realt\u00e0 \u00e8 solo una trappola, infatti con l'auto si recano nei campi paludosi situati nella periferia di Jersey City, e quando il caporegime si allontana momentaneamente dalla vettura con la scusa di orinare, Rocco gli spara tre colpi alla nuca. Dopo essere stato ucciso da Rocco Lampone (che viene promosso da picciotto a soldato), il suo cadavere viene lasciato sull'automobile affinch\u00e9 la notizia della sua morte arrivi ai Tattaglia, come dimostrazione che i Corleone hanno individuato la loro spia. Nonostante ci\u00f2, quando Virgil Sollozzo apprende della sua morte, rimane comunque indifferente, in quanto lui stesso aveva gi\u00e0 eliminato in precedenza l'ostacolo pi\u00f9 pericoloso della famiglia Corleone, ovvero Luca Brasi. 14 anni dopo la sua morte, il nome di Paulie compare con lo status di \"deceduto\" durante l'inchiesta del senato contro Michael Corleone, pi\u00f9 precisamente nella piantina che raffigura tutti volti e i ranghi dei membri passati e presenti sotto il regime della Famiglia Corleone.\nJack Woltz.\nJack Woltz \u00e8 un personaggio del romanzo \"Il padrino\". Compare anche nel film omonimo, in cui \u00e8 interpretato da John Marley. Il personaggio s'ispira alla figura di Harry Cohn, presidente della Columbia Pictures. Jack Woltz nasce e vive a New York. A dieci anni lavora spingendo barilotti vuoti di birra e carretti a mano nell'East Side, mentre a venti anni aiuta il padre a sorvegliare un gruppo di sarti a cottimo assai sfruttati. Lascia trentenne New York per il West, dove ha investito molti soldi nel mondo del cinema, divenendo un pioniere nel campo. A quarantotto diviene il pi\u00f9 potente magnate di Hollywood, conservando per\u00f2 i propri modi rozzi e inadeguati all'alta societ\u00e0. Due anni dopo, a cinquanta, prende lezioni di dizione, e apprende da un cameriere inglese l'arte del vestirsi e da un maggiore, anch'egli inglese, il comportamento educato. Woltz si sposa due volte, la seconda con un'attrice famosa che non ama recitare. L'unica figlia sposa un lord inglese, figlio di un'aristocratica italiana. A sessant'anni, \u00e8 membro della \"Advisor Council for War\" Information della Casa Bianca, divenendo di fatto il consulente presidenziale per la propaganda di guerra, e amico personale di J. Edgar Hoover. Nel 1945, entra in contrasto con Johnny Fontane, a cui nega la parte principale in un film di guerra. Nelle trattative entra Don Vito Corleone, il pi\u00f9 temuto e potente boss mafioso di New York, tramite Tom Hagen, il suo consigliere (consigliori), ma Woltz rifiuta categoricamente. Per convincerlo, il Don ordina di tagliare la testa del nuovo cavallo di Woltz (suo pupillo, nonch\u00e9 stallone purosangue da 600.000$ dell'epoca) e di farla trovare a Woltz sul letto il giorno dopo, al suo risveglio. Dopo l'orrendo risveglio, Woltz accetta di affidare a Johnny la parte nel film, e i servizi che Don Corleone gli offre in cambio nei sindacati e aiutando uno dei suoi migliori attori, un tossicomane, a disintossicarsi. Si scopre, grazie ad una scena tagliata, la sua pedofilia e la sua depravazione sessuale.\nDon Emilio Barzini.\nDon Emilio Barzini \u00e8 un personaggio del romanzo \"Il padrino\". Nell'omonimo film di Francis Ford Coppola \u00e8 interpretato da Richard Conte. Don Barzini \u00e8 il boss di una delle cinque famiglie di New York, ed esercita il potere in competizione con don Vito Corleone. Ha interessi nel traffico di droga, nel gioco d'azzardo e nella prostituzione, oltre che nel Nevada, a Las Vegas. A differenza di Corleone e Ottilio Cuneo, non \u00e8 considerato un \"Mustache Pete\" e gode di un grande rispetto fra i capi mafiosi pi\u00f9 giovani. \u00c8 rispettato anche dalla famiglia Corleone, al punto che \u00e8 fra gli invitati al matrimonio di Connie Corleone. Tuttavia, quando Don Vito rifiuta il suo appoggio nel traffico di eroina, Barzini segretamente cospira con le altre famiglie per far guerra ai Corleone, forzandole a far pace e ad aprire il loro territorio al traffico di droga. Contatta Carlo Rizzi con un piano per attirare Santino Corleone ad un casello autostradale, dove Santino cade in un agguato e viene ucciso. Don Corleone, come conseguenza dell'uccisione del figlio, accetta di dare la sua protezione all'affare della droga e di non rompere la pace, a patto di far rientrare a New York l'altro figlio, Michael, che si trovava in Sicilia. Non ancora soddisfatto, Barzini inizia a conquistare il territorio dei Corleone a New York, e corrompe il caporegime dei Corleone a Brooklyn, Salvatore Tessio, per organizzare un'altra conferenza di pace, dove Michael avrebbe dovuto essere ucciso. I Corleone, per\u00f2, erano a conoscenza da tempo dei progetti di Barzini, e il giorno dell'incontro Barzini (come i boss delle altre famiglie) viene assassinato dal picciotto dei Corleone Al Neri, che, travestito da poliziotto, uccide il Don e la sua guardia del corpo nei pressi del tribunale di New York. Nel videogioco del 2006, Barzini uccide Johnny, il padre del protagonista, causando un sentimento di vendetta. Nel gioco Barzini viene ucciso dal protagonista, sempre di fronte al tribunale, aiutato da Al Neri.\nDon Philip Tattaglia.\nDon Philip Tattaglia \u00e8 un personaggio del romanzo di Mario Puzo \"Il padrino\". Nel \"film\" di Francis Ford Coppola \u00e8 interpretato dall'attore Victor Rendina. Tattaglia era il capo di una delle Cinque Famiglie mafiose di New York. Anche se il suo principale business era la prostituzione, fu il primo che diede appoggio a Virgil Sollozzo e al traffico di eroina, e intraprese una guerra contro la famiglia Corleone, che non aveva dato il suo appoggio allo spaccio. La famiglia Tattaglia mise a segno il suo primo colpo quando Bruno Tattaglia uccise il sicario dei Corleone, Luca Brasi, ma i loro successivi attentati fallirono. Don Tattaglia sub\u00ec un brutto colpo quando venne assassinato suo figlio, Bruno, e quando Vito Corleone si riprese da un fallito attentato, i due cercarono di far finire la guerra. Tattaglia efficacemente insistette che Don Corleone non avrebbe dovuto rompere la tregua. Dopo aver concesso ci\u00f2, i Corleone capirono che dietro Don Tattaglia c'era la mano del ben pi\u00f9 potente Don Emilio Barzini, che cercava di eliminare la potente famiglia di Don Vito, per avere il monopolio nel traffico di droga. Tattaglia fece la stessa fine degli altri cospiratori: mentre era a letto con una prostituta, venne ucciso a colpi di mitra da Rocco Lampone e da un altro sicario, agli ordini di Michael Corleone. Nell'esecuzione muore anche la prostituta che faceva \"compagnia\" al boss. Nel videogame ispirato al film, il protagonista uccide Don Tattaglia allo stesso modo, eccetto che Tattaglia prende in ostaggio la prostituta, offrendo cos\u00ec al giocatore l'opportunit\u00e0 di risparmiarla.\nBruno Tattaglia.\nBruno Tattaglia \u00e8 un personaggio del romanzo di Mario Puzo \"Il padrino\" e del primo film omonimo, dove \u00e8 interpretato dall'attore Tony Giorgio. Bruno Tattaglia \u00e8 figlio di Don Philip Tattaglia, uno dei capi delle Cinque famiglie di New York. Alla pari del padre, viene pi\u00f9 volte descritto come un doppiogiochista per natura, un ruffiano e uno dedito esclusivamente ai propri interessi, dichiaratamente lontani da quelli della Famiglia. La sua societ\u00e0 legittima \u00e8 un celebre night club newyorkese frequentato da clienti di primo piano, tra cui il capitano di polizia Mark McCluskey, il quale ripulisce la fedina penale delle ragazze squillo sotto il controllo del padre e che il giovane impiega nel proprio locale. Al termine del 1945, Luca Brasi, il principale sicario e agente di Don Corleone, il pi\u00f9 temuto mafioso del tempo, si avvicina a una delle pi\u00f9 importanti ragazze del locale di Bruno, facendo credere di essere stato messo da parte dalla Famiglia Corleone, e che teme per la propria carriera mafiosa. In realt\u00e0 deve investigare sul conto di Virgil Sollozzo, noto spacciatore di droga calabrese che gode dell'appoggio dei Tattaglia, e per mezzo di Bruno stesso riesce a combinare un incontro con lui. Poich\u00e9 i Tattaglia e Sollozzo hanno in realt\u00e0 scoperto l'inganno, uccidono Brasi e ne nascondono il corpo in un luogo sicuro, mandando alla Famiglia Corleone il giubbotto antiproiettile con dentro un pesce: \u00e8 il messaggio che il loro uomo \"dorme con i pesci\". Ha inizio la guerra tra i Corleone e i Tattaglia. L'attentato che Don Philip ordina alla vita di Don Vito non ha successo, ma lo costringe a una lunga e durissima convalescenza all'ospedale, lasciandolo in sospeso tra la vita e la morte. Il figlio dell'infortunato, Sonny, assume cos\u00ec la guida della Famiglia e ordina l'omicidio di Bruno i primi dell'anno 1946, per compensare la mossa con cui Sollozzo ha privato Corleone della scorta all'ospedale, esponendolo a un possibile nuovo attacco. La morte di Bruno e in seguito quella dello stesso Sonny convince le Famiglie rivali a cercare una soluzione di pace al loro conflitto.\nDon Anthony Stracci.\nDon Anthony Stracci \u00e8 un personaggio del romanzo \"Il padrino\", apparso nel film omonimo, in cui, per\u00f2, il suo nome \u00e8 Victor; nel doppiaggio italiano del film il suo nome diventa Victor Strachi. \u00c8 interpretato da Don Costello. Stracci \u00e8 un anziano boss del New Jersey (il pi\u00f9 vecchio boss \u00e8 Ottilio Cuneo, chiamato Carmine Cuneo nel film), che \u00e8 invischiato principalmente nel traffico merci tramite i moli sul fiume Houdson, nei narcotici e nel gioco d'azzardo. Disprezza la prostituzione, che ritiene vile e sporca, nonostante la sua famiglia \u00e8 estremamente violenta e brutale nel risolvere i conflitti e negli affari. Nel 1945 si allea con Emilio Barrese nell'affare del traffico di stupefacenti. Era presente alla riunione della Commissione per far accettare a Don Vito Corleone il traffico di stupefacenti e la pace. Stracci, per la sua alleanza con Don Emilio Barzini, fu assassinato personalmente dal caporegime Peter Clemenza in un hotel, con un fucile a canne mozze. Nel videogame il protagonista uccide Don Stracci in un modo molto simile a quello del film, in compagnia di Clemenza, nell'hotel \"St. Albans\". Nel romanzo invece solo Emilio Barrese e Philip Tattaglia vengono uccisi, mentre sia Ottilio Cuneo che Stracci rimangono alleati di Michael Corleone.\nDon Ottilio Cuneo.\nDon Ottilio Cuneo \u00e8 un personaggio del romanzo di Mario Puzo. Nel film il suo nome \u00e8 Don Carmine Cuneo e fu interpretato dall'attore Rudy Bond. Ottilio Cuneo era il capo dell'omonima famiglia, una delle Cinque Famiglie di New York. Ha parteggiato con Emilio Barzini contro il pi\u00f9 potente boss di New York, Don Vito Corleone, per espandere il proprio territorio e consentire lo spaccio di droga nella Grande Mela. Per aver cospirato contro i Corleone, Cuneo fu assassinato nel 1955 dal soldato Willi Cicci, che intrappol\u00f2 il Don dentro una porta girevole di un hotel, uccidendolo con una pistola. Nel romanzo, per\u00f2, Cuneo non venne assassinato; ne Il ritorno del padrino Cuneo \u00e8 uno dei Don che tenta di mantenere la pace fra i Corleone e i loro nemici.\nDon Giuseppe \"Joseph\" Zaluchi.\nDon Giuseppe \"Joseph\" Zaluchi: boss di Detroit; compare nei romanzi \"Il padrino\", \"Il ritorno del padrino\" e \"La vendetta del padrino\". Il personaggio di Don Giuseppe Zaluchi si ispira alla figura di Joseph Zerilli. \u00c8 presente nel primo film della trilogia di Coppola, dove \u00e8 interpretato da Louis Guss. Giuseppe Zaluchi nasce in Sicilia, ma emigra negli Stati Uniti d'America alla ricerca di fortuna, stabilendosi nella citt\u00e0 di Detroit. In et\u00e0 adulta \u00e8 titolare di una sua attivit\u00e0, ma viene costretto a pagare la protezione alla temuta Purple Gang, una feroce banda di teppisti che causa forti disordini in citt\u00e0. Dopo poco tempo decide di prendere lui stesso il controllo della situazione, recandosi New York per incontrare il potente mafioso Vito Corleone, che invia a Detroit alcuni uomini fidati per aiutarlo. Nel 1930, dopo aver ottenuto una certa influenza politica, alleati, e costruito una Famiglia solida e bene organizzata, Zaluchi avvia una campagna atta a spazzare via la vecchia e chiassosa gang, giungendo alla vittoria definitiva un anno pi\u00f9 tardi. Ora Giuseppe \u00e8 il padrino di Detroit e un leale e valido alleato dei Corleone. Don Vito lo introduce in un redditizio giro di contrabbando di alcol canadese, che di fatto gli rende un'immensa ricchezza che investe nell'estensione della sua influenza al di fuori di Detroit, diventando negli anni uno dei principali capi mafiosi degli Stati Uniti. Proprietario di una lussuosa casa da centomila dollari nel mezzo dell'elegante quartiere Grosse Point, \u00e8 noto per essere un padrino sofisticato e piuttosto al di sopra delle righe. Tuttavia \u00e8 molto apprezzato dagli altri mafiosi per la sua intelligenza e il suo \"buongoverno\": non attira mai l'attenzione delle autorit\u00e0 e non si lascia mai coinvolgere in inutili lotte e atti di violenza, al punto che la sua citt\u00e0 ha la pi\u00f9 bassa percentuale di omicidi, come dimostrano le due sole esecuzioni avvenute in tre anni. La sua Famiglia, sotto un'intricata e opportuna rete di prestanome e coperture, gestisce le piste ippiche e il gioco d'azzardo ad alto livello. I suoi legami con i Corleone si consolidano soprattutto dopo il matrimonio del suo primogenito con la figlia del caporegime Peter Clemenza. Al pari di Don Vito disapprova il traffico di droga, grande affare che nella seconda met\u00e0 degli anni quaranta provoca una feroce guerra tra mafiosi a New York e dintorni, ma non riesce a tenerne fuori alcuni dei suoi uomini migliori, sempre pi\u00f9 attratti dalle sue promesse di fortuna. Oltre a motivi pi\u00f9 puramente diplomatici, questo \u00e8 il principale motivo per cui, nel corso di un incontro di pace tra tutte le Famiglie mafiose, si pronuncia a favore del nuovo giro d'affari, sottolineando per\u00f2 la forte esigenza di sottoporlo a severe regole condivise tramite le quali si possano impedire nuove rivalit\u00e0 interne a Cosa Nostra o un disastroso intervento da parte delle risolute autorit\u00e0 legali del Paese.\nDon Fanucci di Hell's Kitchen.\nDon Fanucci compare nel romanzo di Mario Puzo \"Il padrino\". Nella trilogia di Francis Ford Coppola appare nel film \"Il padrino - Parte II\", in cui \u00e8 interpretato dall'attore Gastone Moschin.\nDon Tommasino di Corleone.\nDon Tommasino: compare nel romanzo \"Il padrino\" di Mario Puzo. Nell'omonima trilogia di Francis Ford Coppola \u00e8 interpretato da Corrado Gaipa (da anziano nel primo film), da Mario Cotone (da giovane nel secondo film) e da Vittorio Duse (nuovamente da anziano nel terzo film) a causa della morte di Corrado Gaipa. Amico di vecchia data di Don Vito Corleone, lo aiuta ad uccidere Don Francesco \"Ciccio\" di Corleone, l'uomo che aveva fatto uccidere il padre Antonio Andolini, il fratello Paolo e la madre. In questa occasione, viene colpito alle gambe dai picciotti di Don Ciccio, mentre scappa assieme a Vito, e da allora \u00e8 costretto su una sedia a rotelle o a camminare con l'appoggio di un bastone. Con la morte di Don Ciccio, Tommasino ne prende il posto come Don di Corleone. In seguito ha un figlio, Calogero, e rester\u00e0 amico di Vito per tutta la vita. Quando Michael, figlio di Vito, \u00e8 costretto a scappare in Sicilia dopo l'omicidio di Virgil Sollozzo e del capitano Mark McCluskey, Tommasino ospita il giovane, tenendolo al sicuro ma, purtroppo, senza riuscire a impedire che la moglie di quest'ultimo, Apollonia Vitelli, venga uccisa. Molti anni dopo Don Tommasino, ormai novantenne, riconosce per strada il sicario Mosca da Montelepre, assoldato da Don Altobello, e per questo l'anziano boss viene ucciso sul posto, per impedire che avvertisse Michael del pericolo. La sua morte \u00e8 l'evento grazie a cui Michael capisce di non poter continuare ad essere Don Corleone e a decidere, quindi, di passare il ruolo al nipote Vincent.\nFabrizio.\nFabrizio: compare nel romanzo di Mario Puzo \"Il padrino\", e nel film di Francis Ford Coppola \"Il padrino\". Nel film \u00e8 interpretato da Angelo Infanti. Fabrizio \u00e8 un pastore siciliano al servizio di don Tommasino. Ha brevemente prestato servizio in Marina durante la guerra, e da allora sogna di vivere in America. Nello stesso periodo si \u00e8 fatto fare un tatuaggio sullo stomaco, per coprire una voglia rossa. Nel 1946, insieme a Cal\u00f2, un altro pastore, fa da guardia del corpo al giovane Michael Corleone, in esilio in terra siciliana dopo l'uccisione di Sollozzo e del capitano di polizia McCluskey. Corrotto da emissari di Emilio Barzini (Barrese nel film) di New York, piazza una bomba su un'automobile destinata a Michael, ma su di essa muore invece Apollonia, la giovane moglie di Michael. Successivamente si sapr\u00e0 (da Al Neri) che sposa una donna americana; con lei avr\u00e0 due figli e riuscir\u00e0 ad aprire una pizzeria. In una scena tagliata del secondo film Fabrizio viene ucciso con una bomba nella sua auto appena esce da un suo locale a New York. Nel romanzo invece, don Corleone vendica Apollonia facendo uccidere Fabrizio nella sua pizzeria da un sicario dei Corleone che prima di sparargli alla nuca dice: \"Fabrizio, Michael Corleone ti invia i suoi ossequi\".\nCal\u00f2.\nCal\u00f2: compare nel romanzo \"Il padrino\" di Mario Puzo, e nei film \"Il padrino\" e \"Il padrino - Parte III\" di Francis Ford Coppola, in cui \u00e8 interpretato da Franco Citti. Cal\u00f2 \u00e8 un pastore siciliano, e saltuariamente presta servizio per il Boss locale, don Tommasino. \u00c8 un siciliano silenzioso, lavora gomito a gomito con Fabrizio. Dopo aver fatto da guardia del corpo a Michael Corleone, entra stabilmente tra le file di don Tommasino, diventando il suo vero e proprio braccio destro fino alla morte di lui nel 1980 ad opera di Mosca, un assassino siciliano assoldato da don Altobello. Per ordine di don Vincenzo si reca disarmato alla residenza di Licio Lucchesi, colui che controlla i vertici del potere italiano, e lo uccide conficcandogli in gola i suoi stessi occhiali, ma nello stesso istante viene ucciso a colpi di pistola dalle guardie del corpo. Nel libro di Mario Puzo, invece, Cal\u00f2 viene ucciso dall'esplosione che uccide anche Apollonia, a bordo dell'auto di Michael.\nFrank Pentangeli.\nFrank Pentangeli, noto anche come \"Frankie Five-Angels\", \u00e8 un personaggio del film \"Il padrino - Parte II\". Pentangeli nasce a Partinico, paese della provincia di Palermo, ed \u00e8 il fratello minore di Don Vincenzo Pentangeli, uno dei pi\u00f9 pericolosi e quotati padrini di Cosa nostra. Appena si trasferisce a New York, conosce e diviene subito amico di Peter Clemenza, caporegime della neonata Famiglia Corleone, che lo inizia alla vita criminale reclutandolo nel proprio regime. Negli anni si guadagna la posizione di braccio destro di Clemenza, e lo stesso Don Vito Corleone, il capo della Famiglia, ha una buona considerazione di lui. Frank \u00e8 sposato con una siciliana e padre di una figlia. Negli anni Cinquanta, quando i Corleone si trasferiscono in Nevada, Clemenza diviene capo di una sua Famiglia, e Frank diviene suo caporegime, succedendogli al titolo di padrino alla sua morte nel 1958 e confermando la grande amicizia e alleanza con i Corleone. Nello stesso anno partecipa alla prima comunione di Anthony Vito Corleone, figlio di Michael, a sua volta figlio di Don Vito ed erede alla guida della Famiglia. Durante un colloquio privato, Frankie chiede il permesso di uccidere i fratelli Rosato, suoi rivali, che rivendicano alcuni territori che Clemenza aveva promesso prima di morire; Michael glielo nega fermamente, dato che essi rispondono direttamente ad Hyman Roth, anziano criminale ebreo con cui i Corleone sono in affari. Frank si offende per il diniego e, la stessa notte, Michael scampa a un attentato nella sua stessa casa. Il giovane capo va a trovare Frank nella sua casa a New York, la stessa in cui aveva vissuto da ragazzo prima di partire per il Nevada e che poi \u00e8 passata a Clemenza e infine a Frank, cui rivela di sospettare che dietro l'attentato vi sia Roth, e gli chiede di contribuire alla vendetta nei suoi confronti: deve rappacificarsi con i Rosato affinch\u00e9 Roth non sospetti minimamente della rappresaglia in arrivo. Frank accetta immediatamente e organizza un incontro con i Rosato, senza immaginare che si tratta di una trappola; infatti i due tentano di ucciderlo, affermando di agire per ordine di Michael, ma il casuale intervento di un poliziotto gli salva la vita, dando il via a una violenta sparatoria. Convinto che i Corleone lo vogliano morto, si consegna all'FBI, che lo inserisce nel Programma protezione testimoni, e (insieme a Willi Cicci, la sua guardia del corpo) rivela tutto ci\u00f2 che sa sulle attivit\u00e0 e le risorse della Famiglia, sia a New York sia in Nevada. Frattanto, Michael torna da Cuba, dove la rivoluzione ha interrotto la festa del Capodanno e mandato in fumo gli affari milionari conclusi per mezzo di Roth con il presidente Fulgencio Batista, e apprende da Tom Hagen, il suo consigliere e avvocato, che, al fallimento dell'attentato originario contro di lui, Roth ha ordinato ai Rosato di fingere un tentativo di assassinio a danno di Frank, facendogli credere che l'ordine provenisse dai Corleone: ci\u00f2 induce Frank a denunciarli. Non c'\u00e8 modo, per i Corleone, di ucciderlo prima del processo, poich\u00e9 strettamente sorvegliato dall'FBI: cos\u00ec Michael manda i suoi emissari da Don Vincenzo, a Partinico, facendolo comparire durante un'udienza con Frank come testimone. L'uomo scorge il fratello e, ricordando l'importanza dell'omert\u00e0, del silenzio complice e delle implicazioni di una sua confessione, ritratta ogni accusa con atteggiamento farsesco, suscitando un generale stupore; aggiunge che l'FBI l'aveva convinto a firmare dichiarazioni false con la promessa del perdono. Dopo l'udienza, Hagen fa visita a Frank, e gli fa intendere che il suo suicidio consentir\u00e0 alla sua famiglia di sopravvivere, sotto la protezione dei Corleone: Frank torna quindi nella sua stanza, ormai perennemente sorvegliata dagli agenti federali, riempie la vasca da bagno e una volta dentro si taglia le vene dei polsi con una lametta da barba.\nSen. Patrick \"Pat\" Geary.\nPatrick \"Pat\" Geary: il personaggio \u00e8 presente nel film Il padrino - Parte II. Senatore del Nevada, \u00e8 un politico corrotto, in affari con il gangster ebreo Hyman Roth e con la Famiglia Corleone, clan mafioso con cui \u00e8 implicato nella gestione di alcuni alberghi e casin\u00f2 in Nevada e a Cuba. Ipocrita e affarista, non si fa scrupoli nel discriminare le minoranze e gli immigrati che invece al Congresso dichiara di difendere. Nel 1958 partecipa alla Prima Comunione di Anthony Vito Corleone, figlio di Don Michael, capo della potente e omonima Famiglia a cui impone prezzi per le licenze per il gioco d'azzardo ben superiori alla norma, nel chiaro desiderio di spremerlo. Il padrino, per\u00f2, sa di non poter fare a meno del senatore, e decide di piegarlo ai suoi voleri inviando Al Neri, il proprio guardaspalle e sicario, nella casa di tolleranza che Geary frequenta, di propriet\u00e0 dei Corleone. L'uomo uccide la prostituta mentre ha un rapporto sessuale con il politico, che tramortisce. Al suo risveglio, Geary crede di essere stato lui a compiere l'omicidio. Tom Hagen, il fratello adottivo di Michael e suo avvocato e consigliere, che da quando il boss \u00e8 in viaggio tra Miami e Cuba opera per conto suo, lo raggiunge all'istante, e lo informa che il bordello \u00e8 di loro propriet\u00e0, e che la ragazza, priva di documenti o parenti, verr\u00e0 fatta sparire senza difficolt\u00e0. In cambio, lui dovr\u00e0 solo proclamare il suo rispetto per i Corleone. Poco tempo dopo, quando Michael \u00e8 al centro di un'inchiesta senatoriale manovrata da Hyman Roth, Geary pronuncia un toccante discorso in difesa degli italoamericani, sottolineandone l'importanza nella storia statunitense, e precisando che le inchieste sulla Mafia non vogliono essere un atto di sfiducia verso di loro.\nCardinale Lamberto.\nCardinale Lamberto: compare nel film \"Il padrino - Parte III\", in cui \u00e8 interpretato da Raf Vallone. Il cardinale \u00e8 un sacerdote molto influente in Vaticano, e apprezzato per la sua alta moralit\u00e0, la sua saggezza e la sua affabilit\u00e0. Riceve una visita dell'ex padrino italoamericano Michael Corleone, durante una sua permanenza in Sicilia nel 1980, e tenta di aiutarlo a risolvere i suoi problemi con il subdolo Arcivescovo Gilday, capo della Banca Vaticana e implicato in un grosso raggiro di capitali a danno della reputazione dello stesso Vaticano. Nel corso dell'incontro, Lamberto riesce, con pazienza e parole gentili, a convincere Michael a compiere la sua prima confessione dopo decenni: dopo un'iniziale resistenza, il padrino cede all'esortazione del cardinale e confessa i propri peccati, esternando anche tutto il proprio rimorso; dopo averlo ascoltato, Lamberto gli concede l'assoluzione, ma lo avverte di meritare i rimorsi che prova e che la sua vita non sar\u00e0 mai redenta se non intende cambiare. Alla morte di Papa Paolo VI, viene eletto trionfalmente quale papa con il nome pontificale di Giovanni Paolo I, e la sua nomina getta nel panico uomini potenti quali il banchiere svizzero Frederick Keinszig e il potente politico italiano Licio Lucchesi, i quali tramano la sua uccisione convinti da Gilday. Viene avvelenato con una tazza di t\u00e8 serale pochi giorni dopo l'ascesa al pontificato; sebbene ci\u00f2 non venga precisato, si desume che sia stato proprio Gilday ad avvelenarlo. Come Lamberto aveva previsto, il rifiuto di Michael di cercare sinceramente la redenzione costa a quest'ultimo ogni cosa, lasciandolo solo ed eternamente dannato.\nJames Shea.\nJames Shea: il personaggio \u00e8 presente nei romanzi \"La vendetta del padrino\" e \"Il ritorno del padrino\". Nasce a New York nel 1919, figlio di Michael Corbett Shea, e cresce come un ragazzo dal carattere difficile ma forte. Negli anni trenta conosce Michael Corleone, figlio di Don Vito, il celebre mafioso migrato dalla Sicilia e da anni socio in affari del padre. Durante la Seconda guerra mondiale si arruola volontario e diviene un eroe di guerra, e in seguito scrive un libro sulle vicende vissute. Pi\u00f9 tardi, negli anni cinquanta, si sposa e ha due figli, un maschio e una femmina, ma essendo un impenitente donnaiolo comincia in breve tempo a tradire la moglie. Nel 1956 viene eletto governatore del New Jersey, rimanendo in carica fino al 1960, anno in cui si candida per il Partito Democratico alla Presidenza. Michael Corleone, ora capo della Famiglia al posto di suo padre e fidanzato della Duvall, decide di appoggiarlo, e durante una riunione della Cupola convince gli altri padrini a fare altrettanto, nella convinzione che in cambio Shea chiuderebbe un occhio sulle loro attivit\u00e0. Le elezioni si chiudono con la vittoria da parte di Shea. Nel 1961, la CIA contatta il mafioso Nick Geraci affinch\u00e9 prepari e guidi una squadra di assassini, e un anno dopo il commando viene incaricato di uccidere Fidel Castro, ma la missione rischia di portare alla guerra con Cuba. Nel frattempo Shea nomina il fratello Daniel Procuratore generale, e con il suo aiuto si accanisce contro la criminalit\u00e0 organizzata, provocando un clima di sdegno e rancore tra le Famiglie. Nel 1963, il Presidente \u00e8 una figura assai popolare avendo superato la Crisi dei missili di Cuba, ma nell'estate del 1964, mentre firma autografi, viene assassinato con tre colpi di pistola in un albergo di Miami. Subito dopo, l'assassino, il cubano Juan Carlos Santiago, resta a sua volta ucciso per mano dei servizi segreti. Alla sua morte, che suscita molto scalpore e tristezza, Shea viene succeduto alla Presidenza dal Vicepresidente, Ambrose Payton, originario della Florida, sospettato di essere parte del piano della sua eliminazione dati i loro pessimi rapporti e le sue ambizioni circa la Presidenza.\nJoel \"Joey\" Zasa.\nJoel \"Joey\" Zasa \u00e8 un personaggio del film \"Il padrino - Parte III\", interpretato da Joe Mantegna. Inizialmente Francis Ford Coppola e Mario Puzo pensavano di reintrodurre il personaggio di Willi Cicci come successore di Frank Pentangeli alla guida dei Corleone a New York. Tuttavia, la morte di Joe Spinell, interprete di Cicci, costrinse gli sceneggiatori a inventare Joey Zasa, personaggio ispirato alla figura del padrino della Famiglia Gambino John Gotti. Il cognome \"Zasa\" \u00e8 lo stesso della nonna paterna del regista. Joey Zasa \u00e8 un rozzo mafioso di Cosa Nostra a New York, capo della Famiglia in cui hanno operato Peter Clemenza e Frank Pentangeli. Ha ereditato l'impresa di importazione dell'olio d'oliva appartenuta alla Famiglia Corleone. Bench\u00e9 capace di garantire l'ordine nelle sue zone, \u00e8 piuttosto mal visto dagli altri capimafia per via degli ispanici e dei neri che arruola e tutela, oltre che per la pubblicit\u00e0 che si \u00e8 creato come \"gangster pi\u00f9 elegante\", arrivando a far pubblicare una propria foto sulle pagine del New York Times Magazine. Tra le sue schiere lavora il giovane Vincent Mancini, figlio illegittimo di Santino Corleone, con il quale ha un rapporto assai turbolento, principalmente perch\u00e9 Zasa cospira per spodestare Michael Corleone. Controllato segretamente da Don Ozzie Altobello, a sua volta un burattino nelle mani del potente e subdolo politico italiano Licio Lucchesi. Sotto incarico di questo, tenta di uccidere Michael ad Atlantic City, presso un meeting dei principali padrini della malavita italoamericana. Sebbene Michael sia sopravvissuto grazie a Vincent, il massacro fa di Zasa il principale padrino di Cosa Nostra, fino al giorno in cui Vincent, spronato e appoggiato da Al Neri e dalla zia Connie, lo uccide con tre colpi di pistola durante la festa di san Gennaro del 1979, a Little Italy. Con la sua morte, i Corleone sono obbligati a tornare sulla scena del crimine, che avevano abbandonato da anni, per impedire l'ascesa al potere dei cinesi e dei narcos colombiani. Si vendicheranno poi di Lucchesi e di Altobello, uccidendoli entrambi.\nArcivescovo Gilday.\nArcivescovo Gilday \u00e8 un personaggio del film \"Il padrino - Parte III\", interpretato da Donal Donnelly. Gilday \u00e8 un arcivescovo operante a New York ed \u00e8 a capo della Banca Vaticana, presso cui ha compiuto numerosi giri illeciti di denaro riciclato e complesse operazioni finanziarie poco lecite sotto ordine del potente uomo politico italiano Licio Lucchesi. \u00c8 aiutato anche dal banchiere svizzero Frederick Keinszig, detto il \"Banchiere di Dio\", portando l'istituto della Santa Sede sull'orlo della bancarotta. Poco dopo aver conferito a Michael Corleone, ex mafioso italoamericano di New York, un'onorificenza papale a nome e per conto di Papa Paolo VI, gli richiede seicento milioni di dollari per coprire la maggior parte del deficit, e per sancire e consolidare la loro alleanza lo accetta a capo del consiglio di amministrazione della Internazionale Immobiliare, controllata dal Vaticano. In realt\u00e0 il religioso sta abilmente approfittando degli interessi di Don Corleone, avvalendosi soprattutto della collaborazione di Keinszig. Alla morte di Paolo VI, viene eletto al seggio papale il Cardinale Lamberto, che assume il nome di Giovanni Paolo I, il quale dimostra fin dal principio idee in netta contrapposizione a quelle del suo predecessore, al punto da far capire con chiarezza le sue intenzioni di ripulire il Vaticano dai grossi affari altamente disonesti in corso. Temendo per la propria posizione, Gilday lo fa avvelenare dopo appena pochi giorni di pontificato con una tazza di t\u00e8 serale, e sta per divenire Papa, ma non riesce a sfuggire all'ira della Famiglia Corleone, poich\u00e9 viene barbaramente assassinato a colpi di pistola da Al Neri, agli ordini del nuovo padrino del clan newyorkese, Don Vincent Corleone.\nDon Osvaldo \"Ozzie\" Altobello.\nDon Osvaldo \"Ozzie\" Altobello \u00e8 un personaggio del ciclo letterario de \"Il Padrino\" e presente nel film \"Il padrino - Parte III\", nel quale \u00e8 interpretato da Eli Wallach ed in cui \u00e8 l'antagonista principale. Sotto un aspetto narrativo, il personaggio di Don Altobello fa il suo debutto nella saga dei Corleone nel romanzo \"Il siciliano\", per proseguire con \"Il ritorno del padrino\", \"La vendetta del padrino\", mentre sotto l'aspetto cinematografico il personaggio appare ne \"Il padrino - Parte III\". Osvaldo Altobello \u00e8 il consigliere della famiglia Tattaglia, rivale dei Corleone, il quale diventa capo di questo clan alla morte di Rico Tattaglia. La sua amicizia di vecchia data verso Don Vito Corleone esercita una carta fondamentale nella sua carriera criminale e nella sua vita personale, tanto da diventare un Don molto influente e padrino di battesimo della giovane Connie Corleone, ultima figlia di don Vito. Nel 1979, quando Michael Corleone, figlio ed erede di don Vito, viene insignito di un'influente onorificenza papale per volere di papa Paolo VI, don Altobello partecipa ai festeggiamenti come amico intimo della famiglia Corleone, donando un milione di dollari alla fondazione \"Vito Andolini Corleone\", ma nei mesi successivi tenta subdolamente di approfittarsi di Michael, di recente impegnato con l'Internazionale Immobiliare, importantissima azienda controllata direttamente dal Vaticano, per far entrare nell'affare il resto della cupola mafiosa. Tuttavia, Michael \u00e8 ormai un uomo anziano molto provato e pieno di rimorsi per ci\u00f2 che ha fatto in un'intera vita e si oppone fermamente alle insistenze dell'intrigante Altobello, che si rivela il pi\u00f9 stretto collaboratore del ben pi\u00f9 potente Licio Lucchesi, un influente uomo politico italiano, che guida gran parte dei clan mafiosi italiani. Questo, gioca la migliore carta servendosi dello stesso don Altobello, che a sua volta ingaggia Joey Zasa, un boss da quattro soldi che intende rivalersi sui Corleone, per compiere un attentato micidiale alla Cupola presso Atlantic City, capitale del gioco d'azzardo lungo la East Coast. Quasi tutti i vecchi padrini vengono uccisi, ma Michael sopravvive e intuisce il coinvolgimento del vecchio amico del padre. Durante un viaggio in Sicilia per assistere al debutto nel mondo musicale di Anthony Corleone, primogenito di Michael, Altobello si reca a Montelepre e ingaggia Mosca, un sicario abile e astuto a cui ordina di assassinare Michael, che tramite il nipote Vincent Mancini ha scoperto definitivamente i suoi legami con Zasa e che dietro tutto c'era in realt\u00e0 Lucchesi. Muore al teatro Massimo di Palermo il giorno del suo ottantesimo compleanno, assistendo a una rappresentazione della \"Cavalleria rusticana\" di Pietro Mascagni, dopo aver mangiato cannoli siciliani avvelenati donatigli dalla figlioccia Connie Corleone.\nGrace Hamilton.\nGrace Hamilton \u00e8 un personaggio del film \"Il padrino - Parte III\", impersonato da Bridget Fonda. Grace Hamilton \u00e8 una giovane e bella fotocronista alla ricerca dello scoop della sua carriera. Vive e lavora a New York. Nel 1979 partecipa alla festa dell'onorificenza papale ricevuta dal filantropo Michael Corleone, dal quale si augura, ma senza successo, di ottenere un'intervista. Ha una breve relazione con il donnaiolo Vincent Mancini, nipote di Michael, attratta dal suo magnetismo e dalle sue capacit\u00e0 di giocatore d'azzardo ad Atlantic City. Durante una notte con lui viene temporaneamente presa in ostaggio da due sicari inviati da Joey Zasa per uccidere Vincent, che riesce a ucciderli prima che le facciano del male.\nB.J. Harrison.\nB.J. Harrison \u00e8 un personaggio del film \"Il padrino - Parte III\". B.J. Harrison \u00e8 un famoso avvocato e consulente finanziario, che ha assunto il ruolo di legale e tutore negli affari della Famiglia Corleone alla morte di Tom Hagen, avvenuta negli Anni Settanta. Competente, pacato, attento ai particolari, \u00e8 di grande aiuto nella grande opera del trasferimento degli affari Famiglia Corleone dal mondo criminale a quello della legalit\u00e0, secondo i desideri di Michael, ormai incapace di reggere sulle spalle il peso del suo immenso anche se redditizio impero criminale. Verso la fine degli anni settanta cura con diligenza i rapporti tra Michael e la Banca Vaticana, guidata dall'Arcivescovo Gilday, con cui intraprendono un rapporto d'affari miliardario nel settore in cui \u00e8 coinvolta l'Internazionale Immobiliare. Nel 1980, Harrison assiste al Teatro Massimo di Palermo al debutto musicale di Anthony, il primogenito di Michael nonch\u00e9 alla morte di Mary, la figlia secondogenita uccisa per errore al posto del padre.\nFrederick Keinszig.\nFrederick Keinszig \u00e8 un personaggio del film \"Il padrino - Parte III\". \u00c8 interpretato da Helmut Berger. Frederick Keinszig \u00e8 un ricco e potente banchiere svizzero, noto negli anni sessanta e settanta con il nome di \"Banchiere di Dio\". Fortemente influente all'interno della Banca Vaticana, \u00e8 uno stretto collaboratore dell'Arcivescovo Gilday, capo dell'istituzione della Santa Sede. \u00c8 membro di un illecito giro di denaro riciclato guidato dal subdolo Licio Lucchesi, a capo dei vertici del potere in Italia, Gilday e Don Altobello. Nel 1979 tenta di coprire uno scandalo bancario dietro al quale vi sono i suoi soci in affari, i quali rifiutano l'entrata di Michael Corleone alla gestione dell'Internazionale Immobiliare, controllata in parte dal Vaticano. Nascostosi a Londra per sfuggire dai suoi nemici, viene scoperto dai sicari di Don Corleone, i quali lo soffocano, e ne impiccano il corpo morto sotto un ponte.\nMosca di Montelepre.\nMosca di Montelepre \u00e8 un personaggio del film \"Il padrino - Parte III\", interpretato da Mario Donatone. Mosca \u00e8 un amico di vecchia data di Don Altobello, infatti questi, in occasione di un viaggio in Sicilia, si rivolge a Mosca e al suo scagnozzo per assassinare Michael Corleone, che si trova in Sicilia per vedere al Teatro Massimo di Palermo il figlio Anthony che si deve esibire nella Cavalleria Rusticana. Durante il viaggio verso la villa di Don Tommasino, Mosca, travestito da prete, assassina brutalmente a colpi di lupara il boss, che lo aveva riconosciuto e, evidentemente, aveva capito che il bersaglio del sicario era proprio Michael. Una volta fallito il primo tentativo di uccidere Michael, Mosca decide di intrufolarsi, assieme al suo tirapiedi, all'interno del Teatro Massimo, dove uccide diverse guardie del corpo di Michael Corleone, ma non riesce ad assassinarlo durante l'opera. Una volta finita la Cavalleria Rusticana, quando tutti sono usciti fuori a celebrare il trionfo di Anthony, lo scagnozzo distrae le guardie, cos\u00ec Mosca ne approfitta e spara colpi di pistola ferendo Michael, ma viene assassinato da Vincent Mancini. Michael \u00e8 vivo ma purtroppo \u00e8 stata assassinata per errore la figlia Mary, colpita da un proiettile al petto.\nRichard Nobilio.\nRichard Nobilio \u00e8 un personaggio dei romanzi de Il ritorno del padrino e La vendetta del padrino. Richard \u00e8 nato e cresciuto nello stesso quartiere di Tommy Neri e Peter Clemenza, che ha sempre ammirato. Negli anni quaranta, Clemenza incarica Ritchie di uccidere un negoziante che si era rifiutato di pagargli il pizzo. Ritchie tent\u00f2 cos\u00ec di uccidere il negoziante con una pistola silenziata nel suo ufficio, ma la pistola si incepp\u00f2, costringendo Ritchie a bloccare il negoziante che stava estraendo la sua pistola, uccidendolo proprio con questa. Questo fatto gli valse il suo soprannome \"Ritchie Two Guns\". Nel 1955, diventa un \"uomo d'onore\" ed entra nel regime di Clemenza. Dopo la morte di Clemenza nel 1958, Ritchie passa sotto l'egida di Frank Pentangeli, ma dopo che questi si suicida nel 1959, Nobilio diventa un importante caporegime dei Corleone a New York, mentre Michael cerca di legalizzare i suoi affari rilevando i casin\u00f2 e gli hotel di Las Vegas e Reno. Ritchie \u00e8 anche un buon amico di Tom Hagen, a cui fornisce una pistola per la sua amante dopo che questa sviluppa uno stato di paranoia. Negli anni settanta si ritira in semi-pensione e il suo regime passa sotto l'egida di Joey Zasa. Non \u00e8 chiaro cosa ne sia stato di Ritchie negli anni a venire.\nJohnny Ola.\nJohnny Ola \u00e8 un personaggio del film Il padrino - Parte II e del romanzo Il ritorno del padrino. \u00c8 interpretato da Dominic Chianese. \u00c8 un gangster siciliano che vive a Miami, come guardia del corpo e portavoce di Hyman Roth. Abile e astuto negli affari, \u00e8 inviso a molti mobsters italoamericani in quanto dipendente di un ebreo. Per motivi non meglio specificati, nel 1958 il suo capo ordina l'assassinio di Michael Corleone, capo di una potente Famiglia mafiosa del Nevada. Per portare a termine il compito, Ola inganna l'ingenuo Fredo, fratello maggiore di Michael, facendo principalmente leva sulla sua frustrazione e il desiderio di ricevere una ricompensa sostanziosa, e celando i suoi reali propositi. Fredo cade nel tranello, e con il suo aiuto e un commando di assassini riesce a infiltrarsi nella villa di Tahoe dei Corleone. L'attentato per\u00f2 fallisce, e Ola contatta di nuovo Fredo per accertarsi se l'incontro tra Frankie Pentangeli, un padrino alle dipendenze dei Corleone, e i fratelli Rosato di New York, sia un'autentica garanzia di pace piuttosto che una trappola omicida. Verso la fine dell'anno accompagna Roth all'Avana per incontrare i vertici del governo di Batista e altri mafiosi legati ai casin\u00f2 e alle attivit\u00e0 turistiche cubane. Proprio alla festa dell'ultimo giorno dell'anno Fredo si lascia sfuggire di aver conosciuto Ola, sconvolgendo il fratello Michael, che stava indagando per scoprire l'identit\u00e0 del traditore. Ola viene ucciso poco prima della mezzanotte con un portamantelli da una guardia del corpo di Michael, inviata ad uccidere Hyman Roth.\nWilliam \"Willi\" Cicci.\nWilliam \"Willi\" Cicci \u00e8 un personaggio dei film \"Il padrino\" e \"Il padrino - Parte II\", in cui \u00e8 interpretato da Joe Spinell. Willi Cicci \u00e8 uno scagnozzo nel regime di Peter Clemenza, su ordine del quale esegue l'uccisione di Carmine Cuneo, uno dei boss mafiosi nemici della Famiglia Corleone. Successivamente \u00e8 tra gli uomini incaricati di uccidere Salvatore Tessio, caporegime traditore vendutosi a Emilio Barzini (Barrese nella versione italiana del film \"Il padrino\"), capo dell'omonima famiglia rivale ai Corleone. Nel 1959, dopo aver militato nel regime di Frankie Pentangeli, caporegime di Clemenza, divenuto boss, assume l'incarico di guardia del corpo di Pentangeli, succeduto come don a Clemenza. Viene ferito nella sparatoria immediatamente successiva al fallito attentato nei confronti di Pentangeli. Testimonia contro Michael Corleone in un'inchiesta senatoriale, su ordine del pentito Frankie Pentangeli, ignara pedina nelle mani di Hyman Roth. Il personaggio di Cicci doveva apparire tra gli antagonisti principali nella sceneggiatura originale de \"Il padrino - Parte III\", ma in seguito alla morte prematura dell'attore Joe Spinell, Coppola fu costretto a cambiare la sceneggiatura ed invent\u00f2 il personaggio di Joey Zasa.\nLouie Russo.\nLouie Russo, soprannominato Fuckface (che per ovvi motivi i giornalisti hanno cambiato in \"La Faccia\"), \u00e8 il Don che controlla la citt\u00e0 di Chicago. Solo una volta una prostituta lo chiam\u00f2 Fuckface, e venne ritrovata decapitata nella sua casa, ma la testa non venne mai trovata. Ne Il ritorno del padrino viene presentato come uno dei pi\u00f9 grandi rivali della Famiglia Corleone, soprattutto nell'espansione di essi a Las Vegas e ad ovest degli Stati Uniti. Aveva un fratello maggiore, di nome Willie, alleato di Capone, ucciso da Luca Brasi su ordine di Vito Corleone ai tempi della guerra castellammarese. Viene descritto come un uomo di brutto aspetto: pallido, col parrucchino, le mani piccole e la voce da ragazza. Porta sempre degli enormi occhiali da sole da quando, in un attentato, una scheggia di vetro gli ha ferito l'occhio. Si vocifera inoltre che non sia dotato di una grande intelligenza: il suo QI infatti raggiunge a malapena i 90. Russo lotta per ottenere un seggio nella Commissione ed in gran segreto vuole coprire di vergogna Michael Corleone fin quando \u00e8 in vita, senza colpirlo in un attentato. Viene a conoscenza tramite suo omonimo e figlio, Russo Jr. (omosessuale dichiarato e residente a Parigi) delle tendenze sessuali di Fredo. Louie vede l'occasione buona: nel settembre del 1955, manda alcuni suoi uomini a Windsor per assassinarlo mentre \u00e8 a letto con un altro uomo. Ma l'attentato fallisce e Russo cerca di eliminare ogni prova del suo fallimento; prove di cui Nick Geraci verr\u00e0 a conoscenza. Lo stesso Nick Geraci manipola Russo, a sua insaputa, per organizzare la serie di incontri che ha portato al tradimento di Fredo nei confronti del fratello. Sulla base delle informazioni ricevute da Geraci, Michael ordina l'eliminazione di Russo. Nel 1961 Tom Hagen si reca al club/ristorante di Louie a Chicago per un incontro chiarificatore, incontro nel quale lo stesso Tom sarebbe stato ucciso dal vecchio Don. Ma Hagen anticipa gli eventi e uccide, con un colpo di pistola in faccia, Russo.\nHyman \"Johnny Lips\" Roth.\nHyman Roth, nato Suchowsky, \u00e8 un personaggio del film \"Il padrino - Parte II\", pellicola in cui da adulto \u00e8 interpretato da Lee Strasberg, mentre da giovane \u00e8 interpretato da John Megna (le scene in cui compare da giovane, tuttavia, furono tagliate dalla versione cinematografica). Il personaggio appare anche nel romanzo \"Il ritorno del padrino\". Hyman Suchowsky \u00e8 un criminale ebreo di Hell's Kitchen, New York. Tramite Peter Clemenza, membro della neonata famiglia Corleone, fa la conoscenza del giovane don Vito Corleone, il capoclan che detiene il potere nel quartiere di Little Italy, che gli suggerisce di cambiare nome per celare le origini ebraiche. Clemenza suggerisce \"Johnny Lips\", ma Don Vito gli chiede chi sia la persona che ammira di pi\u00f9 al mondo, e Hyman cita Arnold Rothstein, da cui trae il nuovo cognome, \"Roth\". Negli anni del proibizionismo, Roth tratta per conto dei Corleone un grosso traffico di alcolici, e diventa socio e amico di Moe Greene, fondatore di Las Vegas, immettendosi nel gioco d'azzardo. A dispetto della loro cooperazione, Don Vito sembra non fidarsi troppo di lui, ritenendolo avido, ingannevole e abile nei raggiri. Hyman comanda su pochi subalterni, ma vanta l'amicizia con le maggiori organizzazioni criminali del Paese, come Johnny Ola e i fratelli Rosato di New York, da cui trae tutta la forza necessaria, e dispone del talento di garantire buoni affari ai suoi amici, cos\u00ec da divenire un soggetto intoccabile e assai influente. Negli anni cinquanta, ormai in ritiro parziale e sofferente di attacchi di cuore, si stabilisce a Miami, dove \u00e8 ufficialmente ritenuto un azionista ormai in pensione, ma i trecento milioni di dollari che possiede sono sotto le costanti indagini della polizia fiscale e dell'FBI. Nonostante i problemi di salute, organizza abilmente solidi legami commerciali con il governo di Cuba di Fulgencio Batista, in cui coinvolge senatori, capitalisti e mafiosi, tra cui Michael Corleone, figlio del defunto Don Vito e suo successore al comando della famiglia. Bench\u00e9 lo tratti apertamente come un figlio e successore, verso la fine del 1958 Hyman trama la sua eliminazione, probabilmente per vendicare l'assassinio di Moe Greene, ucciso proprio dai Corleone durante un regolamento di conti. Johnny Ola convince Fredo, il fratello maggiore di Michael, a intrufolare nella villa di famiglia alcuni sicari, promettendogli con l'inganno una grossa percentuale legata a un affare importante che gli uomini vogliono presentare al fratello. Ma Michael sopravvive per miracolo alla sparatoria, essendo stato informato in anticipo di un possibile tradimento da parte del vecchio alleato, e decide di vendicarsi, ma solo dopo aver scoperto l'identit\u00e0 del traditore che ha facilitato l'ingresso dei sicari. Per questo coinvolge Frank Pentangeli, mafioso agli ordini dei Corleone, a cui ordina di fare la pace con i Rosato, chiudendo una recente faida apertasi con la morte di Clemenza: in tal caso Hyman penser\u00e0 che tra loro vi siano ancora buoni rapporti, e il traditore uscir\u00e0 allo scoperto. In occasione del capodanno 1959, Hyman invita i soci in affari a L'Avana, dove incontra il Presidente, per dividere con essi gli interessi nel gioco d'azzardo e del turismo nell'isola caraibica. Ma Michael non perde tempo: scopre che il traditore \u00e8 proprio l'ingenuo Fredo, e la notte di Capodanno, mentre i ribelli di Fidel Castro rovesciano il governo, un suo sicario uccide Ola, e subito dopo tenta di soffocare Hyman, ricoverato in ospedale dopo un grave malore. Tuttavia, l'assassino viene sorpreso da una manipolo di soldati che gli sparano mortalmente. Con una rocambolesca fuga, Hyman riesce a scappare per mezzo di un motoscafo, e come lui i suoi soci tornano in patria con mezzi di fortuna. Tornato in Nevada, Michael scopre che Pentangeli \u00e8 stato quasi ucciso dai Rosato, e ora \u00e8 detenuto dall'FBI: convinto che i Rosato volessero ucciderlo per suo volere, ha accettato di denunciarlo davanti a una Commissione del Senato dietro alla quale c' \u00e8 Hyman, per mezzo dell'avvocato Questadt. Dopo aver indotto Pentangeli a ritrattare le accuse e a suicidarsi minacciando l'assassinio della sua famiglia, Michael scopre che Hyman sta per atterrare a Miami, dove manda Rocco Lampone a ucciderlo con un colpo di pistola al petto.\nFamiglie.\nBarzini.\nLa Famiglia \u00e8 stata fondata ufficialmente a New York da Don Emilio Barzini. Assieme a Vito Corleone, Emilio Barzini fond\u00f2 la Commissione, per evitare inutili spargimenti di sangue per la supremazia. Nonostante il rapporto di rispetto tra Barzini e Corleone, la vena ambiziosa e fredda di Barzini gli impediva di provare sentimenti di amicizia verso Don Vito, tanto che non aspettava altro che il suo indebolimento per scalzarlo e divenire il boss pi\u00f9 potente di tutti. Nonostante questo, viene invitato al matrimonio di Connie Corleone assieme ai suoi fedelissimi. Nel 1946, dopo l'omicidio di Virgil Sollozzo, scoppia una guerra tra le Cinque Famiglie, che porta i Barzini ad essere strettamente sorvegliati dall'FBI. Nel 1948, i Barzini decidono di eliminare Sonny Corleone, costringendo Vito Corleone a stringere una tregua che permetteva il traffico di droga, seppur controllato. Ma Don Corleone aveva scoperto ormai che dietro al traffico di droga e dietro a Philip Tattaglia e Virgil Sollozzo c'era Barzini, che voleva annientare i Corleone. Infatti Barzini continua a sottrarre il territorio dei Corleone a Brooklyn, convincendo Salvatore Tessio, caporegime dei Corleone, a tradire il nuovo boss Michael Corleone. Per\u00f2 Michael, mangiata la foglia grazie agli avvertimenti del padre, elimina Tessio, Carlo Rizzi (che aveva aiutato i Barzini nell'omicidio di Sonny) e i boss delle altre Cinque Famiglie, incluso lo stesso Barzini, che viene assassinato da Al Neri davanti al tribunale di Manhattan. Con la morte di Barzini, la famiglia viene rilevata da Paul Fortunato, che espande gli affari della droga e del settore tessile a Manhattan dei Barzini. Inoltre prende parte nel 1963 con Carlo Tramonti e Nick Geraci al tentativo di assassinare il presidente James Shea e Fidel Castro, quest'ultimo fallimentare. Poco dopo per\u00f2 Fortunato, fino ad allora nemico giurato dei Corleone, difende Michael dalle accuse di Carlo Tramonti e taglia i ponti con questi. Paul Fortunato \u00e8 stato tra i vari Don che ha preso parte alla riunione di Atlantic City del 1979, che si riveler\u00e0 un massacro, a cui solo pochi boss sono sopravvissuti.\nBocchicchio.\nLa famiglia Bocchicchio \u00e8 un'organizzazione criminale di citata nel romanzo \"Il Padrino\". I Bocchicchio sono una delle pi\u00f9 antiche famiglie aderenti alla mafia siciliana. Essi sono una stirpe al suo interno molto unita, al punto che come si dice nel romanzo, \"il dovere verso la famiglia precede quello verso la moglie\". Sono celebri per il loro severissimo codice d'onore, oltre che per la ferocia implacabile. La loro principale attivit\u00e0 \u00e8 il controllo della distribuzione dell'acqua nella Sicilia meridionale, implicando la padronanza su quattro o cinque mulini. Il loro potere viene sfidato da un barone latifondista locale che costruisce un mulino personale. Esso viene distrutto dalla famiglia poco dopo e il barone risponde presentando una denuncia ai carabinieri che arrestano tre membri del clan. Poco dopo la villa del barone viene incendiata, intimorendo il latifondista al punto che ritira la denuncia. Un giorno giunge a Palermo un funzionario del governo centrale di Roma, inviato con l'incarico di costruire un grande sistema per distribuire l'acqua a dispetto della cronica scarsezza d'acqua dell'isola, ma la famiglia vi si oppone ottenendo l'aiuto prezioso dei principali padrini della mafia palermitana, sottraendo materiali e danneggiando le attrezzature pesanti, mentre i parlamentari mafiosi si oppongono in seno al governo al progetto della diga. Al culmine del potere dei Bocchicchio, Mussolini sale al potere e instaura la dittatura fascista. Il Duce ordina di riprendere il progetto della diga e dichiara guerra alla Mafia, poich\u00e9 ha acquisito troppo potere per poter essere ignorata. Il clan dei Bocchicchio risponde con la violenza e il prefetto fascista a sua volta inizia una vera e propria caccia alle streghe, arrestando centinaia e centinaia di mafiosi nonch\u00e9 persone solo sospettate di legami con la Mafia. Met\u00e0 del clan viene arrestato e deportato sulle isole nel Mediterraneo, al confino, l'altra met\u00e0 cade in battaglia mentre una ventina raggiunge gli Stati Uniti clandestinamente, passando attraverso il Canada su di un piroscafo. Giunti nella Hudson Valley, non lontani da New York, i Bocchicchio comprano un'azienda per il trasporto di rifiuti. Prosperano in gran fretta, trucidando senza piet\u00e0 i rivali ed immettendosi in un nuovo giro d'affari, quello degli ostaggi di garanzia: quando due famiglie mafiose in guerra intendono predisporre un incontro di pace, il clan concede un suo membro a chi formalmente richiede la pace per primo. Se al promotore dell'incontro dovesse succedere qualcosa, allora la sua famiglia risponder\u00e0 uccidendo l'ostaggio Bocchicchio. Il clan si guadagna in tal modo una certa reputazione e gli incontri di pace con i loro ostaggi rimangono per anni i pi\u00f9 sicuri, in quanto nessuno desidera veramente mettere in pericolo la vita dell'ostaggio dando ai Bocchicchio un pretesto per cercare vendetta. Virgil Sollozzo, famoso trafficante di droga siciliano, si serve di un ostaggio dei Bocchicchio per incontrare Michael Corleone, mentre il padre, Don Vito, se ne serve a sua volta per realizzare un incontro tra la famiglia Corleone e i massimi esponenti della cupola mafiosa d'America. Il romanzo cita le vicende di Felix Bocchicchio, un giovane esponente del clan che, analogamente alla figura di Michael Corleone rifiuta di fare a far parte della famiglia per condurre un'onesta vita quale avvocato, appena avr\u00e0 terminato gli studi in giurisprudenza. Ottenute le qualifiche necessarie, per\u00f2, trova problemi a far decollare la propria carriera, al punto che si lascia ingannare da un imbroglione pi\u00f9 esperto di lui, che lo convince a entrare far parte di una truffa milionaria. Dopo essere stato tradito e consegnato alla polizia, in un secondo momento si vendica uccidendo brutalmente il suo traditore. Scoperto e arrestato nuovamente, viene processato e condannato a morte. La famiglia, dopo che per lungo tempo l'aveva tenuto in disparte a causa della scelta della carriera, chiede dunque disperatamente aiuto ai Corleone, ma Don Vito non ha sufficientemente potere per convincere il magistrato a cambiare la sentenza, ma si approfitta della situazione per fini personali: dopo aver promesso una valida assistenza a vantaggio della moglie e dei figli di Felix convince lo stesso condannato ad accusarsi dell'omicidio di Sollozzo e del capitano di polizia Mark McCluskey.\nCuneo.\nFondata da Ottilio Cuneo, la famiglia si svilupp\u00f2 in tutto il Bronx e controllava pienamente Buffalo. I Cuneo avevano il controllo delle scommesse dei circuiti e degli ippodromi, oltre che a quelle sportive tradizionali e a molti altri lucrosi racket. Come attivit\u00e0 di copertura, Cuneo aveva un'azienda che distribuiva il latte a New York, che gli valse il soprannome \"Leo il lattaio\" (\"Leo the milkman\"). Conosciuti per l'insospettabilit\u00e0, i Cuneo non hanno mai attirato l'attenzione delle autorit\u00e0, tanto che Don Cuneo fu eletto \"Uomo dell'anno\" dalla Camera di commercio dello Stato di New York. Nel 1946, scoppia una guerra tra le famiglia a causa dell'assassinio di Virgil Sollozzo; la guerra dura fino al 1948, quando Sonny Corleone viene ucciso e Don Vito stipula una tregua che concedeva il traffico di droga, affare che i Cuneo sostenevano, a patto che non colpisse donne e bambini. Tuttavia Cuneo fu ucciso nel 1955 da Willi Cicci e fu sostituito da Leo Cuneo, che diventer\u00e0 alleato dei Corleone ed aiuter\u00e0 Michael Corleone a trovare Fabrizio, assassinio involontario di Apollonia Vitelli-Corleone, che vive a Buffalo, nel cuore del territorio dei Cuneo. Nel 1979 per\u00f2, Leo Cuneo viene ucciso assieme a molti altri don nella riunione di Atlantic City, maledicendo Joey Zasa, responsabile del massacro. Nel romanzo per\u00f2 Ottilio Cuneo non muore nel 1955; si occupa di organizzare la riunione della Commissione atta a discutere del ritiro di Michael Corleone. Tuttavia, una retata organizzata da Daniel Shea causa l'arresto di vari boss, tra cui Cuneo. Don Cuneo \u00e8 probabilmente morto di vecchiaia verso la fine degli anni sessanta.\nCorleone.\nLa famiglia Corleone opera a New York, e viene creata agli inizi nel 1920 da don Vito Corleone, un siciliano del paese di Corleone aiutato dai compagni di crimine Peter Clemenza, Salvatore Tessio e Luca Brasi. Tessio e Clemenza divengono \"capiregime\", ovvero i capidivisione, con la facolt\u00e0 di reclutare nuovi uomini e di assegnare incarichi. Al fianco di don Vito vi \u00e8 Genco Abbandando, che svolge mansioni di consigliere e di coordinamento tra il boss, o \"don\", e i capiregime. La societ\u00e0 di copertura \u00e8 una ditta di importazione dell'olio d'oliva italiano \"Genco puro oil Company\". \u00c8 all'inizio degli anni trenta che Salvatore Maranzano, un gangster legato sia che alla famiglia Tattaglia che ad Al Capone, il boss di Chicago, dichiara guerra alla famiglia Corleone. In seguito Maranzano viene fatto uccidere da don Vito, che impone ad Al Capone l'obbligo di non interferire negli affari e nelle questioni delle famiglie mafiose di New York. Negli anni, la famiglia conta un terzo regime senza quartiere governato da Santino Corleone, il primogenito del Padrino, mentre l'avvocato Tom Hagen, il figlio adottivo di don Vito, diventa il consigliere della famiglia in sostituzione di Abbandando, morto di cancro nel 1945. Nello stesso anno, l'organizzazione viene scossa da un attentato subito da don Vito e ordito da Virgil Sollozzo, un criminale dedito al traffico di droga e spalleggiato dai Tattaglia, una famiglia rivale dei Corleone. L'intervento di Michael Corleone, terzo figlio del boss, sar\u00e0 decisivo perch\u00e9 uccider\u00e0 Sollozzo e il poliziotto corrotto che lo scortava. Questo provocher\u00e0 una guerra senza quartiere tra i Corleone e le Cinque Famiglie della malavita di New York che culminer\u00e0 con la morte di Santino, ucciso in un'imboscata dagli uomini di Don Barzini con la complicit\u00e0 di Carlo Rizzi. In questo contesto interverr\u00e0 Don Vito, che riunir\u00e0 tutti i boss mafiosi e porr\u00e0 fine alla faida. Intanto Michael Corleone, tornato dal suo esilio in Sicilia per non essere ucciso dalle Famiglie mafiose, prende la guida del clan accompagnato dai consigli del padre e manovra gli eventi con le intenzioni di ristabilire il potere perduto, trasferendosi a Tahoe, nel Nevada, dove crea una ditta di copertura attiva nel campo dell'edilizia. Dopo la morte per infarto di don Vito nel 1955, Michael fa uccidere tutti i boss delle Cinque Famiglie che hanno ordito contro la Famiglia: Emilio Barzini, Philip Tattaglia, Anthony Stracci, Ottilio Cuneo e il cognato Carlo Rizzi. Salvatore Tessio viene pure assassinato perch\u00e9 tradiva la famiglia a vantaggio di Emilio Barzini. Perisce nella faida anche Moe Greene, boss di Las Vegas. In Nevada, Rocco Lampone succede a Peter Clemenza come caporegime, mentre quest'ultimo diviene boss di una sua famiglia a New York. Intanto Michael deve vedersela con il corrotto affarista ebreo Hyman Roth, che ha tentato di farlo uccidere e lo ha fatto mettere sotto accusa per mafia dinanzi alla commissione d'inchiesta senatoriale. A testimoniare contro di lui viene chiamato il suo ex caporegime Frank Pentangeli, che in seguito ritratta le dichiarazioni perch\u00e9 ricattato e si suicida. Michael, assolto dalla commissione d'inchiesta, compie la sua vendetta, facendo uccidere Hyman Roth e suo fratello Fredo Corleone, che lo aveva tradito. Nel 1979, un Michael Corleone anziano vuole estromettere la famiglia Corleone dal mondo criminale. Per questo entra in affari \"puliti\" con la Banca Vaticana, gestita dall'abile arcivescovo Gilday. In questo periodo Michael passa le consegne al giovane nipote Vincent Mancini, giovane figlio illegittimo del defunto Santino Corleone. Michael scopre che l'arcivescovo Gilday, il banchiere Frederick Keinszig, il politico italiano Licio Lucchesi e l'anziano boss Ozzie Altobello hanno tentato di truffarlo e per questo Vincent Mancini invia i suoi sicari ad ucciderli e, diventato boss della famiglia Corleone, assume il nome di \"Don Vincenzo Corleone\". Michael Corleone, colpito negli affetti per via della morte della figlia Mary, uccisa per sbaglio da un killer di Ozzie Altobello che doveva colpire lui, si ritira a vita privata in una villetta nelle campagne di Corleone, in Sicilia, e vi muore nel 1997 mentre la famiglia Corleone sta assistendo ad un irreversibile declino, causato dal pesante coinvolgimento nei narcotici.\nStracci.\nLa famiglia Stracci \u00e8 un'organizzazione criminale immaginaria mafiosa de \"Il padrino\". Quella degli Stracci \u00e8 la pi\u00f9 giovane delle Cinque Famiglie, fondata nel New Jersey da Anthony Stracci. Tuttavia, poich\u00e9 il pi\u00f9 vecchio tra i due, fu Anthony a diventare boss. Gi\u00e0 nel 1930 controllavano quasi tutto lo Stato del New Jersey, monopolizzando la sezione locale del Partito Democratico, lo smaltimento dei rifiuti, le bische (aveva un casin\u00f2 segreto a sud dello Stato) e i traffici e le spedizioni delle banchine dell'Hudson. Inoltre, gli Stracci avevano una compagnia di camion da trasporto, che venivano sovraccaricati sia per trasportare pi\u00f9 merce che per rovinare le strade, che venivano riparate da un'azienda di riparazioni di propriet\u00e0 sempre degli Stracci, che guadagnavano una fortuna con lucrosi appalti. Non avevano alcun interesse nella prostituzione fino agli anni '60, per via della moralit\u00e0 di Don Stracci, che per\u00f2 non rifiutava il traffico di droga. Pur controllando un territorio vastissimo, il New Jersey aveva affari poco lucrosi, perci\u00f2 gli Stracci conquistarono ben poco potere, ma grazie alla diplomazia di Anthony Stracci, riuscirono ad avere buoni rapporti con tutte le Cinque Famiglie di New York e con la famiglia Greco di Filadelfia. Infatti nel 1945, Don Stracci \u00e8 uno degli invitati al matrimonio di Connie Corleone, a cui offre le sue migliori bottiglie di vino da lui prodotte che, assieme alle macchine di lusso, \u00e8 la sua passione. Nel 1946, con la morte di Virgil Sollozzo, gli Stracci prendono parte alla guerra delle Cinque Famiglie, colpendo i Corleone, che tuttavia resistono e uccidono vari membri degli Stracci. Con l'omicidio di Sonny Corleone e la successiva tregua, gli Stracci si salvano dalla rovina. Tuttavia, nel 1955, Anthony Stracci viene ucciso da Peter Clemenza. Nel romanzo per\u00f2 Anthony Stracci non muore nel 1955; aiuta Nick Geraci a prendere in consegna la famiglia Corleone, ma poi lo tradisce e lo vende a Michael Corleone. Stracci \u00e8 probabilmente morto verso la fine degli anni sessanta.\nTattaglia.\nLa famiglia Tattaglia \u00e8 un'organizzazione criminale mafiosa fittizia de \"Il padrino.\" La famiglia Tattaglia \u00e8 stata fondata da Philip Tattaglia. Con la fine del Proibizionismo, la famiglia Tattaglia esaurisce la sua principale attivit\u00e0 di vendita e contrabbando d'alcool, e perci\u00f2 decide di concentrarsi sulla prostituzione, esercitata in tutta New York e con quartier generale all'Hotel Tattaglia di Brooklyn. Verso la fine degli anni trenta, Virgil Sollozzo propone ai Tattaglia di entrare nel traffico di narcotici. Successivamente, si scoprir\u00e0 che sia Sollozzo che Tattaglia sono in realt\u00e0 due marionette del ben pi\u00f9 potente Emilio Barzini. Con l'aiuto di Sollozzo, che intanto rifornisce anche le famiglie Barzini, Cuneo e Stracci, i Tattaglia trasformano le vecchie distillerie d'alcool in punti di smercio dell'eroina, costantemente riforniti dalla droga di Sollozzo proveniente dalla Turchia e dalla Sicilia. Nel 1945, Vito Corleone rifiuta l'offerta di Sollozzo di entrare nella droga. Tuttavia, Sollozzo ha ormai bisogno della protezione politica e giudiziaria dei Corleone, perci\u00f2 elimina il pericoloso Luca Brasi e attenta alla vita di Don Corleone, mandandolo in ospedale gravemente ferito. Successivamente, cerca di uccidere di nuovo Don Corleone alla Vigilia di Natale, in ospedale, ma il piano viene sventato dalla presenza di Michael Corleone, che per\u00f2 viene ferito dal poliziotto corrotto Mark McCluskey. Nel 1946, dopo l'assassinio di Bruno Tattaglia, Sollozzo chiede una tregua, cui dovr\u00e0 partecipare Michael Corleone, che tuttavia, d'accordo con il fratello Sonny, Peter Clemenza, Salvatore Tessio e Tom Hagen, uccide sia Sollozzo che McCluskey con una pistola. Senza Sollozzo, il traffico di droga dei Tattaglia viene paralizzato. Vito Corleone acconsente a realizzare una tregua che consenta il traffico di droga, seppur controllato. Questo salva i Tattaglia dalla rovina, riappacificandosi inoltre con i Corleone, tanto che alla riunione della Commissione Philip Tattaglia abbraccia Vito Corleone. Per\u00f2 Michael Corleone, con la morte di Vito nel 1955, fa eliminare Barzini, Cuneo, Stracci e Tattaglia, che viene ucciso da Rocco Lampone mentre \u00e8 a letto con una prostituta. A Philip succede Rico Tattaglia, fratello negligente che porta la Famiglia in rovina. Alla sua morte nel 1962, i Tattaglia rinascono sotto Osvaldo Altobello, che diversifica anche le entrate della Famiglia, prima improntata sulla prostituzione, ora operante molto anche in usura e gioco d'azzardo. Nel 1979, per\u00f2, Altobello trama contro Michael Corleone, ingaggiando Mosca da Montelepre per ucciderlo, d'accordo con il politico italiano Licio Lucchesi, che vuole impedire la vendita dell'Internazionale Mobiliare, gruppo di cui Michael \u00e8 socio, per evitare che venga a galla una truffa miliardaria manovrata da Lucchesi, Altobello, il Vaticano e la mafia siciliana. Tuttavia, Altobello, scoperto, viene avvelenato nel 1980 da Connie Corleone con dei cannoli, al Teatro Massimo di Palermo."}
{"id": "8096717", "revid": "599013", "url": "https://it.wikipedia.org/wiki?curid=8096717", "title": "Mats K\u00f6hlert", "text": "Carriera.\nCresciuto nei settori giovanili di e , ha esordito con la prima squadra degli anseatici il 30 marzo 2019, nella partita pareggiata per 0-0 contro il . Il 31 maggio seguente, in scadenza di contratto, viene tesserato con un triennale dal .\nStatistiche.\nPresenze e reti nei club.\n\"Statistiche aggiornate al 18 agosto 2019.\""}
{"id": "8096718", "revid": "767487", "url": "https://it.wikipedia.org/wiki?curid=8096718", "title": "PingPong", "text": "I PingPong (in lingua ebraica: \u05e4\u05d9\u05e0\u05d2 \u05e4\u05d5\u05e0\u05d2) sono stati un gruppo musicale israeliano formato nel 2000 da Guy Assif, Ahal Eden, Roy Arad e Yifat Giladi.\nHanno rappresentato Israele all'Eurovision Song Contest 2000 con il brano \"Same'ach\".\nCarriera.\nNel 2000 i PingPong sono stati selezionati internamente dall'emittente televisiva israeliana IBA per rappresentare il paese all'Eurovision con il loro singolo di debutto, \"Same'ach\". All'Eurovision Song Contest 2000, che si \u00e8 tenuto il 13 maggio a Stoccolma, si sono piazzati al 22\u00ba posto su 24 partecipanti con 7 punti totalizzati. Hanno creato scalpore per aver sventolato la bandiera siriana, paese ostile a Israele, sia nel video musicale che nella loro esibizione al contest."}
{"id": "8096724", "revid": "287204", "url": "https://it.wikipedia.org/wiki?curid=8096724", "title": "My Woman", "text": "My Woman (stilizzata come MY WOMAN) \u00e8 il terzo album in studio della cantautrice americana Angel Olsen, pubblicato il 2 settembre 2016 su Jagjaguwar Records. Prodotto da Olsen e Justin Raisen, l'album era accompagnato da video musicali per i brani \"Intern\", \"Shut Up Kiss Me\" e \"Sister\", tutti co-diretti o diretti da Olsen.\n\"My Woman\" \u00e8 stata registrata ai Vox Studios di Los Angeles con il produttore Justin Raisen. L'album era strutturato come i lati di un disco in vinile: \"Da un lato, \u00e8 come se tu avessi una giornata allegra e volessi provare qualcosa di un po' frenetico. Ma poi, se senti che le cose stavano rallentando e volevi essere pi\u00f9 riflessivo, poi ascolti Side B.\" Per quanto riguarda i temi dell'album, Olsen ha detto che \"My Woman\" affronta \"il complicato casino di essere una donna\".\nMusica.\n\"My Woman\" \u00e8 stato il tentativo di Olsen di espandere il suo stile musicale dopo \"Burn Your Fire for No Witness\" del 2014, ponendo l'accento sull'evitare di essere tipografato come artista indipendente. Con quella che chiamava una \"pluralit\u00e0 di voci\", \"Olsen voleva usare di pi\u00f9 [la sua] voce e cantare negli stili che [le] piacevano\".\nRispetto al precedente album di Olsen, \"My Woman\" contiene un suono pi\u00f9 piccante e diversificato. Generi musicali e musicisti che hanno influenzato l'album includono Fleetwood Mac, The Shirelles, Crazy Horse, glam rock degli anni '70, pop country degli anni '60 e grunge. La traccia di apertura dell'album, \"Intern\", \u00e8 una canzone synthpop che \u00e8 stata considerata una grande partenza rispetto alle opere precedenti di Olsen.\nIl primo singolo dell'album, \"Intern\", \u00e8 stato pubblicato il 1\u00ba giugno 2016. Un video musicale diretto da Olsen \u00e8 stato pubblicato lo stesso giorno. Il secondo singolo dell'album \"Shut Up Kiss Me\", insieme ad un video musicale di accompagnamento diretto da Olsen, \u00e8 stato pubblicato il 29 giugno. \u00c8 rimasto nella classifica dei Billboard Adult Alternative Songs per sei settimane, raggiungendo il picco nella posizione 22. Il terzo singolo dell'album, \"Sister\", insieme a un video musicale diretto da Olsen, \u00e8 stato pubblicato il 24 agosto.\nCritica e accoglienza.\n\"My Woman\" ha ricevuto ampi consensi dalla critica. Su Metacritic, che assegna una valutazione normalizzata su 100 alle recensioni dei critici, l'album ha ottenuto un punteggio medio di 87 basato su 30 recensioni professionali, che indica \"consensi universali\".\nJenn Pelly di Pitchfork ha dato all'album la migliore denominazione di New Music, scrivendo \"L'ultimo di Angel Olsen \u00e8 il suo miglior disco, un mix di suoni e stili che si congela attorno a canzoni di dolore, tristezza e speranza.\" Matt Williams di The A.V. Club ha dato all'album un voto di A-, scrivendo \"Quando Olsen ha rotto con [..] \"Burn Your Fire For No Witness\" [..] \u00e8 stata rapidamente incantata come la ragazza triste [..]. Con My Woman, Olsen cancella quella percezione ristretta, alzando l'asticella della sua sfaccettata produzione e costruendo nuovi aspetti della sua identit\u00e0 artistica nel processo.\" Colin Fitzgerald di PopMatters ha definito \"My Woman\" \"una nuova filigrana per Olsen\", che \"elabora le disparate missioni sia di \"Half Way Home\" sia di \"Burn Your Fire For No Witness\" mentre ci si protende negli spazi sconosciuti del synthpop sognante e di un songwriting pi\u00f9 orientato al pop\". Fitzgerald ha proseguito, \"la cosa pi\u00f9 notevole di \"My Woman\" \u00e8 che tutto si fonde (molto meglio di \"Burn Your Fire For No Witness\", per quanto grande sia mai stato) in una visione espansiva e onnicomprensiva\". Record Collector ha dato all'album una recensione contrastante, scrivendo \"\"My Woman\" \u00e8 una raccolta strana, in qualche modo incoerente di buone e quindi grandi canzoni che avrebbero potuto essere pi\u00f9 spettrali. Quando suonano pi\u00f9 semplice, o con la struttura della band meno tradizionale, sono al loro meglio - ma purtroppo non \u00e8 una costante.\"\nNel novembre 2016, la catena di dischi britannica HMV ha nominato \"My Woman\" come il loro album dell'anno, definendolo \"un disco intuitivamente intelligente, calorosamente comunicativo e senza paura generoso\"."}
{"id": "8096732", "revid": "2032913", "url": "https://it.wikipedia.org/wiki?curid=8096732", "title": "Voice (gruppo musicale)", "text": "I Voice sono stati un duo musicale cipriota formato nel 2000 da Alexandros Panag\u012b e Christina Argyr\u012b.\nHanno rappresentato Cipro all'Eurovision Song Contest 2000 con il brano \"Nomiza\".\nCarriera.\nIl 16 febbraio 2000 i Voice hanno partecipato alla selezione del rappresentante cipriota per l'Eurovision con il loro singolo di debutto, \"Nomiza\", cantato in greco e in italiano. Sono stati incoronati vincitori dalla giuria. All'Eurovision Song Contest 2000, che si \u00e8 tenuto il successivo 13 maggio a Stoccolma, si sono piazzati al 21\u00ba posto su 24 partecipanti con 8 punti totalizzati."}
{"id": "8096733", "revid": "1305772", "url": "https://it.wikipedia.org/wiki?curid=8096733", "title": "Chiesa delle Sante Fosca e Maura", "text": ""}
{"id": "8096735", "revid": "6923", "url": "https://it.wikipedia.org/wiki?curid=8096735", "title": "Chiesa delle Sante Fosca e Maura (Frisanco)", "text": "La chiesa delle Sante Fosca e Maura \u00e8 la parrocchiale principale di Frisanco (in provincia di Pordenone) e compresa nella diocesi di Concordia-Pordenone. Oltre a questa la parrocchia comprende le due piccole chiese sussidiarie intitolate a San Osvaldo Re nella frazione di Casasola e a Sant'Antonio di Padova in localit\u00e0 \"Lunghet\". L'altra parrocchiale, la chiesa di San Nicol\u00f2 Vescovo, si trova a breve distanza, nella frazione di Poffabro.\nEntrambe le parrocchie fanno parte della forania di Maniago.\nStoria.\nDal XV secolo.\nLa presenza di una chiesa a Frisanco viene riportata per la prima volta da documenti del 1492. Nel 1610 l'edificio fu ampliato con molte parti in legno e, due anni dopo, consacrato dal vescovo Benedetto Benedetti di Caorle. Nel 1616 venne quasi del tutto distrutto da un grave incendio che ne bruci\u00f2 anche l'archivio. In quello stesso secolo divenne parrocchia con parte del territorio sino ad allora appartenente alla pieve di Cavasso e, nel 1667, venne riedificata la nuova parrocchiale.\nDal XX secolo.\nNel XX secolo si ebbero importanti lavori alla struttura. Nel 1939 Luigi Salvadoretti ne decor\u00f2 gli interni e verso la met\u00e0 del secolo iniziarono lavori di restauro durante i quali andarono perdute le pale raffiguranti la \"Beata Vergine del Rosario\" e \"San Giovanni Battista tra i Santi Antonio di Padova e Osvaldo\".\nIl terremoto del Friuli del 1976 provoc\u00f2 ingenti danni che resero necessari nuovi interventi di restauro e nel 2017 venne consolidato anche il campanile.\nDescrizione.\nInterno.\nLa chiesa \u00e8 a navata unica, ha un'abside semiesagonale ed un soffitto in legno a capriate.\nConserva opere pregevoli come due statue raffiguranti le sante Fosca e Maura, scolpite da Giacomo Contiero, l'altare laterale del Rosario, con scultura dell\"'Immacolata\" del 1884, la \"Via Crucis\" del maniaghese Domenico Selva, un crocifisso ligneo realizzato da Valentino Belgrado e l'altare di Sant'Antonio."}
{"id": "8096736", "revid": "93556", "url": "https://it.wikipedia.org/wiki?curid=8096736", "title": "Chiesa di San Giacomo (Ayas)", "text": "La chiesa di San Giacomo \u00e8 un edificio religioso sito a Saint-Jacques-des-Allemands, frazione di Ayas.\nStoria.\nNel luogo in cui sorge ora la chiesa vi era una cappella di modeste dimensioni. Nel 1500, a seguito dell'intervento diretto di Papa Alessandro VI, l'edificio religioso viene ampliato e vengono aggiunti degli affreschi, finanziati dai mercanti del luogo. Tali opere d'arte sono state in parte distrutte in seguito alle alluvioni che si sono susseguite nel tempo. "}
{"id": "8096737", "revid": "1186766", "url": "https://it.wikipedia.org/wiki?curid=8096737", "title": "Saint-Jacques-des-Allemands", "text": ""}
{"id": "8096739", "revid": "2032913", "url": "https://it.wikipedia.org/wiki?curid=8096739", "title": "August &amp; Telma", "text": "August &amp; Telma (in origine Einar \u00c1g\u00fast og Telma) sono stati un duo musicale islandese formato nel 2000 da Einar Ag\u00fast Vi\u00f0isson e Telma Ag\u00fastsd\u00f3ttir.\nHanno rappresentato l'Islanda all'Eurovision Song Contest 2000 con il brano \"Tell Me\".\nCarriera.\nIl 28 febbraio 2000 August &amp; Telma hanno partecipato a S\u00f6ngvakeppni Sj\u00f3nvarpsins, la selezione del rappresentante islandese per l'Eurovision, con il loro singolo di debutto \"Tell Me\". Sono stati incoronati vincitori dopo aver vinto il televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, si sono piazzati al 12\u00ba posto su 24 partecipanti con 45 punti totalizzati. Sono risultati i pi\u00f9 televotati della serata in Danimarca. Nel 2007 Einar \u00c1g\u00fast ha pubblicato un album da solista intitolato \"\u00dea\u00f0 er ekkert v\u00edst a\u00f0 \u00fea\u00f0 klikki\"."}
{"id": "8096747", "revid": "2032913", "url": "https://it.wikipedia.org/wiki?curid=8096747", "title": "Charmed (gruppo musicale)", "text": "Le Charmed sono state un girl group norvegese formato nel 2000 da Oddrun Valestrand, Lise Monica Nyg\u00e5rd e Hanne Kristine Haugsand.\nHanno rappresentato la Norvegia all'Eurovision Song Contest 2000 con il brano \"My Heart Goes Boom\".\nCarriera.\nIl 4 marzo 2000 le Charmed hanno partecipato a Melodi Grand Prix, la selezione del rappresentante norvegese per l'Eurovision, con il loro singolo di debutto \"My Heart Goes Boom\". Sono state incoronate vincitrici dalla giuria e dal televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, si sono piazzate all'11\u00ba posto su 24 partecipanti con 57 punti totalizzati. Il loro singolo \u00e8 stato un successo commerciale in Norvegia, raggiungendo la 3\u00aa posizione nella classifica dei singoli e anticipando il loro album di debutto eponimo, che \u00e8 arrivato al 16\u00ba posto in classifica. Dall'uscita dalla formazione di Oodrud Valenstrand in favore dell'inizio di una carriera da solista, il gruppo non ha pi\u00f9 prodotto alcun pezzo."}
{"id": "8096749", "revid": "34971", "url": "https://it.wikipedia.org/wiki?curid=8096749", "title": "Toma della Bassa Valle d'Aosta", "text": "La Toma della Bassa Val d'Aosta \u00e8 un formaggio a asta dura prodotto nei mesi estivi con latte vaccino proveniente da due mungiture effettuate a distanza di 12 ore l'una dall\u2019altra.\nLe forme sono cilindriche con un peso di 5-6 Kg. \u00c8 caratterizzato dalla crosta giallognola e la pasta biancastra.\nLa stagionatura pu\u00f2 durare da 3 a 8 mesi."}
{"id": "8096757", "revid": "120797817", "url": "https://it.wikipedia.org/wiki?curid=8096757", "title": "Manavgat", "text": "Manavgat \u00e8 una citt\u00e0 della costa mediterranea della Turchia, facente parte della provincia di Adalia (Turchia sud-occidentale) e situata lungo il corso del fiume omonimo. Capoluogo del distretto omonimo, conta (compresi i dintorni) una popolazione di circa 150.000 abitanti.\nGeografia fisica.\nManavagat si trova tra Adalia (Antalya) e Alanya (rispettivamente ad est della prima e ad ovest della seconda), a pochi chilometri ad est del villaggio di Side.\nMonumenti e luoghi d'interesse.\nAree naturali.\nCascata di Manavgat.\nTra i luoghi d'interesse nei dintorni di Manavgat, figura la cascata formata dal fiume Manavgat.\nSociet\u00e0.\nEvoluzione demografica.\nNel 2018, la popolazione stimata di Manavgat (inclusi i centri abitati di \u00c7ayyaz\u0131, Sar\u0131lar e Side) era pari a 148.972 abitanti.\nLa localit\u00e0 ha conosciuto un notevole incremento demografico rispetto al 2013, quando la popolazione stimata era pari a 130.661 abitanti, e soprattutto rispetto al 2009, quando la popolazione stimata era pari a 101.034 unit\u00e0."}
{"id": "8096769", "revid": "1728", "url": "https://it.wikipedia.org/wiki?curid=8096769", "title": "Vincenzo Favara", "text": "Biografia.\nNacque a Menfi, in provincia di Agrigento, nel 1816 da Simone, possidente, e da Maria Cacioppo, che della cittadina siciliana ne era originaria. Crebbe a Partanna, in provincia di Trapani, cittadina di origine del padre, ed apparteneva ad un ramo cadetto della nobile famiglia Favara di Salemi, i cui membri possedevano il titolo di Barone di Godrano.\nLaureato in giurisprudenza, non esercit\u00f2 mai la professione forense, ma si dedic\u00f2 all'amministrazione dell'azienda agricola di famiglia, che sorgeva su una vasta area comprendente dodicimila salme, in contrada Firriatu a Partanna. Il Favara, di idee liberali e antiborboniche, soggiorn\u00f2 a Parigi e a Londra, ed in quest'ultima citt\u00e0 conobbe il patriota Giuseppe Mazzini. Fece ritorno in Sicilia con lo scoppio dei moti rivoluzionari del 1848, e fu successivamente eletto deputato del Parlamento siciliano in rappresentanza del comune di Santa Ninfa. Dopo la restaurazione borbonica del 1849, le autorit\u00e0 lo costrinsero al domicilio coatto a Partanna, dove fu comunque in contatto con i circoli rivoluzionari.\nFavara riprese la sua attivit\u00e0 politica con l'insurrezione del 1860, ed a seguito della cacciata dei Borboni dalla Sicilia, assunse la carica di sindaco di Palermo, dopo l'entrata di Garibaldi nella citt\u00e0. Dopo l'Unit\u00e0 d'Italia, alle elezioni politiche del 1861, il Favara si schier\u00f2 con il fronte repubblicano, e candid\u00f2 Francesco Crispi al collegio di Castelvetrano, all'insaputa del medesimo che ottenne l'elezione a deputato. Lo stesso Favara, nel 1874 si candid\u00f2 per la Camera dei Deputati tra le fila della Sinistra storica al collegio di Castelvetrano, ed ottenne l'elezione a deputato per la XII legislatura del Regno d'Italia, carica che ricopr\u00ec anche nella XIII, XIV legislatura.\nMor\u00ec a Palermo il 15 gennaio 1885. Fu sposato con Carolina Camminneci, da cui ebbe una sola figlia, Maria, nata nel 1850, che fu moglie dell'aristocratico e garibaldino Corrado Valguarnera, principe di Niscemi.\nLetteratura.\nLo scrittore Giuseppe Tomasi di Lampedusa, nel suo romanzo \"Il Gattopardo\", si ispir\u00f2 probabilmente alla figura di Favara per la creazione del personaggio di Calogero Sedara, di cui si pu\u00f2 osservare l'assonanza del cognome."}
{"id": "8096770", "revid": "31886", "url": "https://it.wikipedia.org/wiki?curid=8096770", "title": "Atletica leggera agli XI Giochi panafricani - Staffetta 4\u00d7400 metri maschile", "text": "La staffetta 4\u00d7400 metri maschile agli XI Giochi panafricani si \u00e8 svolta il 16 e 17 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dal Kenya, con la prestazione degli atleti Raymond Kibet, Alex Sampao, Kiprono Koskei e Boniface Mweresa.\nRisultati.\nBatterie.\nQualificazione: i primi 3 di ogni batteria (Q) e i 2 migliori tempi degli esclusi (q) si qualificano in finale."}
{"id": "8096772", "revid": "767487", "url": "https://it.wikipedia.org/wiki?curid=8096772", "title": "Taxi (gruppo musicale rumeno)", "text": "I Taxi sono un gruppo musicale rumeno formato nel 1999 a Bucarest.\nHanno rappresentato la Romania all'Eurovision Song Contest 2000 con il brano \"The Moon\".\nCarriera.\nI Taxi si sono formati il 13 marzo 1999 nella capitale rumena. La formazione originale comprendeva Dan Teodorescu, Adrian Bor\u021bun, George P\u0103tr\u0103noiu e Andrei B\u0103rbulescu, quest'ultimo rimpiazzato pochi mesi dopo da Lucian Cioarg\u0103.\nIl 27 febbraio 2000 i Taxi hanno partecipato a Selec\u021bia Na\u021bional\u0103, la selezione del rappresentante rumeno per l'Eurovision, cantando \"Luna\". Sono stati incoronati vincitori dal televoto. All'Eurovision Song Contest 2000, che si \u00e8 tenuto il successivo 13 maggio a Stoccolma, hanno cantato una versione in inglese del loro brano intitolato \"The Moon\" e si sono piazzati al 17\u00ba posto su 24 partecipanti con 25 punti totalizzati. Sono stati i preferiti dalla giuria della Macedonia del Nord, dove non \u00e8 stato possibile tenere un televoto."}
{"id": "8096773", "revid": "465169", "url": "https://it.wikipedia.org/wiki?curid=8096773", "title": "Taxi (gruppo musicale)", "text": ""}
{"id": "8096777", "revid": "287204", "url": "https://it.wikipedia.org/wiki?curid=8096777", "title": "Maestro di Memphis", "text": "Partecip\u00f2 probabilmente in alcune parti dell\"Adorazione dei Magi\" per San Donato a Scopeto, e dopo la morte del suo maestro (1504) si dedic\u00f2 per non pi\u00f9 di un decennio alla produzione di opere indipendenti, probabilmente adoperando come base disegni dello stesso Filippino. Il suo nome deriva da una pala con \"San Francesco in gloria\" nel Brooks Museum of Art a Memphis, e gli vengono attribuite altre opere in chiese e musei, quali la \"Madonna della cintola\" nel Museo del Cenacolo di Andrea del Sarto e la \"Madonna e santi\" nella chiesa di Santa Maria Assunta a Fabbrica di Peccioli, una pala al Petit Palais di Avignone. \nTra le proposte di individuazione, fatte spulciando tra i nomi degli allievi di Filippino Lippi, c'\u00e8 il nome di un tale Bernardo di Lorenzo, oppure potrebbe essere quel Niccol\u00f2 dei Cartoni ricordato dal Vasari, chiamato cos\u00ec proprio perch\u00e9 lavorava utilizzando i cartoni preparatori del suo maestro. \nIl suo stile appare come una versione indebolita delle opere del suo maestro, dove la tensione nervosa si stempera in una fattura pi\u00f9 convenzionale, pur restando l'artista pi\u00f9 fedele alla maniera di Filippino."}
{"id": "8096778", "revid": "36426", "url": "https://it.wikipedia.org/wiki?curid=8096778", "title": "Petit Palais (Avignone)", "text": ""}
{"id": "8096781", "revid": "599013", "url": "https://it.wikipedia.org/wiki?curid=8096781", "title": "Gr\u00e9goire Amiot", "text": "Carriera.\n\u00c8 cresciuto nel settore giovanile del .\nHa debuttato fra i professionisti il 12 maggio 2017 disputando con lo l'incontro di Ligue 2 perso 2-0 contro il .\nStatistiche.\n\"Statistiche aggiornate al 18 agosto 2019\"."}
{"id": "8096790", "revid": "767487", "url": "https://it.wikipedia.org/wiki?curid=8096790", "title": "The Art of Elegance", "text": "The Art of Elegance \u00e8 il sesto album e il quinto album in studio dell'attrice e cantante Kristin Chenoweth.\nNella primavera del 2016, Chenoweth ha annunciato via Twitter che stava lavorando a un nuovo album in studio, che sarebbe stato pubblicato nella primavera del 2017. Tuttavia, la data di uscita \u00e8 stata anticipata e, a met\u00e0 agosto, Chenoweth ha annunciato tramite i social media che sarebbe stato pubblicato il 23 settembre 2016. La settimana seguente annunci\u00f2 il titolo e poco dopo pubblic\u00f2 la foto di copertina.\nChenoweth rivel\u00f2 che la registrazione sarebbe stata di cover selezionate dal Great American Songbook, e pubblic\u00f2 il primo singolo, \"The Very Thought of You\" il 19 agosto. A second single, \"Smile\" was released on September 9. Un secondo singolo, \"Smile\" \u00e8 stato pubblicato il 9 settembre.\nQuesto album segna anche il secondo album a tema Great American Songbook di Chenoweth. Il suo primo \u00e8 stato il suo album di debutto nel 2001 Let Yourself Go, che presentava principalmente canzoni classiche degli anni '40."}
{"id": "8096791", "revid": "287204", "url": "https://it.wikipedia.org/wiki?curid=8096791", "title": "Atletica leggera agli XI Giochi panafricani - Decathlon", "text": "Il concorso del decathlon maschile agli XI Giochi panafricani si \u00e8 svolto il 13 e 14 settembre 2015 allo Stade Municipal de Kint\u00e9l\u00e9 di Brazzaville, nella Repubblica del Congo.\nLa gara \u00e8 stata vinta dal mauriziano Guillaume Thierry.\nRisultati.\n100 metri.\nVento: -0.1\u00a0m/s\n110 metri ostacoli.\nWind: +0.1\u00a0m/s"}
{"id": "8096792", "revid": "1793900", "url": "https://it.wikipedia.org/wiki?curid=8096792", "title": "Lago Faguibine", "text": "Il lago Faguibine \u00e8 un lago del Mali, situato nel deserto del Sahara."}
{"id": "8096795", "revid": "1543377", "url": "https://it.wikipedia.org/wiki?curid=8096795", "title": "Lisa McGee", "text": "Biografia.\nNata e cresciuta a Derry, Irlanda del Nord, ha studiato alla Queen's University Belfast, per poi diventare scrittrice presso il Royal National Theatre di Londra nel 2006. Le sue drammaturgie includono \"Jump\", \"The Heights\", \"Nineteen Ninety Two\" e \"Girls and Dolls\", per le quali ha vinto lo Stewart Parker Trust New Playwright Bursary 2007.\nI lavori televisivi di McGee includono \"The Things I Haven't Told You\" per BBC Three, la serie televisiva irlandese \"Raw\", che ha creato per RT\u00c9, un periodo come sceneggiatrice per tre serie del candidato alla BAFTA \"Being Human\" della BBC, la sitcom di Channel 4 \"London Irish\", che ha creato, scrivendo per la serie drammatica di BBC One nominata ai Golden Globe \"The White Queen\" e \"Indian Summers\", sempre per Channel 4. La sua commedia teatrale \"Jump\" \u00e8 stata inoltre adattata in un film nel 2012.\nMcGee \u00e8 l'ideatrice e sceneggiatrice di \"Derry Girls\", una sitcom messa in onda nel Regno Unito su Channel 4 dal gennaio 2018. In 2018, \u00e8 stata inserita tra le BBC's 100 Women.\nVita privata.\nLisa McGee \u00e8 sposata con l'attore Tobias Beer."}
{"id": "8096796", "revid": "767487", "url": "https://it.wikipedia.org/wiki?curid=8096796", "title": "Swiri", "text": "Swiri (\uc26c\ub9ac) \u00e8 un film del 1999 diretto da Kang Je-gyu.\nTrama.\nYu e Lee sono due agenti segreti sudcoreani che hanno lo scopo di rintracciare la pericolosa assassina Lee Bang-hee, la quale nei sei anni precedenti ha ucciso molte personalit\u00e0 di spicco della Corea del Sud. L'assassina fa parte di un'organizzazione terroristica che si \u00e8 impossessata di una pericolosa bomba; il luogo scelto per la detonazione \u00e8 lo stadio di Seoul, dove si sarebbe svolta un'importante partita di calcio tra Corea del Sud e Corea del Nord, in occasione della quale avrebbero partecipato anche i presidenti delle due nazioni.\nDistribuzione.\nIn Corea del Sud, la pellicola \u00e8 stata distribuita a partire dal 13 febbraio 1999; da essa \u00e8 stato tratto il drama coreano \"Iris\"."}
{"id": "8096797", "revid": "76261", "url": "https://it.wikipedia.org/wiki?curid=8096797", "title": "Pistocchino", "text": ""}
{"id": "8096803", "revid": "117988239", "url": "https://it.wikipedia.org/wiki?curid=8096803", "title": "My California", "text": "My California \u00e8 il quinto album in studio di Beth Hart, pubblicato nel 2010. Hart ha lavorato con il produttore danese Rune Westberg, che aveva gi\u00e0 lavorato ai precedenti album di Beth \"37 Days\" e \"Leave the Light On\". Westberg ha sfidato Hart a non \"urlare con la ferocia degli animali\", ed a non fare affidamento sul potere della sua voce ma piuttosto sul potere delle emozioni. Questo rende \"My California\" un album unico nella discografia di Hart, con una costanza in tutte le tracce a cui i fan non erano abituati con gli album precedenti."}
{"id": "8096804", "revid": "767487", "url": "https://it.wikipedia.org/wiki?curid=8096804", "title": "Venuta e trionfo di Cristo", "text": "La Venuta e trionfo di Cristo o Sette gioie della Madonna \u00e8 un dipinto del pittore primitivo fiammingo Hans Memling, realizzato circa nel 1480 e conservato nella Alte Pinakothek di Monaco di Baviera in Germania. \nStoria.\nFu ordinato per ordine di Pieter Bultync e di sua moglie, Katelyne van Ryebeke a presiedere sopra l'altare nella cappella della gilda \"Tanner\" o \"Saddler\" (conceria e pelletteria), della Chiesa di Nostra Signora a Bruges dove conservato fino al 1780 e successivamente portato nella Alte Pinakothek di Monaco di Baviera.\nDescrizione.\nIl dipinto, di complessa iconografia, svolge anche complesse funzioni devozionali e liturgiche.\nMostra venticinque episodi dei cicli della vita della Vergine e della vita di Ges\u00f9 combinati in una composizione narrativa in cui la scena centrale (l'adorazione dei Magi) offusca la sua importanza condividendola con molti altri. Tra le scene rappresentate ci sono l'annunciazione alla Vergine, l'annunciazione ai pastori, la nativit\u00e0, la strage degli innocenti, la passione, la resurrezione, l'ascensione, la pentecoste, la dormizione di Maria e l'Assunta. Un simile stile narrativo fu usato dallo stesso pittore nella \"Passione di Torino\" (1470 circa), commissionato dall'italiano Tommaso Portinari (conservato nella Galleria Sabauda di Torino).\nLa composizione della scena centrale ha un'importante simbologia liturgica: Maria Vergine, tenendo il bambino (il pane eucaristico) nel suo mantello , che rappresenta l\"'Ara Dei\" (Dio s' altare) o \"Ara Coeli\" (Altare del Cielo), mentre i Magi rappresentano simbolicamente la Chiesa universale.\nLe Messe celebrate su questa pala d'altare a beneficio dei membri della gilda e dei loro parenti, vivi e morti e non avevano un pubblico limitato; l'apertura dell'architettura gotica del tempio ha permesso una chiara visione della cappella e del suo altare. Il dipinto era completamente visibile dal deambulatorio. L'esposizione di dettagli della selleria nella scena dei Magi \u00e8 un modo per evidenziare il legame di un dipinto e una cappella con quella gilda e funge da una sorta di pubblicit\u00e0 per i prodotti delle loro attivit\u00e0.\nLa \"devotio moderna\" dell'epoca ha invitato un pellegrinaggio mentale, come un viaggio immaginario da un santuario locale e familiare a una pericolosa destinazione in Terra Santa, seguendo le orme di Cristo, soprattutto per ravvivare la passione. Questo concetto pu\u00f2 aiutare a spiegare un'opera come questa: mostrare la via di Cristo e di sua madre attraverso i luoghi sacri."}
{"id": "8096805", "revid": "107244025", "url": "https://it.wikipedia.org/wiki?curid=8096805", "title": "Samdech Penn Nouth", "text": ""}
{"id": "8096807", "revid": "304077", "url": "https://it.wikipedia.org/wiki?curid=8096807", "title": "Lago Zoar", "text": "Il lago Zoar \u00e8 un lago artificiale americano del Connecticut, situato nel territorio delle contee di Fairfield e New Haven. Si \u00e8 formato dopo la creazione della diga di Stevenson Dam, di cui fa parte l'omonima centrale idroelettrica Stevenson Dam Hydroelectric Plant. Confinano con il lago le citt\u00e0 di Monroe, Newtown, Oxford e Southbury.\nIl lago \u00e8 stato creato inondando un'area chiamata \"Pleasantvale\" o \"Pleasant Vale\", che faceva parte di Oxford e Stevenson."}
{"id": "8096808", "revid": "1310927", "url": "https://it.wikipedia.org/wiki?curid=8096808", "title": "Daan Rienstra", "text": "Biografia.\n\u00c8 fratello minore di Ben Rienstra, anch'esso calciatore.\nCaratteristiche tecniche.\n\u00c8 un centrocampista centrale.\nCarriera.\nHa debuttato fra i professionisti il 10 maggio 2015 disputando con l' l'incontro di Eredivisie perso 2-0 contro il .\nCon la maglia dell' ha disputato oltre 100 incontri di Eerste Divisie.\nStatistiche.\n\"Statistiche aggiornate al 18 agosto 2019\"."}
{"id": "8096824", "revid": "767487", "url": "https://it.wikipedia.org/wiki?curid=8096824", "title": "Contact from the Underworld of Red Boy", "text": "Contact from the Underworld of Redboy \u00e8 un album di Robbie Robertson pubblicato nel 1998 da Capitol Records. L'album \u00e8 composto dall'inspirazione del genere di musica aborigena canadese (compresi canti e canti aborigeni canadesi tradizionali), nonch\u00e9 rock moderno, trip hop ed elettronica, spesso integrati insieme, e presenta molti artisti ospiti."}
{"id": "8096828", "revid": "767487", "url": "https://it.wikipedia.org/wiki?curid=8096828", "title": "Confine tra il Brasile e il Venezuela", "text": "Il confine tra il Brasile e il Venezuela descrive la linea che delimita i due stati. Ha una lunghezza di 2.199\u00a0km.\nGeografia.\nIl confine geografico inizia nella triplice frontiera tra Brasile-Colombia-Venezuela alla Piedra del Cocuy e continua lungo il canale Maturac\u00e1 fino alla cascata Hu\u00e1; segue quindi una linea retta fino alla cima di una montagna chiamata Cerro Cupi. \nSegue quindi la cresta tra i bacini del fiume Orinoco e dell'Amazzonia fino al punto di confine Brasile-Guyana-Venezuela in cima al Monte Roraima, coprendo cos\u00ec un totale di 2.199 chilometri (di cui 90 km sono confini convenzionali e i restanti 2.109 km corrispondono allo spartiacque tra i bacini dell'Amazzonia (Brasile) e Orinoco (Venezuela).\nDispute territoriali.\nPoich\u00e9 il Venezuela rivendica la parte occidentale della Guyana come Guayana Esequiba, dal punto di vista venezuelano il confine termina solo alle sorgenti del fiume Essequibo, coprendo cos\u00ec una lunghezza totale di 2.850 km. Tuttavia, le rivendicazioni venezuelane nell'area sono contrastate dal Brasile e la Guyana esercita un controllo politico sulla regione contesa.\nImmigrazione e chiusure.\nRoraima, lo stato pi\u00f9 settentrionale del Brasile, ha subito un forte afflusso di immigrati venezuelani lungo il suo confine nel 2018. Il 7 agosto il governo regionale ha chiesto alla Corte Federale Suprema del Brasile di chiudere il confine, e pi\u00f9 tardi quel giorno la Corte Federale Suprema ha respinto la richiesta per incostituzionalit\u00e0. \nIl 22 febbraio 2019, durante la crisi presidenziale venezuelana del 2019, il presidente venezuelano Nicol\u00e1s Maduro ha chiuso il confine per impedire agli aiuti umanitari internazionali di raggiungere il Venezuela via terra."}
{"id": "8096830", "revid": "599013", "url": "https://it.wikipedia.org/wiki?curid=8096830", "title": "Fredriech Pretorius", "text": ""}
{"id": "8096831", "revid": "287204", "url": "https://it.wikipedia.org/wiki?curid=8096831", "title": "Piramida", "text": "Piramida \u00e8 il quarto album in studio del gruppo indie rock danese Efterklang. \u00c8 stato pubblicato il 22 settembre 2012. L'album \u00e8 stato il loro secondo ad essere pubblicato con l'etichetta 4AD. L'album prese ispirazione e prende il nome dall'insediamento russo abbandonato di estrazione del carbone nell'arcipelago norvegese delle Svalbard."}
{"id": "8096832", "revid": "594360", "url": "https://it.wikipedia.org/wiki?curid=8096832", "title": "Shiri", "text": ""}
{"id": "8096833", "revid": "827882", "url": "https://it.wikipedia.org/wiki?curid=8096833", "title": "Palline di zucchero", "text": "Le palline di zucchero, anche conosciute come zuccherini colorati, confettini multicolore e diavolini, sono un ingrediente per dolci composto da piccolissime sfere a base di zucchero e amido.\nStoria.\nSebbene la loro origine sia incerta, si presume che le palline di zucchero, originariamente color bianco opaco, fossero nate come variante pi\u00f9 piccola delle pastiglie di zucchero un tempo utilizzate per scopi farmaceutici.\nSi presume che, negli USA, siano apparsi i cosiddetti \"nonpareils\" (palline di zucchero) colorati all'inizio del diciannovesimo secolo. La nota scrittrice gastronomica Eliza Leslie cita dei \"nonpareils\" rossi e verdi utilizzati per decorare una \"queen cake\". In un suo libro del 1828 (\"Seventy-five Recepts for Pastries, Cakes and Sweetmeats\"), la stessa autrice consiglia di usare dei \"nonpareils\" bianchi da mettere sulla glassa rosa di una torta quattro quarti.\nEleanor Parkinson, che apparteneva a una nota famiglia di pasticceri professionisti di Filadelfia pubblic\u00f2, nel 1844, la prima edizione del suo libro \"The Complete Confectioner\", in cui descriveva come preparare delle palline di zucchero. La sua procedura, simile a quella che viene usata per preparare i confetti, consisteva nell'uso di varie pentole riscaldate e sciroppo anch'esso caldo.\nLa citt\u00e0 di G\u00f6rlitz \u00e8 la \"patria\" delle palline di zucchero in Germania, ove sono conosciute con il nome \"liebesperlen\". Esse furono inventate dal pasticcere Rudolf Hoinkis (1876\u20131944) e il loro nome, traducibile in \"perle d'amore\", deriva da una conversazione che Hoinkis fece con la moglie, proclamando che l'amava come le \"perle\" di sua creazione. Incerto su quale nome dare alla sua ricetta, sua moglie gli consigli\u00f2 di chiamarle \"perle d'amore\". La fabbrica ove produsse per la prima volta il suo ingrediente dolciario fu fondata nel 1896, e viene oggi gestita dal suo pronipote Mathias.\nDurante la met\u00e0 del ventesimo secolo, negli Stati Uniti, le palline di zucchero furono in parte rimpiazzate dai cosiddetti \"sprinkles\" o \"jimmies\" (conosciute in Italia come codette di zucchero), di forma oblunga e pi\u00f9 morbidi. Esattamente come i \"nonpareils\", gli \"sprinkles\" hanno una funzione pressoch\u00e9 decorativa, un sapore indistinto e vengono usati per guarnire alimenti molto zuccherati.\nNei Paesi Bassi vengono prodotti i \"muisjes\": semi di anice ricoperti di zucchero da non confondere con le palline di zucchero che vengono serviti a colazione con pane e burro. I \"muisjes\" vengono anche serviti su una fetta biscottata per celebrare la nascita di un bambino. In tale circostanza prendono il nome di \"beschuit met muisjes\".\nNel Regno Unito, in Australia e in Nuova Zelanda, le palline di zucchero prendono il nome di \"hundreds-and-thousands\" (\"centinaia e migliaia\"). In Australia e Nuova Zelanda, vengono spesso consumati sui \"cupcake\" o su fette di pane imburrato che prendono il nome di \"fairy bread\" (\"pane fatato\") che sono spesso consumate alle feste di compleanno dei bambini."}
{"id": "8096835", "revid": "599013", "url": "https://it.wikipedia.org/wiki?curid=8096835", "title": "Melle Meulensteen", "text": "Biografia.\n\u00c8 il figlio dell'allenatore Ren\u00e9 Meulensteen.\nCarriera.\nCresciuto nei settori giovanili di Manchester United e , il 23 gennaio 2018 viene tesserato dall'.\nStatistiche.\nPresenze e reti nei club.\n\"Statistiche aggiornate al 18 agosto 2019.\""}
{"id": "8096836", "revid": "827882", "url": "https://it.wikipedia.org/wiki?curid=8096836", "title": "Zuccherini colorati", "text": ""}
{"id": "8096837", "revid": "827882", "url": "https://it.wikipedia.org/wiki?curid=8096837", "title": "Confettini multicolore", "text": ""}
{"id": "8096839", "revid": "827882", "url": "https://it.wikipedia.org/wiki?curid=8096839", "title": "Diavolini", "text": ""}
{"id": "8096840", "revid": "287204", "url": "https://it.wikipedia.org/wiki?curid=8096840", "title": "Viscera (album)", "text": "Viscera \u00e8 un album della cantante norvegese Jenny Hval, il primo pubblicato con il suo nome dopo i due usciti in precedenza come \"rockettothesky\".\nLa rivista \"Uncut\" lo ha inserito al numero 42 nella sua lista dei \"Top 50 Album del 2011\". \"In Review Online\" lo ha inserito al numero 8 nella sua lista dei \"Top 15 Album del 2011\"."}
{"id": "8096847", "revid": "599013", "url": "https://it.wikipedia.org/wiki?curid=8096847", "title": "Sylla Sow", "text": "Caratteristiche tecniche.\n\u00c8 un centravanti.\nCarriera.\nCresciuto nel settore giovanile del , nel 2015 \u00e8 stato acquistato dall' che lo ha inizialmente aggregato alla seconda squadra.\nHa esordito in Eredivisie il 29 aprile 2018 disputando l'incontro pareggiato 2-2 contro l'.\nNel gennaio 2019 \u00e8 stato acquistato dall'.\nStatistiche.\n\"Statistiche aggiornate al 18 agosto 2019\"."}
{"id": "8096849", "revid": "107244633", "url": "https://it.wikipedia.org/wiki?curid=8096849", "title": "Flavio Bruno Pardini", "text": ""}
{"id": "8096850", "revid": "247222", "url": "https://it.wikipedia.org/wiki?curid=8096850", "title": "Sounds Like Gene Vincent", "text": "Sounds Like Gene Vincent \u00e8 un album discografico di Gene Vincent, pubblicato dalla casa discografica Capitol Records nel giugno del 1959.\nMusicisti.\nMy Baby Don't Low / I Might Have Known / Over the Rainbow\nI Can't Believe You Want to Leave / In Love Again / Say Mama / Be Bop Boogie Boy\nYou Are the One for Me / Maybe\nReady Teddy / Vincent's Blues\nI Got to Get to You Yet / My Heart / The Night Is so Lonely\nNow Is the Hour\nMaybelline / Beautiful Brown Eyes\nWho's Pushing Your Swing / Anna Annabelle"}
{"id": "8096851", "revid": "585241", "url": "https://it.wikipedia.org/wiki?curid=8096851", "title": "Goji", "text": ""}
{"id": "8096859", "revid": "1924342", "url": "https://it.wikipedia.org/wiki?curid=8096859", "title": "Pain Is Beauty", "text": "Pain Is Beauty \u00e8 il terzo album in studio del cantautore e omonimo gruppo americano, Chelsea Wolfe, pubblicato il 3 settembre 2013 attraverso l'etichetta Sargent House.\nTematicamente, si dice che Pain Is Beauty riguardi in gran parte l'amore idealistico. Anche se Wolfe ha anche affermato \"Non \u00e8 un album concettuale. Ci sono molte cose diverse: si tratta di origini, si tratta di natura, si tratta di amore tormentato e di superare le probabilit\u00e0. In questo album ci sono molti temi diversi.\" Secondo Wolfe, l'abito rosso che indossa sulla copertina dell'album rappresenta la lava vulcanica. Per quanto riguarda il titolo dell'album, Wolfe ha ammesso, \"... ci saranno sempre situazioni che attraversiamo che sono davvero difficili e dobbiamo solo essere forti, e se arriviamo dall'altra parte, diventiamo persone pi\u00f9 sagge e le nostre vite diventano pi\u00f9 belle. \"\nStile.\n\"Consequence\" descrisse che \"l'aggiunta di sintetizzatori e ritmi in sequenza crea un ibrido espansivo dei suoi dei tre album precedenti.\" Il sito web ha anche notato \"tratti distintivi di seducente rock gotico, folk psichico e post-punk\" \nPain Is Beauty \u00e8 stato ben accolto dai critici musicali alla sua uscita iniziale. Il sito di recensioni Metacritic ha assegnato un punteggio medio di 82 all'album in base a 17 recensioni, indicando \"acclamazione universale\".\nIn una recensione positiva di Nate Chinen del New York Times, il recensore ha commentato il tono dell'album osservando che \"... l'atmosfera attraente ma soffocante di Pain Is Beauty dovrebbe essere intesa come un preciso calcolo estetico\", affermando anche \"Pain Is Beauty, il suo quarto album in tre anni, conferma la sua fermezza come cantautrice di intenzioni gotiche, attratta dal fatalismo romantico e dalle belle rovine.\" Confrontando l'album con i dischi precedenti, ha espresso Heather Phares di AllMusic,\" Wolfe opta per un suono a tutti gli effetti di quello che ha fatto in Unknown Rooms in un modo pi\u00f9 temperato ed eclettico di quello che Apokalypsis ha consegnato \", spiegando:\" Con l'aiuto di Ben Chisholm e degli altri suoi collaboratori, \u00e8 libera di andare praticamente in qualsiasi direzione scelga, e lei finisce per sceglierne un bel po'.\" Nella recensione di Pitchfork, Jenn Pelly dichiar\u00f2 che\" Le canzoni di Pain di Wolfe enfatizzano costruzioni enormi con un potere inghiottente nella vena dei Cigni...\"\nDiverse recensioni hanno criticato la coesione dell'album; come osserva Angel of Sputnikmusic, \"Sebbene sia possibile che Pain Is Beauty avrebbe beneficiato di un po' pi\u00f9 di tempo speso a scrivere canzoni e ad ampliare la direzione generale del suono dell'album, ci sono ancora pi\u00f9 canzoni abbastanza impressionanti da rendere questa degna aggiunta al catologo di Wolfe\". "}
{"id": "8096863", "revid": "547034", "url": "https://it.wikipedia.org/wiki?curid=8096863", "title": "Nicola Coughlan", "text": "Biografia.\nPrimi anni.\nNata a Galway, Irlanda, la Coughlan \u00e8 cresciuta a Oranmore, ha un fratello e una sorella maggiori ed ha maturato l'interesse per la recitazione in giovane et\u00e0. Dopo aver frequentato lo Scoil Mhuire per la scuola primaria e il Calasanctius College per la scuola secondaria, ha studiato sia alla Oxford School of Drama che alla Birmingham School of Acting per poi conseguire una laurea in lingua inglese e civilt\u00e0 classica presso l'Universit\u00e0 Nazionale d'Irlanda.\nCarriera.\nNel 1997, all'et\u00e0 di 10 anni, ha un ruolo non accreditato nel film thriller d'azione \"My Brother\u2019s War\", mentre attorno al 2004 intraprende la carriera di attrice, partecipando al cortometraggio comico di Tom Collins \"The Phantom Cnut\" e prestando la voce in vari cartoni animati. Ad un certo punto, a causa di difficolt\u00e0 finanziarie, Coughlan dovette tornare in Irlanda, durante tale periodo ha sofferto di depressione e la sua famiglia l'ha aiutata durante l'intero processo. Dopo aver lavorato part-time presso un ottico a Galway, ha risposto a un casting aperto per \"Jess and Joe Forever\" all'Old Vic di Londra, ottenendo il ruolo principale e debuttando a settembre 2016 prima di iniziare una tourn\u00e9e nazionale.\nNel 2018 ottiene la parte di Hannah Dalton in \"Harlots\" e soprattutto di Clare Devlin in \"Derry Girls\", sitcom di Channel 4 che le conferisce fama internazionale. Nello stesso anno avviene inoltre il suo debutto nel West End, al Donmar Warehouse, con \"Gli anni fulgenti di Miss Brodie\", venendo definita dalla rivista Evening Standard \"una delle stelle nascenti del 2018\".\nNel 2019 entra a far parte del cast della serie di ShondaLand \"Bridgerton\", distribuita da Netflix l'anno successivo; nel suddetto dramma storico, tratto dall'omonima serie letteraria di Julia Quinn, la Coughlan interpreta il ruolo di Penelope Featherington, una refrattaria debuttante figlia minore di una famiglia di nuovi ricchi nella Londra dell'Et\u00e0 della Reggenza. \nPer il Capodanno 2020 ha preso parte a un episodio speciale di \"The Great British Bake Off\" assieme ad altri membri del cast di \"Derry Girls\", mentre il 26 giugno dello stesso anno, la Coughlan e le co-star della serie hanno eseguito uno sketch con Saoirse Ronan per lo speciale di raccolta fondi di RT\u00c9 \"RT\u00c9 Does Comic Relief\", i cui proventi sono andati a favore delle persone colpite dalla pandemia di COVID-19.\nAttivismo.\nNel 2018, mentre Nicola Coughlan appariva sul palco ne \"Gli anni fulgenti di Miss Brodie\" al Donmar Warehouse di Londra, ha scritto un pezzo per il Guardian denunciando il controllo ingiusto fatto sui corpi delle donne dalla critica teatrale. L'anno successivo, ha fatto nuovamente notizia per aver confutato il commento del Daily Mirror ai British Academy Television Awards 2019 che ha definito il suo aspetto: \"Non il pi\u00f9 lusinghiero\", portandola a twittare \"Intendo dire, sbagliato @DailyMirror sono favolosa, mi spiace\". Nel luglio 2020, ha venduto all'asta un vestito di Alex Perry per 5.000\u20ac che ha donato al Laura Lynn Hospice, un ospizio per bambini irlandese che fornisce servizi specialistici di cure palliative e di supporto.\nNel febbraio 2019, 28 donne imbraccianti delle valigie e guidate da Nicola Coughlan hanno attraversato il Westminster Bridge di Londra per chiedere la depenalizzazione dell'aborto in Irlanda del Nord, in rappresentanza del numero stimato di donne che ogni settimana deve recarsi in Inghilterra per accedere all'aborto.\nVita privata.\nNicola Coughlan vive a Londra ed \u00e8 una fervente sostenitrice del Partito Laburista. In occasione delle elezioni generali del 2019, ha twittato il suo sostegno al partito, ha incoraggiato le persone a registrarsi per votare, criticando apertamente l'ufficio stampa conservatore definendo \"cos\u00ec sinistro\" il fatto che avessero cambiato il loro nome su Twitter in \"factcheck UK\" durante un dibattito elettorale.\nRiconoscimenti.\nThe Stage Ones to Watch\nOff West End Awards\nEvening Standard Magazine Rising Stars"}
{"id": "8096866", "revid": "88740", "url": "https://it.wikipedia.org/wiki?curid=8096866", "title": "Tate (disambigua)", "text": ""}
{"id": "8096867", "revid": "767487", "url": "https://it.wikipedia.org/wiki?curid=8096867", "title": "Paolo Ghelardini", "text": "Biografia.\nNasce a Roma ma la famiglia si trasfer\u00ec poi in Lombardia, dove si laure\u00f2 in Lettere; dopo aver fatto diversi lavori, inizi\u00f2 a collaborare come giornalista per la Fratelli Fabbri per poi esordire come autore di fumetti scrivendo alcune sceneggiature per la serie per adulti Messalina edita da Renzo Barbieri per il quale, dal 1972, scrisse altre serie a fumetti di genere horror per adulti editi dalla Edifumetto come ad esempio \"Frankenstein, Lupo Bianco, Candida, Pompea\" e vari numeri delle serie antologiche \"Vampiro, Vampirissimo, I Notturni\" oltre che, insieme a Remo Pizzardi, decine di episodi della serie \"Lucifera\"; per la Ediperiodici, scrisse invece le serie \"Bonnie\" e \"Goldrake\", oltre a serie horror come \"Oltretomba\"\", Terror, Terror Blu, Storie Blu e Storie Nere\". L'anno successivo collabor\u00f2 anche con l'editore Furio Viano per il quale scrisse fino al 1977 sceneggiature per la serie western \"Vart\u00e0n\" e ide\u00f2 e scrisse la serie \"Misterlady\", disegnate da autori come Sandro Angiolini, Leonardo Gagliano e Enea Riboldi. Nello stesso anno, per la UP International degli editori Torelli e Fasani scrisse le serie \"Johnny Honda,\" \"e Petrosino\". Collaborando con lo Studio Origa scrisse le serie \"Rolly Royce\" e \"Lady Lust\". Dal 1975 al 1976 pubblic\u00f2 sul \"Corriere dei ragazzi\" la serie \"Tom Boy\", realizzata insieme a Silverio Pisu e disegnata da Nadir Quinto\".\" Collabor\u00f2 anche con l'Editoriale Corno pubblicando alcune storie sulle rivista antologica \"Eureka\" e creando le serie \"Jonesco\" e \"Angel &amp; Angel\" per la rivista \"Adamo\".\nNegli anni ottanta scrisse la serie \"Paninaro\" che arriv\u00f2 a vendere 140.000 copie e venne pubblicata fino al 1989."}
{"id": "8096878", "revid": "358169", "url": "https://it.wikipedia.org/wiki?curid=8096878", "title": "Atsu Nyamadi", "text": "Biografia.\nHa iniziato la propria carriera agonistica a livello internazionale ai Giochi olimpici giovanili di Singapore 2010, cimentandosi nel salto triplo, specialit\u00e0 nel quale ha ottenuto l'ottavo posto.\nIn seguito si \u00e8 dedicato al decathlon. Ai campionati africani di Porto-Novo 2012 \u00e8 giunto quinto con il punteggio di 5932.\nAi campionati africani di Marrakech 2014 ha vinto la medaglia di bronzo. L'anno successivo agli Giochi panafricani di Brazzaville si \u00e8 laureato vice-campione continentale.\nRisultato ottenuto anche l'anno seguente ai campionati africani di Durban 2016, ove \u00e8 giunto secondo alle spalle del sudafricano Fredriech Pretorius."}
{"id": "8096890", "revid": "72396", "url": "https://it.wikipedia.org/wiki?curid=8096890", "title": "Murwira", "text": "Murwira \u00e8 una localit\u00e0 dello Zimbabwe, nella provincia di Masvingo."}
{"id": "8096891", "revid": "585241", "url": "https://it.wikipedia.org/wiki?curid=8096891", "title": "Lampone rosso", "text": ""}
{"id": "8096892", "revid": "585241", "url": "https://it.wikipedia.org/wiki?curid=8096892", "title": "Lampone europeo", "text": ""}
{"id": "8096894", "revid": "1543377", "url": "https://it.wikipedia.org/wiki?curid=8096894", "title": "Confine tra l'Angola e la Repubblica Democratica del Congo", "text": "Il confine tra l'Angola e la Repubblica Democratica del Congo ha una lunghezza 2646 km e va dall'Oceano Atlantico a ovest, fino al triplice confine con lo Zambia a sud-est.\nGeografia.\nIl confine tra i due paesi \u00e8 costituito da due diversi segmenti:\nStoria.\nIl confine emerse durante l'epoca coloniale quando l'Angola (che i portoghesi avevano cominciato a esplorare a partire dal XV secolo) e il Congo rientravano rispettivamente sotto la sfera di influenza portoghese e belga. La spartizione dell'Africa che culmin\u00f2 nella Conferenza di Berlino del 1884 riconobbe al re Leopoldo II del Belgio il titolo di capo di Stato sovrano dell'Associazione internazionale del Congo, divenuto in seguito Stato Libero del Congo. L'amministrazione dello Stato libero del Congo venne rilevata dal governo belga nel 1908.\nUn confine iniziale venne delimitato il 14 febbraio 1885 tramite una convenzione nel settore di Cabinda, nell'entroterra dalla foce del fiume Congo e al fiume Kwango. La convenzione concedeva il riconoscimento da parte dell'Associazione Internazionale del Congo delle rivendicazioni portoghesi a Cabinda mentre il Portogallo garantiva all'Associazione Internazionale del Congo uno stretto corridoio di terra fino alla costa.\nUn gran numero di accordi di confine furono firmati nei decenni successivi. Una convenzione tra il Portogallo e lo Stato libero del Congo firmata a Bruxelles il 25 maggio 1891, ridelimit\u00f2 parzialmente il settore di Cabinda, e stabil\u00ec in modo pi\u00f9 dettagliato il confine nel settore del fiume Congo. Un secondo trattato fu firmato dal Portogallo e dallo Stato libero del Congo a Lisbona delimitando le loro rispettive sfere di sovranit\u00e0 nella regione di Lunda dal Kwango tra lo spartiacque Congo - Zambesi e il 24\u00ba meridiano.\nIl settore di Cabinda fu delimitato secondo un processo verbale firmato da una commissione paritetica a Cabinda il 17 luglio 1900 e fu approvato da un protocollo firmato a Bruxelles il 5 luglio 1913 , consentendo l'attuale allineamento a eccezione di un segmento a breve distanza a est di Noqui dove una piccola area fu ceduta dal Portogallo al Belgio in uno scambio di territori il 22 luglio 1927 per facilitare la costruzione di una ferrovia tra Matadi e Leopoldville Una controversia relativa al fiume Kasai e il Lago Dilolo venne risolta da uno scambio di note tra il Belgio e il Portogallo il 30 aprile 1910 e il 2 giugno 1910.\nUn accordo relativo alle procedure da seguire nella demarcazione del confine tra il triplice confine della Rhodesia settentrionale (Zambia) e la sorgente del Cassamba venne firmato a Lisbona il 14 gennaio 1914. La sezione centrale Kwango-Kasai fu delimitata sul terreno nel 1923. e ulteriori aggiustamenti furono effettuati nelle regioni di Matadi e Dilolo nel luglio 1927.\nIn seguito alla decolonizzazione il Congo belga ottenne l'indipendenza (come Repubblica del Congo, in seguito ribattezzata Repubblica Democratica del Congo) il 30 giugno 1960. La colonia dell'Angola, che divenne una provincia d'oltremare del Portogallo nel 1951, ottenne l'indipendenza nel 1975."}
{"id": "8096899", "revid": "938", "url": "https://it.wikipedia.org/wiki?curid=8096899", "title": "Atletica leggera ai XVIII Giochi asiatici", "text": "Le gare di atletica leggera ai XVIII Giochi asiatici si sono svolte al \"Gelora Bung Karno Stadium\" di Giacarta, in Indonesia, dal 25 al 30 agosto 2018. Hanno partecipato alle competizioni 688 atleti provenienti da 43 nazioni."}
{"id": "8096904", "revid": "278253", "url": "https://it.wikipedia.org/wiki?curid=8096904", "title": "Nanni Guiso", "text": "Generalmente noto con il nome di Nanni Guiso, per essere distinto sin da giovane dagli omonimi parenti, \u00e8 un discendente del ramo Guiso-Satta ed \u00e8 stato Cavaliere nobile. Ha continuato, cos\u00ec come i suoi parenti, a ricevere nella comunit\u00e0 oroseina il trattamento nobiliare di \u201cDon\u201d. \nParticolarmente inserito nell'altolocato ambiente culturale italiano, era un estimatore di arte e cultura, in particolare sarda e senese.\nBiografia.\nGiovanni Guiso nasce durante il Regno d'Italia da Concetta Alemandi di Cagliari e don Giacinto Guiso, membro di un'importante famiglia aristocratica sarda, i Guiso, diretti discendenti - di sole poche generazioni - dagli ultimi baroni feudatari della baronia di Orosei e del Feudo d'Albis; legati alla storia feudale non solo del paese di Orosei, ma anche di tutta la zona attigua e imparentati con altre importanti famiglie locali del Nuorese, come i Manca e i Gallisay. Nonostante l'abolizione del feudalesimo del 1840, il potere nobiliare e latifondista delle famiglie era ancora molto forte e non sarebbe decaduto nemmeno dopo la nascita della Repubblica. Dal lato della nonna, Donna Maria Antonietta Satta, Nanni era parente non solo dello scrittore e artista Giacinto Satta, fratello della nonna. Il Nonno invece, Don Giovanni Guiso, era nipote di secondo grado della nonna. \nRicevette una solida formazione umanistica che lo port\u00f2 a sviluppare una profonda sensibilit\u00e0 artistica. Questa si era acuita per le frequentazioni della famiglia d\u2019origine, attenta specialmente nella madre al gusto estetico, tanto che un vestito fatto fare per i figli per un carnevale venne indicato sul\u00abIl Mondo\u00bb di Pannunzio come esempio di moda fascista. Oltretutto, per essere protetto dal Banditismo, \"Giovannino\" veniva relegato in casa, circondato da mobili antichi, quadri degli avi appesi alle pareti, tappeti preziosi e cimeli di famiglia. Nanni inizi\u00f2 a vagare quindi con la fantasia, giocando nella sua stanza dei giochi ed evadendo da quelle mura con l'immaginazione. Una delle tante fisse estetiche di don Nanni furono gli abiti e le stoffe, che impar\u00f2 ad amare fin da bambino le stoffe preziose e l\u2019armonia dei colori. Negli Anni Trenta, la madre donna Concetta Guiso commissionava ai pi\u00f9 grandi costumisti il disegno e la confezione degli abiti di Carnevale per i due figli, mentre la nonna, donna Antonietta Satta, si serviva dai sarti pi\u00f9 affermati, compreso un esordiente Christian Dior.\nFondamentale fu per lui il soggiorno a Parigi e la conoscenza di Andr\u00e9 Pieyre de Mandiargues, autore estroverso e quanto mai anticonformista. \u201cUscii dall\u2019isolamento ovattato della mia casa di Orosei, incoraggiato \u2013 ha ricordato in uno dei tanti passi autobiografici disseminati quasi distrattamente nei suoi scritti \u2013 non tanto dalle letture che hanno sempre accompagnato le metamorfosi del ragazzo in uomo, quanto dal fascinoso modo di 3 4 vivere, avventuroso e romantico, di Andr\u00e9 e Bona, con i quali avevo scoperto angoli remoti e nascosti della nostra isola, della sua storia e della sua leggenda. Contando sulla loro amicizia, con i primi guadagni della mia professione raggiunsi, dopo averla per anni sognata, Parigi\u201d. \nLe gi\u00e0 rinomate frequentazioni della famiglia di origine, gli ambienti nobiliari di Orosei e dei parenti che - come altri discendenti delle contemporanee famiglie nobiliari paesane - si erano gi\u00e0 trasferiti a Roma e in altre grandi citt\u00e0, lo portarono a sviluppare una accesa passione per l'arte, la letteratura e, pi\u00f9 in generale, la cultura. Con queste premesse e la disponibilit\u00e0 economica, egli sviluppa la propria indole per il Mecenatismo e per il Collezionismo d'arte, entrando anno dopo anno a contatto con ambienti e personaggi del jet set internazionale.\nSi trasfer\u00ec a Siena per gli studi in giurisprudenze fu per lui il viaggio \u201cdai mitici lidi sardi alle arcane terre senesi\u201d. Giovanni Guiso qui svolse la professione di notaio da quando, nel luglio 1954 \u2013 aveva trent\u2019anni giusti \u2013, fu convocato a Siena per la consegna del sigillo notarile. La madre Donna Concetta volle accompagnarlo, nonostante l\u2019et\u00e0 e il disagio. In occasione di un soggiorno romano, nel 1954, scrisse: \u201cBasta. Libri, teatro o quadri, danza o cucina, musica se non sono troppo incompetente \u2013 vorrei parlare solo di cose interessanti, buone o che mi hanno commosso\u201d. \nDon Nanni era fortemente legato alla sua terra natia, e ripeteva spesso, facendo sua, la citazione della madre che lo accompagn\u00f2 nel 1954: \u00abDevo Tornare in Sardegna, dove mi sento ancora necessario: non voglio lasciare morire lo spirito della casa, le memorie tradizionali, i fiori del patio e la menta, e la maggiorana e il rosmarino\u00bb. In un'intervista concessa al giornalista Gianni Pititu de 'L'Ortobene nel 1988 disse \u00abOrosei rappresenta il mio io autentico, la mia verit\u00e0, il mio passato, quello che pi\u00f9 mi somiglia. A siena ho dovuto fare un po' violenza a me stesso: l\u00ec c'\u00e8 eleganza, misura, perfezione, rigore assoluto, Qui ad Orosei trovo quella natura che amo, e qui torner\u00f2 fermando il tempo, la mia vita frizzante. Ecco: Orosei rappresenta la mia autenticit\u00e0, Siena la mia cultura.\u00bb Ai suoi ospiti attratti dalla Sardegna, diceva \u00abA Orosei, mio paese natale, amato da David Herbert Lawrence, riempirete la mia casa della vostra presenza toscana raffinata, che addolcir\u00e0 la storia infinita della solitudine sarda\u00bb. \n\u00c8 quindi comprensibile come nel 1975, Don Nanni, accogliendo l'appello di una classe elementare guidata dalla maestra Giuseppina Manca, decida di finanziare il restauro di un'antica chiesa campestre di Orosei intitolata a \"Santa Maria 'e Mare\". La chiesa venne eretta nel Seicento per volont\u00e0 della sua famiglia e di risultava ancora di sua propriet\u00e0. Con la riapertura della chiesa, dal 1976 venne ripresa la tradizionale festa dell'omonima Vergine, e nasce il coro dei Tenori di Santa Maria e Mare. A partire dagli anni 80, per promuovere la festa e la cultura, Don Nanni collabora con il coro per organizzare mostre d'arte, includenti anche opere di grandi artisti come Pablo Picasso, o fotografi come Man Ray. \nIn et\u00e0 matura la sua vena artistica si manifest\u00f2 nella narrativa, il suo primo scritto venne pubblicato nel 1987.\nNel 1997 iniziarono i lavori per la realizzazione di un museo a lui intitolato, frutto di un accordo tra comune e Don Nanni. Questi, con un particolare contratto di riserva di propriet\u00e0, don\u00f2 la propria collezione di teatrini, e pezzi d'arte, ma anche abiti preziosi e sculture. Museo viene inaugurato nel 2000, grazie al finanziamento di Regione Sardegna e Comune di Orosei, su progetto di Vittorio Gregotti. Nanni Guiso lamentava come questa istituzione fosse sostanzialmente ignorata dagli enti pubblici, colpevoli di non destinare fondi, anche minimi, per il suo mantenimento e la costante apertura al pubblico. \nUn suo grande merito \u00e8 stato anche l'aver portato a Orosei mostre di respiro internazionale. Chi ama le avanguardie, per esempio, ha potuto ammirare foto originali di Man Ray, o una delle cinquanta valigette in cui Marcel Duchamp condens\u00f2, ad uso di pochi fortunatissimi collezionisti, la propria opera, compresa una copia in miniatura del Grande vetro. Ancora, una rara collezione di libri illustrati dagli espressionisti tedeschi del Blaue Reiter, o un cammino nella scultura del Novecento attraverso cento piccole opere, da Rodin a Giacometti, da Picasso a Calder, la pi\u00f9 grandi delle quali misura appena cinquanta centimetri. Mostre raffinatissime, minimaliste , che per\u00f2 hanno richiamato a Orosei un pubblico esigente, internazionale e cosmopolita, differente dalla folla di vacanzieri distratti che d'estate affolla il paese.\nSempre nella propriet\u00e0 di Guiso, venne istituito il Centro Culturale \"L'Ormeggio\" dove queste opere trovavano casa.\nNegli stessi anni, Nanni Guiso avvia un'attivit\u00e0 imprenditoriale alberghiera in un'area agricola fronte mare nella Marina di Orosei, inaugurando il Residence Lawrence, in onore dello scrittore David Herbert Lawrence, che visit\u00f2 il paese negli anni 20, con una menzione nel libro di viaggio Mare e Sardegna. Solo un anno dopo l'apertura, un articolo sul quotidiano locale La Nuova Sardegna anticipa la vendita del residence e dell'attiguo parco di 23 ettari ad un gruppo alberghiero locale. Dopo una prima smentita ufficiale, il progetto del Gruppo ITI MARINA, prende effettivamente piede nel 2001 e viene inaugurato nel 2002.\nNel 2002 gli \u00e8 stato conferito il premio \"Sardegna, turismo per amore\"\nRicoverato nell'ottobre 2007 per problemi di salute, la sua camera d\u2019ospedale delle ultime settimane era diventata un ufficio dove smistava corrispondenza, impartiva ordini. Al suo amato FAI, Nanni ha dedicato l\u2019intenso lavoro dei giorni che hanno concluso un\u2019esistenza animata da un\u2019indomita passione per le arti e per ogni testimonianza che incorporasse creativit\u00e0 di immagini e idee, per la natura ed ogni opera utile per tutelarne i compromessi, difficili equilibri. In una lettera del 7 novembre stesso, invitando all\u2019Apparita proprio gli amici del FAI, fece cenno ai varcati ottant\u2019anni, scrivendo: \u201cUn panettone gigantesco come la cupola di San Pietro ci ricorder\u00e0 la sacert\u00e0 del Natale. Comincio ad aspettarvi gi\u00e0 da ora, con la commozione degli ottantenni sempre pi\u00f9 affascinati dagli affetti e dalla vita\u201d. Nanni era \"un narcisista che sapeva di esserlo\", ma nella stessa proporzione era generoso, riservato ma non scontroso, sempre aperto al dialogo. Pretendeva che gli amici condividessero la felicit\u00e0 delle sue scoperte. \nNanni Guiso \u00e8 morto a Siena il 7 novembre 2006. Essendo stato sempre scapolo e senza figli, la sua eredit\u00e0 oggi \u00e8 divisa tra i nipoti (figli del fratello Don Giuseppe Guiso) Don Paolo Giovanni, Don Pietro Andrea e Donna Maria Antonietta.\nNel 2016 \u00e8 stato pubblicato un libro sulla vita di Don Nanni Guiso.\nLe residenze.\nNella met\u00e0 del Novecento, la famiglia Guiso affitta un appartamento di Palazzo d'Elci a Siena, appartenuto ai Pannocchieschi (dei quali, la Contessa Cesarina, diventer\u00e0 sua grande amica), eletto a dimora cittadina, e successivamente acquista, ancora fatiscente, la Villa L'Apparita, progettata nel Cinquecento da Baldassarre Peruzzi. Di questa villa Nanni Guiso curer\u00e0 il restauro e la creazione del giardino secondo progetto di Pietro Porcinai. Diviso tra L'Apparita e Palazzo D'Elci, (qui sempre in affitto e anche sede il suo studio notarile) affacciato in Piazza del Campo, in questi luoghi, cos\u00ec come nella Casa di famiglia oroseina, Nanni Guiso entr\u00f2 in contatto, sia come ospite che tramite la Contessa Cesarina Pannocchieschi D'Elci) entr\u00f2 in contatto con i reali di Spagna e d\u2019Inghilterra, nonch\u00e9 scrittori come Ezra Pound, Louis Aragon, Eugenio Montale, Italo Calvino, Mario Luzi, Alberto Arbasino, Goffredo Parise, Gregor von Rezzori, registi quali Franco Zeffirelli e Roman Polanski, da artisti come Pablo Picasso, Salvator Dal\u00ec, Henry Moore, G\u00e9rard Fromanger, da musicisti quali Alfred Cortot, Arthur Rubinstein, Alexis Weissenberg, Severino Gazzelloni, Renata Tebaldi, Michele Campanella, da ballerini come Carla Fracci e Rudolf Nurayev (che fu ospite di Don Nanni nella Notte di San Lorenzo del 1980 all'Apparita).\nProprio dalla finestra del suo studio, si affacciarono altrettanti ospiti amici sia di Don Nanni che dell'amica Contessa Cesarina Pannocchieschi D'Elci, la quale ricorda di averlo pi\u00f9 volte \u00absvegliato nel cuore della notte per aiutarla a spostare i mobili e combattere cos\u00ec tristezza e depressione\u00bb. Da queste finestre si affacciarono nobili, politici, imprenditori e potenti: Tony Blair e Mike Jagger, Tom Hanks e Mel Gibson, la princessa Margaret (con il marito lord Snowdon) e Paola di Liegi, Cecil Beaton ed Emilio Pucci (frequentatore tra i pi\u00f9 abituali, che qui concep\u00ec la sua collezione \u00abPalio\u00bb), l\u2019ultimo re d\u2019Italia (una targa ricorda: \u00abDorm\u00ec qui una notte di novembre del 1944\u00bb) e Pierce Brosnan.\nA Villa L\u2019Apparita, \u00e8 visitabile il giardino con le molte lapidi che ricordano il soggiorno di ospiti illustri, e il teatro all\u2019aperto progettato dall\u2019architetto Porcinai. Porcinai si ispir\u00f2 alla passione per i teatrini di marionette che Guiso aveva sin da bambino e che collezionava da una vita. Allo stesso modo, numerosi ospiti vennero a fargli visita nella residenza estiva di Casa Guiso, a Orosei, di propriet\u00e0 storica della famiglia Guiso. Qui, Giuso ebbe ospiti Karim Aga Khan IV e gli architetti Busiri Vici e Luigi Vietti, che vollero trarre ispirazione per la Costa Smeralda e ricrearne la mediterraneit\u00e0 del suo patio intimo e confidenziale, ma sgargiante di colori.\nL\u2019invito all\u2019Apparita era l\u2019invito in un mondo che egli desiderava fitto di sempre nuovi legami, di intriganti scambi. Anche per lui si poteva dire che era nello stesso momento, nel medesimo gesto aristocratico e democratico, impeccabile nelle forme e affabile nella sostanza, distante e cordiale. Insieme alle lapidi che ricordavano tanti illustri ospiti, murate a futura memoria nella residenza senese, ne aveva fatta apporre di recente una per Bernardina e Vittorio: non solo collaboratori di tanti anni, ma componenti alla pari di una sua grande, ideale famiglia.\nIl collezionismo.\nA 10 anni, alcuni ospiti aristocratici austriaci vennero ospiti dei genitori per una battuta di caccia in Sardegna, all'epoca non ancora regolamentata, e portarono in dono, per Giovanni, un prezioso teatrino bianco e oro, di stile neoclassico, con le marionette di porcellana. Erano tutti i personaggi de Il Trovatore, vestiti con abiti sontuosi e biancheria raffinata. Lo stesso Don Nanni racconta che quello fu l'inizio della sua passione e della sua collezione che sarebbe durata tutta la vita. Tuttavia quel regalo venne anch'esso relegato in una stanza, protetto dagli occhi indiscreti della servit\u00f9 e nascosto agli occhi dei tanti ospiti, perch\u00e9 troppo sfarzoso e ricco per una casa mediterranea, dove non era mai esistita la tradizione delle marionette. Dopo il poco fruttuoso tentativo di allontanare il figlio dalla passione per i teatrini, la famiglia Guiso si rec\u00f2 a Salisburgo per portare Nanni a vedere le marionette di Anton Aicher, che tuttavia - nonostante l'arte dei sette fili, non impression\u00f2 il giovane. Nel successivo viaggio a Bruxelles - lui ragazzino, accompagnato dai genitori che assecondavano la sua passione - scopr\u00ec il Teatro di Toone, \u00abatmosfera paesana, fumosa di pipe e sigari, i muri scrostati, le panche scavate dall\u2019uso e malferme nella minuscola platea, e soprattutto la semplicit\u00e0 e i soli tre fili delle marionette\u00bb. \nIl Museo \"Don Nanni Guiso\".\nA nome di Giovanni Guiso \u00e8 registrato un fondo archivistico, non ordinato o inventariato, contiene carteggi ed epistolari con numerose personalit\u00e0 del mondo dell\u2019arte e della cultura contemporanea, una corposa biblioteca privata, materiale fotografico e opere d\u2019arte di notevole valore.\nLa raccolta di teatrini in miniatura collezionata da Giovanni Guiso \u2013 considerata la maggiore al mondo, con esemplari a partire dal XVIII secolo \u2013 e di altre numerosissime opere d\u2019arte (disegni, libri di letteratura sarda, pitture, argenterie e oggetti d\u2019arte, un cassone nuziale dipinto da Baldassarre Peruzzi) \u00e8 stata donata con particolare riserva dal notaio al Comune di Orosei (NU), dove \u00e8 possibile osservarla presso il museo a lui intitolato, e progettato da Vittorio Gregotti in un palazzo restaurato del centro storico del paesino. La raccolta include palcoscenici lillipuziani e modellini teatrali - i pi\u00f9 antichi risalgono al Settecento - scovati in giro per il mondo. Teatrini di legno dipinto, di gesso dorato, di carta incollata su cartone, di ebano intagliato, di ferro laccato. Splendido quello veneziano, legno e gesso, risalente alla met\u00e0 del Settecento, con le marionette in ferro di Pantalone e Colombina che si muovono grazie a un congegno a manovella. \nPrezioso \u00e8, tra tanti pezzi in esposizione, il Reale Teatro dei Poltroni, di fattura fiorentina, prima met\u00e0 dell\u2019Ottocento, che riproduce il sipario del Teatro Argentina di Roma, distrutto in un rogo, e una scena del Don Carlos di Verdi. C\u2019\u00e8 poi il teatrino, che arriva dalla Germania, con l\u2019allestimento del salotto di Manon Lescaut: le poltrone dorate, gli argenti di Tiffany, le porcellane cinesi, la stufa in ceramica, le cornici intagliate a mano dagli artigiani della Bottega Bartolozzi e Maioli di Firenze, e il proscenio decorato con una preziosa guarnizione ottocentesca. Trentasette pezzi, alti tra i cinquanta centimetri e il metro, tutti da vedere per conoscere un\u2019arte ormai dimenticata e un mondo - quello della piccola manifattura legata alla riproduzione in scala - che quasi non esiste pi\u00f9. Una raccolta assolutamente unica in Italia (altrove ci sono musei del giocattolo, delle case di bambola, delle marionette, dei burattini), trentasette pezzi in mostra nel palazzo secentesco del Museo Nanni Guiso.Oltre ai teatri in miniatura, sono presenti i disegni della Scuola Romana (da Mafai a Scipione) e alcuni mobili e dipinti della scuola senese; la raccolta di libri antichi (dalle enciclopedie ottocentesche sulla flora sarda, alle prime edizioni dei romanzi di Grazia Deledda) compresa - pezzo preziosissimo - la \"Costituzione di Papa Sisto V, Contra sos chi esercitan s\u2019Arte de s\u2019Astrologia\" . Un testo unico al mondo, risalente al 1587, scritto in lingua sarda in un momento storico in cui la legge imponeva agli ecclesiastici l\u2019uso del latino. \nTra le sale pi\u00f9 visitate quella dedicata ai costumi d\u2019epoca e agli abiti da sera. L\u2019intera collezione di alta sartoria sta all\u2019ultimo piano del museo: ci sono i costumi del Carnevale dell\u2019infanzia e l\u2019abito della nonna, seta mauve e viola, passamaneria e fiocchi, moda dell\u2019ultimo ventennio dell\u2019Ottocento, quando sotto il corsetto andava il busto di stecche di balena. Ci sono tre splendidi modelli firmati dalle sorelle Callot, sarte russe con atelier a Parigi, regine dell\u2019Haute Couture in epoca Liberty, che vestirono tra le altre anche l\u2019imperatrice Sissi. E poi, accanto al mantello nero ricordo di un viaggio in Grecia e prestato una notte a Rudolf Nureyev, ci sono gli abiti che il collezionista di Orosei si fece donare dalle sue amiche aristocratiche. C\u2019\u00e8 un Dior del 1955, piena epoca New Look, in chiffon rouille Horloges, con cinque gonne sovrapposte; uno splendido rosso Valentino; un Gigliola Curiel nero, crepe di seta e organza, e poi mises Capucci, Versace, Schubert, Patou. Una piccola stanza della moda, che ripercorre le evoluzioni del gusto e dell\u2019estetica del vestire femminile fino ai giorni nostri.\nOpere.\nTra i suoi scritti si ricordano:\nTra gli articoli scritti si citano:"}
{"id": "8096905", "revid": "123585272", "url": "https://it.wikipedia.org/wiki?curid=8096905", "title": "Campionati europei di ciclismo su strada 2019", "text": "I Campionati europei di ciclismo su strada 2019 si sono svolti ad Alkmaar, nei Paesi Bassi, dal 7 all'11 agosto. Per la prima volta si \u00e8 svolta la gara della staffetta mista."}
{"id": "8096916", "revid": "599013", "url": "https://it.wikipedia.org/wiki?curid=8096916", "title": "Anas Tahiri", "text": "Caratteristiche tecniche.\n\u00c8 un trequartista.\nCarriera.\nNato in Belgio da genitori di origini marocchine, ha iniziato la sua carriera professionistica nel , con cui ha esordito il 16 marzo 2014 in occasione dell'incontro di Pro League perso 2-1 contro il .\nNell'estate del 2018 \u00e8 passato a titolo definitivo all'.\nStatistiche.\n\"Statistiche aggiornate al 18 agosto 2019\"."}
{"id": "8096918", "revid": "904909", "url": "https://it.wikipedia.org/wiki?curid=8096918", "title": "Tragedia di Maracan\u00e3", "text": ""}
{"id": "8096919", "revid": "904909", "url": "https://it.wikipedia.org/wiki?curid=8096919", "title": "Tragedia del Maracan\u00e3", "text": ""}
{"id": "8096923", "revid": "599013", "url": "https://it.wikipedia.org/wiki?curid=8096923", "title": "Heinz L\u00fcthi", "text": "Carriera.\nDebutta nel motomondiale con una wild card al gran premio di San Marino nel 1987 in sella a una Honda nella classe 125. Non riesce per\u00f2 a qualificarsi per la gara. Effettua il debutto in gara in quella seguente in Portogallo. Nel 1988 diventa titolare sempre su una Honda, in quest'annata conquista i suoi primi punti iridati. Il 1990 \u00e8 la sua migliore annata, si classifica 10\u00ba in campionato e ottiene il suo primo podio iridato grazie a un secondo posto nel gran premio d'Ungheria. L'anno dopo ottiene il suo secondo podio con un terzo posto nel gran premio di Germania. Dopo la fine della stagione 1992 lascia il motomondiale."}
{"id": "8096924", "revid": "1543377", "url": "https://it.wikipedia.org/wiki?curid=8096924", "title": "Confine tra l'Afghanistan e il Pakistan", "text": "Il confine tra l'Afghanistan e il Pakistan \u00e8 un confine terrestre lungo 2.670\u00a0km, che separa Afghanistan e Pakistan.\nStoria.\nIl 12 novembre 1893 gli inglesi costrinsero l'emiro Abdur Rahman Khan dell'allora regno dell'Afghanistan a firmare un accordo per stabilire il confine tra il suo Paese e l'India britannica, a cui apparteneva anche il territorio dell'attuale Pakistan. Il trattato garantiva uno stipendio annuale e una fornitura di armi per l'Emiro da parte degli inglesi.\nIl confine fu tracciato attraverso la linea Durand, che prende il nome da Mortimer Durand il segretario per gli affari esteri del governo indiano britannico. \u00c8 una linea di circa 2430 km di lunghezza.\nIl Pakistan \u00e8 diventato indipendente nel 1947, ma entrambi i paesi non hanno mai firmato un accordo sul loro confine comune. Kabul non ha mai riconosciuto la legittimit\u00e0 di questo confine, che divide la numerosa comunit\u00e0 etnica pashtun, e in questo modo entrambi i paesi hanno una disputa territoriale che offusca continuamente le loro relazioni diplomatiche. \nL'84% della linea segue notevoli punti di rilievo (fiumi o creste). Il restante 16% \u00e8 costituito da segmenti in linea retta ed \u00e8 stato delimitato tra il 1894 e il 1895, ed \u00e8 anche sulle mappe in scala 1:50.000 realizzate dai sovietici dopo l'invasione sovietica dell'Afghanistan nel 1980.\nIl confine \u00e8 attualmente chiuso a causa della guerra civile in corso.\nDispute territoriali.\nIl 13 maggio 2007, \u00e8 iniziato un conflitto tra gli eserciti di Afghanistan e Pakistan. Il conflitto \u00e8 dovuto alle prove del Pakistan di stabilire costruzioni militari nell'Afghanistan orientale. Il generale Zahir Azimi, portavoce del Ministero della Difesa dell'Afghanistan, durante una conferenza stampa ha dichiarato che, sotto la pressione delle truppe pakistane, i militari afghani sono stati costretti a ritirarsi. Il conflitto \u00e8 continuato ancora nel 2011. Il 5 maggio 2017 le truppe afghane hanno attaccato la citt\u00e0 pakistana di Chaman prima della chiusura del confine da parte del Pakistan, l'attacco ha lasciato un bilancio in totale di 10 civili uccisi e un centinaio di militari morti."}
{"id": "8096935", "revid": "638792", "url": "https://it.wikipedia.org/wiki?curid=8096935", "title": "Ry\u00fbz\u00f4 to shichinin no kobuntachi", "text": ""}
{"id": "8096936", "revid": "729019", "url": "https://it.wikipedia.org/wiki?curid=8096936", "title": "Signal'nyj", "text": "Signal'nyj (in \u0421\u0438\u0433\u043d\u0430\u043b\u044c\u043d\u044b\u0439; in \u8c9d\u6bbb\u5cf6 \"Kaigara-jima\") \u00e8 un isolotto del gruppo delle isole Chabomai nella parte meridionale della piccola catena delle isole Curili; fa parte della \"Banka Opasnaja\" (\u0411\u0430\u043d\u043a\u0430 \u041e\u043f\u0430\u0441\u043d\u0430\u044f, in italiano \"banco pericoloso\") un gruppo di isolotti affioranti che amministrativamente appartengono al Ju\u017eno-Kuril'skij rajon dell'oblast' di Sachalin in Russia. Insieme a Iturup, Kuna\u0161ir e \u0160ikotan, le isole sono rivendicate dal Giappone.\nGeografia.\nAssieme a Signal'nyj, fanno parte della \"Banka Opasnaja\" gli isolotti Rifovyj e Storo\u017eevoj e si trovano a sud-ovest dell'isola Tanfil'eva, nello stretto Sovetskij. Signal'nyj \u00e8 lungo circa 200\u00a0m e ha una superficie di 700\u00a0m\u00b2, con un'altezza massima di 2\u00a0m. L'isola pi\u00f9 vicina \u00e8 Rifovyj che dista 1,5\u00a0km. Signal'nyj ha un faro di segnale automatico che \u00e8 stato installato nel 1936."}
{"id": "8096939", "revid": "638792", "url": "https://it.wikipedia.org/wiki?curid=8096939", "title": "Ryuzo to shichinin no kobuntachi", "text": ""}
{"id": "8096940", "revid": "287204", "url": "https://it.wikipedia.org/wiki?curid=8096940", "title": "Worlds of Tomorrow", "text": "Worlds of Tomorrow \u00e8 stata una rivista statunitense di fantascienza pubblicata dal 1963 fino al 1967, quando fu assorbita da \"If\".\nLa pubblicazione riprese brevemente negli anni 1970 e 1971. \nFu diretta da Frederik Pohl nel primo periodo di pubblicazione e da Ejler Jakobsson nel secondo periodo.\nSulle sue pagine ha ospitato di autori importanti come Arthur C. Clarke, Larry Niven, Fritz Leiber, Philip K. Dick, Brian W. Aldiss, Jack Williamson e Philip Jos\u00e9 Farmer."}
{"id": "8096941", "revid": "1867224", "url": "https://it.wikipedia.org/wiki?curid=8096941", "title": "Olimpiadi 2024", "text": ""}
{"id": "8096942", "revid": "547034", "url": "https://it.wikipedia.org/wiki?curid=8096942", "title": "Saoirse-Monica Jackson", "text": "Biografia.\nPrimi anni.\nNata a Derry, Irlanda del Nord, la Jackson ha trascorso buona parte della sua infanzia tra la cittadina nordirlandese e il villaggio di Greencastle, Repubblica d'Irlanda, dove i suoi genitori gestivano un pub. Dopo aver ottenuto un GCSEs e un A-Levels al St Cecilia's College di Derry, ha studiato recitazione all'Arden School of Theatre di Manchester.\nCarriera.\nIl debutto televisivo di Jackson \u00e8 avvenuto nel 2016 quando ha ottenuto il ruolo di Sasha nella serie di Harlan Coben \"The Five\", comparendo in quattro episodi. Nello stesso anno ha interpretato la moglie di Curley nel tour del Birmingham Repertory Theatre di \"Of Mice and Men\", tratto dall'omonimo romanzo di John Steinbeck. Nel 2017 \u00e8 apparsa brevemente nell'episodio finale della serie drammatica BBC One \"Broken\". Nel 2018 ha interpretato Shena Carney in una produzione del Teatro del West End di \"The Ferryman\" svoltasi al Teatro Gielgud.\nSempre nel 2018 la Jackson ottiene la sua prima parte da protagonista interpretando Erin Quinn in \"Derry Girls\", ruolo che le conferisce fama internazionale venendo elogiato dalla critica tanto da ottenere una candidatura come miglior performance femminile al IFTA Gala Television Awards Per il Capodanno 2020 ha preso parte a un episodio speciale di \"The Great British Bake Off\" assieme ad altri membri del cast di \"Derry Girls\" vincendo la competizione.\nIl 26 giugno 2020, la Jackson e il resto del cast di \"Derry Girls\" hanno eseguito uno sketch con Saoirse Ronan per lo speciale di raccolta fondi di RT\u00c9 \"RT\u00c9 Does Comic Relief\", i cui proventi sono andati a favore delle persone colpite dalla pandemia di COVID-19.\nRiconoscimenti.\nIFTA Gala Television Awards\nRoyal Television Society Awards"}
{"id": "8096944", "revid": "1867224", "url": "https://it.wikipedia.org/wiki?curid=8096944", "title": "Olimpiadi 2028", "text": ""}
{"id": "8096946", "revid": "585241", "url": "https://it.wikipedia.org/wiki?curid=8096946", "title": "Xiao yanzi", "text": "Xiao yanzi () \u00e8 una canzone per bambini del 1957 molto popolare nella Cina continentale.\nIl brano \u00e8 stato composto dal musicista cinese Wang Yunjie, con testi di Wang Lu, per la colonna sonora del film \"Hushi riji\" (). Il brano \u00e8 interpretato dall'attrice Wang Danfeng: la scena in cui la protagonista Jian Suhua canta la ninna nanna della piccola rondine per fare addormentare un bambino \u00e8 entrata nell'immaginario collettivo cinese ed \u00e8 considerata una scena iconica della cinematografia cinese degli anni cinquanta.\n\"Xiao yanzi\" \u00e8 divenuta una delle pi\u00f9 famose canzoni cinesi per bambini, insegnamento obbligato nelle scuole elementari della Repubblica Popolare Cinese, anche per la sua interpretazione politico-propagandistica a favore della \"nuova Cina\" nata nel 1949. Del brano sono state inoltre realizzate numerose versioni, sia strumentali sia cantate.\nStoria.\nNel maggio 1955 il poeta Wang Lu, insegnante a Daye, provincia di Hubei, venne ricoverato in ospedale per problemi alla vista; l'idea di scrivere una filastrocca gli venne quando vide una rondine entrare nella finestra della sua stanza. Oltre a \"Xiao yanzi\", scrisse altri quattro brani per bambini (; ; ; ) e i suoi componimenti vennero prima pubblicati sul giornale dell'istituto di Daye e poi sul numero di giugno 1956 della rivista \"Ch\u00e1ngji\u0101ng w\u00e9ny\u00ec\" () in occasione della giornata dei bambini del 1\u00ba giugno.\nIn quello stesso periodo, a Shanghai erano in corso le riprese del film \"Hushi riji\" e il compositore Wang Yunjie fu incaricato di comporre la colonna sonora. Per la traccia principale, che doveva essere cantata dall'attrice protagonista Wang Danfeng in una scena del film come ninna nanna, il compositore pens\u00f2 di utilizzare il testo della \"piccola rondine\" che aveva letto sulla rivista. Scrisse quindi a Wang Lu, chiedendogli di utilizzare la sua filastrocca e di collaborare per scriverne una nuova versione che meglio si adattasse alla musica e alla scena. Dopo alcune modifiche e aggiustamenti, Wang Yunjie compose il brano musicale che sar\u00e0 poi eseguito da Wang Danfeng nella nota scena del film uscito nel 1957. Ai tre autori della canzone, che per pura coincidenza condividevano lo stesso cognome (Wang), \u00e8 stato conferito il soprannome \"i tre re\", in quanto \"wang\" in cinese significa letteralmente \"re\", \"sovrano\".\nTesto.\nIl testo della canzone, scritto da Wang Lu nel 1955, e riadattato tra il 1956 e il 1957 dal musicista Wang Yunjie al momento della composizione del brano musicale per il film \"Hushi riji\", mette in scena il dialogo tra un bambino e una rondine, la quale \u00e8 arrivata in citt\u00e0 per la primavera, come fa infatti ogni anno. In un passaggio, il bambino invita la piccola rondine a fermarsi a lungo in citt\u00e0, in quanto \u00abquest'anno [la primavera] \u00e8 ancora pi\u00f9 bella\u00bb poich\u00e9 sono state costruite \u00abgrandi fabbriche\u00bb e impiantati \u00abnuovi macchinari\u00bb. Si nota infatti come la canzone sia influenzata dal clima ottimistico per il progresso industriale della Cina nel periodo del cosiddetto \"grande balzo in avanti\", attuato dalle politiche di Mao Zedong."}
{"id": "8096948", "revid": "751106", "url": "https://it.wikipedia.org/wiki?curid=8096948", "title": "Imidiwan Companions", "text": ""}
{"id": "8096949", "revid": "93556", "url": "https://it.wikipedia.org/wiki?curid=8096949", "title": "Josif Karakis", "text": "Opere principali.\nElenco delle principali opere edilizie realizzate dall\u2019autore:"}
{"id": "8096950", "revid": "767487", "url": "https://it.wikipedia.org/wiki?curid=8096950", "title": "Gianluigi Coppola", "text": "Biografia.\nDopo aver completato il liceo artistico, nel 1949 si trasfer\u00ec a Milano dove inizia a collaborare con la testata a fumetti \"Goal\" edita dalla \"Gazzetta dello Sport\"; collabora poi con autori come Ferdinando Tacconi alla serie \"Nat del Santa Cruz\" e Franco Paludetti alla serie \"Sciusci\u00e0.\" Si trasfer\u00ec poi, nel 1956, in Inghilterra, dove per oltre venti anni lavora come disegnatore realizzando varie serie come \"Billy the Kid\" pubblicata su \"The Sun\" e altre come \"Scoop Donovan\" e \"Battler Britton\".\nNei primi anni sessanta interrompe l'attivit\u00e0 di fumettista per dedicarsi all'illustrazione di libri per la Penguin Books, oltre a realizzare copertine per romanzi editi da varie case editrici come Corgi, Fontana, Collins, Pan, Granada. Si dedica anche alla pubblicit\u00e0 collaborando con riviste come \"Forum, Observer, Psycology Today.\"\nRitorn\u00f2 in Italia nel 1979 dove inizi\u00f2 a collaborare con la Arnoldo Mondadori per la quel realizz\u00f2 illustrazioni per romanzi classici per ragazzi oltre a copertine della collana \"Oscar\". Collabora anche con le riviste Playboy e \"Penthouse\"; ritorn\u00f2 a occuparsi di fumetti nel 1990 realizzando per la Sergio Bonelli Editore alcune storie delle serie \"Dylan Dog\" e \"Martin Myst\u00e8re\"; per la Bonelli pubblicher\u00e0 dal 1991 cinque albi di \"Dylan Dog\" e, dal 1993, tre albi della serie \"Martin Myst\u00e8re\"; dopo questa esperienza ritorn\u00f2 a dedicarsi all'illustrazione e alla pittura."}
{"id": "8096969", "revid": "486946", "url": "https://it.wikipedia.org/wiki?curid=8096969", "title": "Pinacoteca nazionale (Atene)", "text": ""}
{"id": "8096974", "revid": "182193", "url": "https://it.wikipedia.org/wiki?curid=8096974", "title": "Associazione Calcio Pisa 1909 2019-2020", "text": "Questa voce raccoglie le informazioni riguardanti l'Associazione Calcio Pisa 1909 nelle competizioni ufficiali della stagione 2019-2020.\nStagione.\nNella stagione 2019-2020 il Pisa disputer\u00e0 il campionato di Serie B. La stagione \u00e8 iniziata il 16 luglio con il ritiro che si \u00e8 svolto a Storo (TN) dal 17 al 29 luglio.\nOrganigramma societario.\nArea direttiva\nArea comunicazione e marketing\nArea sportiva\nArea tecnica\nArea sanitaria\nMaglie e sponsor.\nLo sponsor tecnico per la stagione 2019-20 \u00e8 Adidas, che fornisce due divise personalizzate (attraverso il sistema \"Miadidas\") e una da catalogo.\nLa maglia casalinga presenta frontalmente il classico motivo palato nero-azzurro (con tre strisce del primo colore e quattro del secondo, con un gradiente pi\u00f9 scuro rispetto alla stagione precedente), mentre il retro \u00e8 monocromo azzurro. Lo stemma sociale \u00e8 applicato sulla parte sinistra del petto, mentre sulla parte centrale \u00e8 impresso lo stemma araldico pisano (scudo rosso con croce bianca). Numeri e nomi dei giocatori impressi sul dorso sono dorati, al pari delle tre strisce Adidas, che solcano le spalle entro inserti blu. Pantalocini e calzettoni sono neri con dettagli (tre strisce Adidas e personalizzazioni) gialli.\nLa seconda maglia \u00e8 gialla, solcata sul torso da una serie di pinstripes nere. I risvolti delle maniche sono azzurri, al pari dello scollo, delle finiture e delle personalizzazioni. Marchi commerciali e personalizzazioni sono di colore nero. Gialli con finiture nere sono anche i pantaloncini e i calzettoni.\nLa terza maglia, proveniente dal catalogo del fornitore tecnico, \u00e8 integralmente verde con finiture in una nuance pi\u00f9 brillante. Le personalizzazioni e i marchi sono di colore bianco sia sulla maglia che su pantaloncini e calzettoni (che adottano anch'essi il verde come tinta primaria).\nPer la prima parte del campionato le maglie non hanno presentato sponsor sul torso: in seguito sono subentrati a rotazione \"Beapp\", \"Antonini Assicurazioni\", \"Cospe Costruzioni\" e \"Filcasa\", poi sostituiti a luglio 2020 da \"Cetilar\". Per tutta la stagione sul basso dorso \u00e8 invece apparso il logo \"Vitali\".\nRosa.\n\"Rosa aggiornata al 31 gennaio 2020.\"\nStatistiche.\nStatistiche di squadra.\n\"Statistiche aggiornate al 13 luglio 2020.\""}
{"id": "8096981", "revid": "767487", "url": "https://it.wikipedia.org/wiki?curid=8096981", "title": "Guinea marittima", "text": "La Guinea marittima (in francese \"Guin\u00e9e maritime\"), nota anche come Bassa Guinea, \u00e8 una delle quattro regioni naturali in cui si suddivide la Guinea. Comprende la parte occidentale del Paese, tra l'oceano Atlantico e l'altopiano del Fouta Djalon. Qui si trova Conakry, capitale e citt\u00e0 pi\u00f9 grande della Guinea.\nGeografia.\nLa Guinea marittima comprende la costa atlantica e la pianura costiera retrostante. La costa \u00e8 incisa da numerose \"r\u00edas\", antiche valli fluviali sommerse, che formano insenature, paludi di marea, foreste di mangrovie, estuari e numerose isole costiere. Conakry sorge sull'isola di Tombo e sull'adiacente penisola di Kaloum.\nLa regione \u00e8 delimitata dall'oceano Atlantico a ovest, dalla Guinea-Bissau a nord-ovest, dal Fouta Djalon, che costituisce la regione nota come Media Guinea, a nord-est e a est e dalla Sierra Leone a sud.\nIl territorio \u00e8 costituito da una pianura costiera larga da 50 a 80 km e pi\u00f9 ampia nella parte meridionale. Verso est, dalla pianura si innalza l'altopiano del Fouta Djalon, dal quale nascono vari fiumi, come il Fatala, il Konkour\u00e9 e il Kolent\u00e9, che scorrono a ovest attraverso la pianura per gettarsi nell'Atlantico.\nIl substrato della regione \u00e8 formato da graniti e gneiss. La laterite, un suolo rosso ricco di ossidi di ferro e di idrossido di alluminio, e la ghiaia di arenaria sono i tipi di suolo prevalenti.\nClima.\nIl clima della Guinea \u00e8 tropicale, con una stagione secca di sei mesi (da novembre a marzo) e una umida (da aprile a ottobre). Il picco delle precipitazioni viene raggiunto nel mese di giugno, con l'arrivo della zona di convergenza intertropicale (ITCZ).\nA Conakry cadono in media circa 4300 mm di pioggia ogni anno e la media annua delle temperature \u00e8 di circa 27 \u00b0C.\nEcoregioni.\nNel territorio della Guinea marittima si distinguono tre ecoregioni:\nPopolazione.\nTra i popoli che abitano la Guinea marittima ricordiamo i Baga, che vivono lungo la costa; i Susu, stanziati nella parte meridionale del Paese intorno a Conakry e nelle regioni adiacenti della Sierra Leone; e i Fulani, stanziati nel nord."}
{"id": "8096983", "revid": "125921654", "url": "https://it.wikipedia.org/wiki?curid=8096983", "title": "Jens Odgaard", "text": "Caratteristiche tecniche.\nCentravanti molto fisico, ambidestro e abile tecnicamente, \u00e8 dotato di un ottimo senso della posizione e di un buon fiuto del gol. \u00c8 bravo nel gioco aereo e nella difesa della palla; per le sue caratteristiche \u00e8 stato paragonato al connazionale Nicklas Bendtner e a Edin D\u017eeko.\nCarriera.\nCresciuto nel settore giovanile del , ha debuttato in prima squadra il 28 ottobre 2015, all'et\u00e0 di 16 anni, disputando l'incontro perso 2-1 contro l' ed andando subito a segno.\nDebutta anche in campionato giocando il match di seconda divisione vinto 2-0 contro il ed al termine della stagione guadagna la promozione in Superligaen.\nNell'estate 2016 prolunga il suo contratto con il club danese e viene definitivamente promosso in prima squadra. Il 24 luglio seguente diventa il pi\u00f9 giovane giocatore del Lyngby a debuttare in Superligaen. In campionato realizza 13 reti in 26 partite.\nIl 5 luglio 2017 viene acquistato dall', con cui firma un quadriennale con la squadra nerazzurra che paga il suo cartellino ben 5 milioni. Subito inserito nella formazione Primavera, con il club milanese vince la Supercoppa, il Torneo di Viareggio e lo scudetto\nIl 29 giugno 2018 viene ceduto a titolo definitivo al per 5 milioni di euro con opzione di recompra a favore del club nerazzurro, nell'ambito dell'operazione che ha portato Matteo Politano a Milano. Il 24 febbraio 2019 esordisce in serie A, nel pareggio ottenuto contro la .\nIl 22 giugno seguente passa in prestito all'; in Olanda mette insieme 27 presenze e 7 gol in tutto.\nIl 2 ottobre 2020 viene ceduto nuovamente in prestito, questa volta al Lugano.\nDopo avere realizzato 10 reti in 10 partite in Svizzera, il 22 gennaio 2021 viene ufficializzato il prestito al Pescara dove segna un gol in 19 apparizioni.\nIl 24 luglio dello stesso anno torna in Olanda, sempre in prestito ma questa volta all\u2019RKC Waalwijk.\nStatistiche.\nPresenze e reti nei club.\n\"Statistiche aggiornate al 9 febbraio 2022.\""}
{"id": "8096985", "revid": "1867224", "url": "https://it.wikipedia.org/wiki?curid=8096985", "title": "ETR 421", "text": ""}
{"id": "8096987", "revid": "1867224", "url": "https://it.wikipedia.org/wiki?curid=8096987", "title": "ETR 521", "text": ""}
{"id": "8096989", "revid": "1867224", "url": "https://it.wikipedia.org/wiki?curid=8096989", "title": "ETR 621", "text": ""}
{"id": "8096990", "revid": "1543377", "url": "https://it.wikipedia.org/wiki?curid=8096990", "title": "Wang Danfeng", "text": "Biografia.\nNata con il nome di Wang Yufeng (), all'et\u00e0 di sedici anni fu scoperta dal regista Zhu Shilin, facendo il suo debutto al cinema con un ruolo secondario in \"Longtan huxue\" () del 1941. Lo stesso Zhu la consigli\u00f2 all'amico e collega Tu Guangqi come protagonista femminile del film \"Xin yu guang qu\" (), remake del classico del cinema muto \"Yu guang qu\", che si rivel\u00f2 un grande successo commerciale e lanci\u00f2 la Wang quale diva nascente del cinema cinese. Il suo maggiore successo degli anni quaranta fu il film \"Honglou meng\" (), del regista Bu Wancang, adattamento del classico letterario \"Il sogno della camera rossa\". Nel 1948, con l'aggravarsi della guerra civile cinese, si trasfer\u00ec a Hong Kong, allora colonia britannica, prendendo parte a sei film prodotti dalla Great Wall Movie Enterprises.\nIn seguito all'affermazione della Repubblica Popolare Cinese nel 1949, la Wang fece ritorno a Shanghai nel 1951 dove si spos\u00f2 con il suo fidanzato Liu Heqing (\u67f3\u548c\u6e05). Entr\u00f2 sotto contratto con la Shanghai Film Studio e recit\u00f2 in altri dieci film di successo prodotti prima della Rivoluzione culturale di Mao Zedong. Il suo film pi\u00f9 conosciuto di questo periodo fu \"Hushi riji\" () del 1957, dove interpret\u00f2 il ruolo dell'infermiera Jian Suhua che divenne subito un'icona: fu per questo film che incise e cant\u00f2 il brano \"La piccola rondine\" () composto da Wang Yunjie, divenuta nel tempo una delle canzoni per bambini pi\u00f9 famose della Cina. Nel 1963 interpret\u00f2 il ruolo della cortigiana Li Xiangjun nel film \"Taohua shan\" (), adattamento del noto dramma \"Il ventaglio dai fiori di pesco\" di K\u01d2ng Sh\u00e0ngr\u00e8n; il film venne tuttavia osteggiato in quanto ritenuto celebrativo nei confronti della vecchia Cina feudale: l'attrice, il regista Sun Jing e l'attore Feng Zhe vennero arrestati e costretti ai lavori forzati \"a fini rieducativi\".\nLa Wang pot\u00e9 ritornare a recitare solo alla fine della Rivoluzione culturale avvenuta in seguito alla morte di Mao Zedong nel 1976. Prese parte ad alcuni film tra il 1978 e il 1980, tra i quali \"Shiqu jiyi de ren\" () e \"Erzi, sunzi he zhongzi\" (), prima di ritirarsi definitivamente dalle scene. Il suo ultimo ruolo \u00e8 stato quello di una biologa giapponese nel film \"Yuse hudie\" (), diretto da Zhang Fengxiang e Yang Gaisen nel 1980.\nDopo il ritiro si trasfer\u00ec a Hong Kong con il marito, aprendo insieme il ristorante vegetariano \"Gong De Lin\". Nel 2004, compiuti gli ottant'anni di et\u00e0, vendette l'attivit\u00e0 e fece ritorno a Shanghai, dove fu premiata nel 2013 con il Golden Phoenix Award alla carriera dalla China Film Performance Art Academy. Nel giugno 2017 ricevette il premio alla carriera del Shanghai International Film Festival. Mor\u00ec la mattina del 2 maggio 2018, dopo essere stata ricoverata all'ospedale Huadong di Shanghai, all'et\u00e0 di novantaquattro anni."}
{"id": "8096994", "revid": "640389", "url": "https://it.wikipedia.org/wiki?curid=8096994", "title": "Badminton ai XVIII Giochi asiatici", "text": "Le gare di badminton ai XVIII Giochi asiatici si sono svolte all' \"Istora Gelora Bung Karno\" di Giacarta, in Indonesia, dal 19 al 28 agosto 2018.\nNazioni partecipanti.\nAi Giochi hanno partecipato 229 atleti provenienti da 19 nazioni differenti."}
{"id": "8096995", "revid": "125451324", "url": "https://it.wikipedia.org/wiki?curid=8096995", "title": "Confine tra la Repubblica del Congo e la Repubblica Democratica del Congo", "text": "Il confine tra la Repubblica del Congo e la Repubblica democratica del Congo descrive la linea che separa i due stati. Ha una lunghezza di .\nStoria.\nIn generale, l'attuale disposizione dei confini non separa diversi gruppi etnici; Pertanto, i gruppi Ngala e T\u00e9k\u00e9 sono presenti su entrambi i lati del confine. Invece, corrisponde in parte al limite settentrionale dell'ex impero del Congo e al suo confine con il regno tokolu, sebbene non sia mai stato impostato in modo lineare.\nLe esplorazioni degli ultimi decenni del XIX secolo hanno portato le potenze coloniali a stabilire i limiti dei loro possedimenti in Africa. Cos\u00ec ebbe luogo la convenzione del 5 febbraio 1885 tra l'esecutivo della Repubblica francese e l'Associazione internazionale del Congo per la delimitazione dei rispettivi possedimenti. Da allora il confine \u00e8 stato oggetto di numerose dispute, tra cui una controversia dinanzi alla CIG in merito alla sovranit\u00e0 su alcune isole fluviali; cos\u00ec un intervento di soldati zairi uccise due persone sull'isola di Mbamou il 24 aprile 1976. Un aumento delle tensioni tra i due paesi fu osservato durante la Guerra Fredda, quando lo Zaire (ora Repubblica Democratica del Congo) era sotto l'influenza occidentale, mentre che la Repubblica popolare del Congo era sotto l'influenza sovietica.\nDalla fine della guerra fredda, le tensioni persistono. Nel 1997, durante la guerra civile che si oppose all'esercito regolare e alle milizie del presidente Pascal Lissouba contro le milizie di Denis Sassou-Nguesso, il presidente del Congo-Kinshasa, Joseph Kabila, mand\u00f2 le truppe attraverso il fiume a puntare artiglieria su Kinshasa da Brazzaville. I conflitti interni ed esterni che entrambi i paesi attraversano regolarmente causano lo sfollamento dei rifugiati, nonch\u00e9 traffico di combattenti e armi. Il confine, in particolare nella sua porzione di terra \u00e8 stato teatro di numerosi traffici illegali (armi leggere, droghe), in particolare durante gli anni '90 (periodo di guerre civili sul lato e sul lato del confine).\nC'\u00e8 anche una pressione migratoria lungo il confine, che si traduce in disparit\u00e0 economiche tra i due paesi: grazie al reddito generato dall'estrazione di petrolio, la Repubblica del Congo \u00e8 oggi uno dei paesi pi\u00f9 ricchi dell'Africa sub-sahariana (secondo i dati del FMI, PIL / hab. A parit\u00e0 di potere d'acquisto nel 2018 \u00e8 di 6.706 dollari internazionali), mentre la Repubblica Democratica del Congo \u00e8 la penultima gamma della classificazione stabilita secondo i dati del FMI, con 785 dollari internazionali per abitante. Una proporzione notevole ma difficile da valutare (le stime vanno dal 10 al 25%) della popolazione di Brazzaville \u00e8 originaria di Kinshasa. Nell'autunno 2009, i disordini nella provincia dell'Ecuador (nella Repubblica Democratica del Congo) hanno provocato l'attraversamento del confine di circa 115.000 persone."}
{"id": "8096996", "revid": "109323633", "url": "https://it.wikipedia.org/wiki?curid=8096996", "title": "Medium, Rare &amp; Remastered", "text": "Medium, Rare &amp; Remastered \u00e8 una compilation del gruppo musicale irlandese U2, pubblicata il 22 febbraio 2009.\nStoria.\nL'album \u00e8 stato distribuito unicamente alle persone iscritte al sito ufficiale della band e contiene alcuni brani che erano gi\u00e0 stati pubblicati come b-sides di singoli, assieme a brani inediti, cover e versioni alternative.\nLa copertina dell'album.\nLa copertina dell'album \u00e8 una foto in bianco e nero, realizzata da Anton Corbijn, che ritrae i componenti della band che camminano con un abbigliamento da cuoco."}
{"id": "8097010", "revid": "638792", "url": "https://it.wikipedia.org/wiki?curid=8097010", "title": "The Naked Director", "text": ""}
{"id": "8097012", "revid": "124123", "url": "https://it.wikipedia.org/wiki?curid=8097012", "title": "Luigi Coppola", "text": "Biografia.\nLa famiglia si trasfer\u00ec a Salerno dove frequent\u00f2 l'Istituto Statale d'arte. Esord\u00ec come disegnatore di fumetti nel 1984 realizzando una storia breve pubblicata su una fanzine, \"Trumoon\"; collabora poi con lo studio di Dino Leonetti per il quale realizza alcune storie a fumetti. Dalla fine degli anni ottanta inizia a collaborare con vari editori di fumetti come la ACME e la Ediperiodici realizzando storie e copertine per le riviste horror \"Splatter\", \"Mostri\" e \"Bloob\"; all'inizio degli anni novanta inizia a collaborare stabilmente con la Sergio Bonelli Editore per la quale realizza storie della serie di \"Martin Myst\u00e8re\"."}
{"id": "8097014", "revid": "228587", "url": "https://it.wikipedia.org/wiki?curid=8097014", "title": "Baseball ai XVIII Giochi asiatici", "text": "Il torneo di baseball ai XVIII Giochi asiatici si \u00e8 svolto allo \"GBK Baseball Field\" e al \" Rawamangun Baseball Field\" di Giacarta, in Indonesia, dal 21 agosto al 1 settembre 2018. Al torneo hanno partecipato 10 squadre."}
{"id": "8097018", "revid": "767487", "url": "https://it.wikipedia.org/wiki?curid=8097018", "title": "Terremoto 10.0", "text": "Terremoto 10.0 (\"10.0 Earthquake\") \u00e8 un film del 2014 diretto da David Gidali.\nTrama.\nNon appena una serie di terremoti inizia a tormentare Los Angeles, la scienziata Emily teorizza che un super terremoto far\u00e0 crollare tutta la citt\u00e0 in una voragine piena di lava. L'ingegnere Jack, che lavora in una compagnia responsabile dei terremoti a causa della fratturazione idraulica operata, si sente obbligato a essere d'aiuto e insieme a Emily attraversa tutta la citt\u00e0 oramai in via di distruzione con la speranza di spostare l'epicentro in una zona meno popolata e salvare cos\u00ec la vita di milioni di persone."}
{"id": "8097021", "revid": "827882", "url": "https://it.wikipedia.org/wiki?curid=8097021", "title": "Qatayef", "text": "Il Qatayef o Katayef (in arabo: \u0642\u0637\u0627\u064a\u0641, [q\u0101'\u1e6d\u0101: \u012bf]) \u00e8 un dessert arabo comunemente servito durante il mese di Ramadan in particolare nei paesi arabi del Medio Oriente quali Palestina, Egitto, Giordania, Libano e Siria. Esso \u00e8 una sorta di raviolo dolce ripieno di panna o noci, e pu\u00f2 essere descritto come un pancake ripiegato.\nEtimologia.\nLa parola araba \"qatayef\" (in arabo: \u0642\u0637\u0627\u064a\u0641) deriva dal verbo arabo: \"qa\u1e6daf\", che significa \"raccogliere\".\nOrigine.\nAlcuni credono che il \"qatayef\" sia una creazione del periodo fatimide: tuttavia, la sua storia risale al califfato abbaside, esistito dal 566 al 653. Il Qatayef viene menzionato in un libro di cucina araba del X secolo risalente al califfato abbaside scritto da Ibn Sayyar al-Warraq e chiamato \"Kitab al-\u1e6cab\u012b\u1e2b\" (in arabo: \u0643\u062a\u0627\u0628 \u0627\u0644\u0637\u0628\u064a\u062e, \"Il libro dei piatti\"). Il libro fu successivamente tradotto da Nawal Nasrallah, il quale lo chiam\u00f2 \"Annali delle cucine dei Califfi\". Il Qatayef era tradizionalmente preparato dai venditori ambulanti e dalle famiglie del Levante e dell'Egitto. Di solito viene preparato usando come ripieno il formaggio \"Akkawi\".\nPreparazione.\n\"Qatayef\" \u00e8 il nome generale del dessert nel suo insieme, ma pi\u00f9 specificamente si riferisce alla pastella. Di solito \u00e8 fatto con farina, polvere lievitante, acqua, lievito e talvolta viene aggiunto zucchero. Il risultato della pastella che viene versata su una piastra calda rotonda appare simile a un pancake (di non pi\u00f9 di 5\u00a0cm di diametro); esso viene per\u00f2 cotto solo da un lato, quindi riempito e piegato. La pasta \u00e8 ripiena o di formaggio dolce non salato, oppure di una miscela di nocciole, noci, mandorle, pistacchi, uvetta, zucchero a velo, estratto di vaniglia, estratto di rose (ma-zahr \u0645\u0627\u0621 \u0627\u0644\u0632\u0647\u0631) e cannella. Viene quindi fritto o, meno comunemente, cotto al forno e servito con uno sciroppo dolce caldo o talvolta miele. Un altro modo di servire il \"qatayef\" \u00e8 riempirlo con panna montata o \"qishta\" (\u0642\u0634\u0637\u0629), piegarlo solo a met\u00e0 e servirlo con sciroppo profumato senza soffriggerlo o cuocerlo al forno. Questa variante del dolce si chiama \"assafiri qatayef\" (\u0642\u0637\u0627\u064a\u0641 \u0639\u0635\u0627\u0641\u064a\u0631\u064a)."}
{"id": "8097022", "revid": "709565", "url": "https://it.wikipedia.org/wiki?curid=8097022", "title": "Menelik (rivista)", "text": "Menelik \u00e8 stata una rivista a fumetti pubblicata in Italia negli anni settanta dalla Tattilo Editrice.\nStoria editoriale.\nVennero pubblicati oltre cento numeri, divisi in due serie che differivano per il formato; la seconda serie fu pi\u00f9 propriamente un numero unico che riportava una diversa testata, \"Maghella\", incentrato su un nuovo personaggio che sarebbe esordito su una propria testata l'anno successivo.\nLa rivista conteneva opere di diverse autori che univano per la prima volta in Italia tematiche erotiche e umorismo; le serie erano sia di produzione italiana che estera, come ad esempio \"Bernarda\", di Larry Stoddard e Floriano Bozzi, \"La rivolta dei racchi\" e \"Zil Zelub\" di Guido Buzzelli, \"Garth\" di Steve Dowling, \"Romeo Brown\" di Jim Holdaway, \"James Bond\" di Ian Fleming e Horak e il fotoromanzo \"Supersex\" di Alan Ferguson. Inoltre pubblicava parodie a fumetti di famose serie come Asterix, Mandrake, Braccio di Ferro o Batman, ma anche Tex, Flash Gordon o Spiderman.\nLa seconda serie, composta da un solo numero, propose la prima storia di un nuovo personaggio realizzato da Furio Arrasich e Dino Leonetti oltre a parodie erotiche di alcuni personaggi Disney e a una storia a fumetti di Robert Crumb."}
{"id": "8097023", "revid": "15756", "url": "https://it.wikipedia.org/wiki?curid=8097023", "title": "Elementi delle montagne russe", "text": "Gli elementi delle montagne russe sono le singole parti dei tracciati delle montagne russe, come le rampe, i giri della morte o le curve.\nElementi comuni.\nCurva inclinata.\nUna curva \u00e8 detta inclinata (\"banked turn\" in inglese) quando il binario ruota dal piano orizzontale al piano verticale, inclinando il treno verso il lato nella direzione della svolta. Il cosiddetto \"banking\" viene utilizzato per ridurre al minimo l'accelerazione di gravit\u00e0 laterale sui passeggeri al fine di rendere pi\u00f9 confortevole la curva. Quando una curva continua a creare una spirale verso l'alto o verso il basso di circa 360 gradi o pi\u00f9, diventa un'elica.\nZona di frenata.\nUna zona di frenata (\"brake run\") su una montagna russa \u00e8 qualsiasi sezione del tracciato destinata a rallentare o a fermare il treno. Le zone di frenata possono essere posizionate ovunque oppure essere nascoste lungo il circuito di un ottovolante e possono essere progettate per arrestare completamente il treno o per semplicemente regolare la sua velocit\u00e0. La stragrande maggioranza delle montagne russe non ha alcuna forma di freno sul treno in s\u00e9 ma piuttosto ne ha incorporate nelle sezioni di binario.\nSulla maggior parte delle montagne russe i freni sono controllati da un sistema informatico, ma su alcune vecchie montagne russe in legno i freni sono azionati manualmente. Questi sono controllati da grandi leve manovrate dagli operatori.\nPneumatici.\nUno pneumatico, nell'ambito delle montagne russe, \u00e8 essenzialmente una gomma motorizzata utilizzata per spingere un treno sui binari lungo una sezione di tracciato. Sebbene vengano spesso utilizzati nelle aree delle stazioni e nelle zone di frenata possono anche essere utilizzati per lanciare di treni a alte velocit\u00e0. Tuttavia vengono generalmente utilizzati per spingere il treno a velocit\u00e0 tra 8-12 km/h.\n\"Headchopper\".\nUn headchopper (in italiano, letteralmente, \"decapitatore\") \u00e8 un punto qualsiasi sulle montagne russe in cui la struttura di supporto dell'ottovolante o i binari stessi si avvicinano molto alla testa dei passeggeri, o almeno sembrano di farlo. Tutti gli \"headchopper\" sono, ovviamente, progettati in modo tale che anche il passeggero pi\u00f9 alto, con entrambe le mani in alto, non sia in grado di toccare la struttura; tuttavia se un passeggero di altezza superiore al limite massimo salisse veramente sulle montagne russe potrebbe essere potenzialmente pericoloso. Gli \"headchopper\" sono pi\u00f9 comuni sulle montagne russe in legno ma si trovano anche su altri tipi.\nL'equivalente sulle inverted coaster \u00e8 un \"footchopper\". Questi sono progettati in modo tale che le gambe del passeggero sembrino avvicinarsi alla struttura di supporto, all'acqua o ad altri elementi.\nElica.\nUn'elica \u00e8 una spirale inclinata, generalmente superiore ai 360 gradi. Le eliche possono andare verso l'alto o verso il basso.\nPista di lancio.\nUna pista di lancio (\"launch track\" in inglese) \u00e8 una sezione di una launched coaster in cui il treno viene accelerato alla massima velocit\u00e0 in pochi secondi. Un \"launch track\" \u00e8 sempre dritta e di solito \u00e8 leggermente inclinata verso l'alto, in modo che un treno possa tornare indietro verso la stazione in caso di energia insufficiente per raggiungere la velocit\u00e0 minima, che varia a seconda del singolo modello.\nLa pista di lancio ha lo stesso scopo di base di una rampa \u2014 fornire energia al treno \u2014 ma la compie in un modo completamente diverso. Una rampa fornisce al treno energia potenziale sollevandolo nel punto pi\u00f9 alto del tracciato (e non accelerandolo in modo significativo). Una pista di lancio fornisce al treno energia cinetica accelerandola alla massima velocit\u00e0 (senza aumentare significativamente l'altezza del tracciato).\nRampa.\nUna rampa \u00e8 spesso la sezione iniziale di tracciato su una tipica montagna russa che inizialmente trasporta il treno delle montagne russe in un punto elevato. Una volta raggiunta la cima, il treno viene quindi disimpegnato dalla rampa e pu\u00f2 percorrere il resto del circuito delle montagne russe.\nLe rampe di solito spingono il treno verso l'alto attraverso un metodo tra diversi tipi: tramite una lunga catena continua a cui i treni si agganciano dove poi vengono portati in cima; un sistema di pneumatici in cui pi\u00f9 pneumatici motorizzati spingono il treno verso l'alto; un sistema di sollevamento via cavi o un sistema di motore sincrono lineare.\nStazione.\nLa stazione \u00e8 l'area in cui i passeggeri, aspettando in fila, salgono su una montagna russa. Oltre alla presa di posto di nuovi passeggeri anche i passeggeri della corsa o corse precedenti escono dal treno all'interno della stazione, ma non \u00e8 sempre dove i passeggeri nuovi attendono in fila.\nTreno.\nUn treno sulle montagne russe descrive veicolo o veicoli che trasportano i passeggeri sul circuito delle montagne russe. Pi\u00f9 specificamente, un treno sulle montagne russe \u00e8 composto da due o pi\u00f9 vagoni che sono collegati tra di loro. Il veicolo \u00e8 chiamato \"treno\" per le sue somiglianze con un treno ferroviario. I singoli vagoni variano nel design, spesso trasportando pi\u00f9 passeggeri ciascuna. Alcune montagne russe, in particolare le Wild Mouse coaster, funzionano con macchine singole anzich\u00e9 con treni.\n\"Tester Hill\".\nUn tester hill \u00e8 una piccola sezione di tracciato presente in alcune montagne russe che segue la rampa e che precede la discesa principale (per questo viene anche infatti chiamata \"pre-drop\"). In una configurazione standard, dopo che un treno sale dalla rampa e inizia a discendere, la forza di gravit\u00e0 tira i vagoni ancora agganciati al meccanismo di sollevamento della rampa. Quando si usa un \"tester hill\" la tensione sul meccanismo di sollevamento viene ridotta prima del rilascio del treno. L'elemento si trova comunemente sulle montagne russe di Bolliger &amp; Mabillard, cos\u00ec come su vecchie montagne russe di altri produttori. Un nome alternativo \u00e8 \"trick hill\", derivante dall'illusione creata dall'elemento di aver gi\u00e0 iniziato la discesa principale, mentre in realt\u00e0 non lo si ha ancora fatto.\nTunnel.\nAlcune montagne russe sono dotate di tunnel che possono includere effetti speciali come luci, nebbia artificiale e suoni.\nNon-inversioni.\n\"Camelback\".\nUna camelback (in italiano \"dorso di camello\") \u00e8 una collina a forma di gobba con i binari in linea retta, progettata per dare ai passeggeri una sensazione di assenza di gravit\u00e0, comunemente nota come \"airtime\". L'elemento produce accelerazione di gravit\u00e0 negativa per ottenere l'effetto. Il termine \u00e8 stato usato per descrivere una serie di colline pi\u00f9 piccole che si trovano in genere vicino alla fine del tracciato, che \u00e8 un finale comune sulle vecchie montagne russe in legno. L'implementazione moderna di un camelback pu\u00f2 essere una collina molto pi\u00f9 grande, spesso trovata al'inizio del tracciato.\n\"Hammerhead turn\".\nUn hammerhead turn (in italiano \"curva a martello\") si basa su una manovra in acrobatica aerea con lo stesso nome ed \u00e8 simile, ma non uguale, ad una curva, detta \"overbanked,\" di 180\u00b0. Il treno entra nell'elemento con una pendenza ripida verso l'alto e una leggera curva nella direzione opposta a quella della svolta generale. Il treno quindi si inclina pesantemente sul lato opposto alla curva iniziale e termina la sua salita mentre percorre la curva generale, iniziando la sua discesa a met\u00e0 della curva. La seconda met\u00e0 dell'elemento \u00e8 la stessa della prima met\u00e0, ma in ordine inverso.\n\"Overbanked turn\".\nUna overbanked turn (\"curva pi\u00f9 che inclinata\", il nome in italiano non \u00e8 una perfetta traduzione) \u00e8 un elemento comune sulle grandi montagne russe in acciaio, in particolare quelle costruite da Intamin. Questo elemento \u00e8 una curva in cui i binari si inclinano oltre i 90 gradi, generalmente nel range 100-120 gradi.\n\"Speed hill\".\nUna speed hill \u00e8 un elemento che si trova comunemente nelle montagne russe in acciaio di Bolliger &amp; Mabillard e in quelle in legno di Rocky Mountain Construction. L'elemento \u00e8 una mini-versione di un \"camelback\" ad alta velocit\u00e0 che produce una significante accelerazione di gravit\u00e0 negativa che supera di molto quella di un normale \"camelback\".\n\"Top hat\".\nUn top hat (\"cappello a cilindro\") \u00e8 un elemento che si trova in genere sui launched coaster. Esso consiste in una salita di 90 gradi su una collina, seguita da una discesa di 90 gradi; il treno esce nella stessa direzione da cui \u00e8 entrato, ma dal lato opposto. In una configurazione standard il binario si attorciglia in modo che il treno non vada \"a testa in gi\u00f9\" durante la corsa. \"Top Thrill Dragster\" a Cedar Point e \"Kingda Ka\" a Six Flags Great Adventure sono due montagne russe che presentano un \"top hat.\"\nNella variante del \"top hat inversion\" il treno compie una rotazione di 90 gradi per\u00f2 verso l'interno, cosicch\u00e9 quando si \u00e8 in cima si \u00e8 completamente \"a testa in gi\u00f9\".\nInversioni.\n\"Batwing\".\nUn batwing (\"ala di pipistrello\") \u00e8 un elemento a forma di cuore che presenta due inversioni. Il treno entra in un \"reverse sidewinder\", seguito da un \"sidewinder\". \u00c8 il contrario di un \"cobra roll\".\n\"Bowtie\".\nUn bowtie (\"farfallino\") \u00e8 un elemento simile al \"batwing\" differente per il fatto che l'ingresso e l'uscita dell'inversione sono nella stessa direzione. \"Dragon Mountain\" a Marineland of Canada \u00e8 l'unico ottovolante al mondo a presentare questo elemento.\n\"Butterfly\".\nUn butterfly (\"farfalla\") \u00e8 un elemento che si trova su alcune montagne russe di Vekoma. Inizia come un giro della morte, ma durante l'ascesa del treno il binario si inclina verso un lato, ottenendo cos\u00ec un giro della morte con uscita perpendicolare alla direzione di entrata. La manovra viene quindi ripetuta ma al contrario. \u00c8 essenzialmente un \"batwing\" o un \"boomerang\", tranne per il fatto che il treno esca dall'elemento viaggiando nella stessa direzione con cui \u00e8 entrato.\n\"Cobra roll\".\nIl cobra roll \u00e8 un'inversione somigliante alla testa di un cobra. L'elemento inizia con un mezzo giro della morte (\"loop\") che continua in un avvitamento (\"corkscrew\") con uscita perpendicolare alla direzione di entrata nel \"loop\". Il treno poi entra in un altro avvitamento che gira nella direzione opposta rispetto al primo avvitamento, continuando nella seconda met\u00e0 del giro della morte che era stato tagliato prima. Il treno esce procedendo nella direzione opposta di entrata iniziale. L'elemento porta i passeggeri a testa in gi\u00f9 due volte.\n\"Bent Cuban Eight\".\nUn bent cuban eight (letteralmente \"otto cubano piegato\") \u00e8 un \"sidewinder\" seguito da un loop di Immelmann\".\" La sua forma richiama quella del numero otto.\nAvvitamento (\"corkscrew\").\nUn avvitamento, anche noto come corkscrew (\"cavatappi\"), \u00e8 un elemento che fa ruotare il treno di 360 gradi. \u00c8 stato chiamato cos\u00ec per la sua somiglianza con il cavatappi usato per rimuovere i tappi dalle bottiglie. A differenza di un giro della morte, i passeggeri rimangono girati in avanti per tutta la durata dell'elemento.\n\"Dive drop\".\nUn dive drop \u00e8 un'inversione lineare posta prima alla discesa iniziale, subito dopo la rampa.\n\"Dive loop\".\nUn dive loop \u00e8 un tipo di inversione di montagne russe B&amp;M e Gerstlauer, ispirata da una manovra in acrobatica aerea. Il treno va verso l'alto e gira lateralmente, quindi si tuffa verso il suolo in un giro della morte semi-verticale. Questo elemento \u00e8 comune su molte montagne russe B&amp;M. Arrow e Vekoma usano una versione simile dell'elemento noto come \"reversed sidewinder.\"\n\"Heartline roll\".\nUn heartline roll (\"avvitamento lungo la linea del cuore\"), noto anche come barrel roll, \u00e8 un'inversione in cui il treno esegue un avvitamento lineare a 360 gradi. Il centro del treno ruota su un asse. Il tracciato cambia varia in altezza per mantenere il treno nella stessa linea con cui \u00e8 entrato nell'elemento. In una \"inline twist\", un elemento simile, l'elemento non cambia in altezza. Il punto di rotazione \u00e8 al di sopra o al di sotto del punto di vista del passeggero, a differenza di un \"heartline roll\" che mantiene il punto di rotazione vicino al centro.\nLoop di Immelmann.\nUn loop di Immelmann \u00e8 una famosa inversione trovata su molte montagne russe B&amp;M. In un Immelmann, il treno entra un mezzo giro della morte verso l'alto e, girandosi di 180 gradi, esce dall'elemento viaggiando nella direzione opposta. L'inversione \u00e8 simile al \"sidewinder\" che per\u00f2 esce a circa 90\u00b0 o perpendicolarmente al punto di entrata. Un loop di Immelmann diventa un \"dive loop\" se i punti di entrata e di uscita sono invertiti, ovvero se il treno entra dall'alto e esce dal basso. Il nome \"loop di Immelmann\" deriva dalla virata di Immelmann, una manovra eseguita sugli aeromobili che prende il nome dal pilota da combattimento tedesco della prima guerra mondiale Max Immelmann. Il loop di Immelmann \u00e8 un elemento popolare sulle Dive Coaster di B&amp;M.\n\"Dive loop\" inclinato.\nUn \"dive loop\" inclinato \u00e8 essenzialmente un \"dive loop\" che \u00e8 stato inclinato. Invece di uscire verticalmente, l'elemento esce lateralmente con un certo angolo.\nGiro della morte inclinato.\nUn giro della morte inclinato, noto anche come giro della morte obliquo, \u00e8 un loop a 360 gradi inclinato verso un lato con un certo angolo. Non \u00e8 verticale, come un comune giro della morte, o in orizzontale, come un'elica. Di solito \u00e8 inclinato di 45 gradi, fino a un massimo di 80.\n\"Inline twist\".\nUn inline twist (\"torsione in linea\") \u00e8 un'inversione in cui il treno esegue una rotazione a 360 gradi. L\"'inline twist\" si trova spesso sulle flying coaster e wing coaster. Un esempio in Italia dell'implementazione dell'elemento \u00e8 il \"Raptor\" di Gardaland. Pu\u00f2 essere confuso con un \"heartline roll.\"\nLoop norvegese.\nUn loop norvegese \u00e8 un elemento composto da due elementi: un \"dive loop\" e un loop di Immelmann, che insieme formano un'inversione che assomiglia a due loop affiancati. Questo elemento \u00e8 simile al \"pretzel loop\" dei flying coaster, tranne per il fatto che il treno subisce una rotazione quando entra ed esce dall'elemento. \u00c8 stato introdotto per la prima volta sullo \"Speed Monster\" a TusenFryd, in Norvegia (da qui il motivo per cui \u00e8 chiamato un loop \"norvegese\").\n\"Pretzel knot\".\nUn pretzel knot (dove \"knot\" significa nodo) \u00e8 un elemento simile al \"batwing\", tranne che l'entrata e l'uscita dell'inversione sono disposte in modo diverso. In un \"pretzel knot\" la forma dell'elemento ricorda un pretzel rispetto alla forma del cuore di un \"batwing\".\n\"Pretzel loop\".\nIl pretzel loop \u00e8 una grande inversione trovata sui flying coaster di Bolliger &amp; Mabillard. Consiste in un mezzo giro della morte verso il basso e un mezzo giro della morte verso l'alto. I punti di entrata e uscita dell'anello si sovrappongono al suo apice formando una forma che ricorda un pretzel.\n\"Raven turn\".\nUna raven turn (\"curva del corvo\") \u00e8 una mezza inversione che sembra mezzo giro della morte seguito da una discesa che poi si livella quasi alla stessa altezza di come \u00e8 iniziata.\n\"Roll over\".\nQuesto elemento, noto come roll over sulle montagne russe costruite da Vekoma, \u00e8 un'inversione caratterizzata da due mezzi giri della morte, collegati da due mezzi \"inline twist\" contrapposti. Un esempio italiano di \"roll over\" \u00e8 il \"Blue Tornado\" di Gardaland.\n\"Sea serpent\".\nIl sea serpent (\"serpente marino\") \u00e8 un elemento con due inversioni simili a un \"cobra roll\", ma dove il treno entra ed esce nella stessa direzione. \u00c8 dotato di due mezzi loop collegati da due mezzi \"corkscrew\" rivolti in direzioni opposte. La seconda parte dell'elemento si trova sul lato opposto rispetto a un \"cobra roll\", che cambia direzione in uscita.\n\"Sidewinder\".\nUn sidewinder \u00e8 un elemento di inversione in cui il treno entra in un mezzo loop seguito da un mezzo \"corkscrew\" ed esce dall'elemento perpendicolarmente alla direzione con cui \u00e8 entrato. L'elemento \u00e8 comune sulle montagne russe Arrow e Vekoma. \u00c8 simile al loop di Immelmann, con l'eccezione che i passeggeri escono in una direzione diversa, di solito a 90 gradi dal punto di entrata.\nGiro della morte.\nIl giro della morte (\"loop\" in inglese) o anello (della morte), dove una sezione del tracciato fa s\u00ec che i passeggeri completino un giro di 360 gradi, \u00e8 la pi\u00f9 comune delle inversioni. Nella parte pi\u00f9 in alto dell'elemento i passeggeri sono completamente a testa in gi\u00f9. In genere, questi loop non sono in realt\u00e0 \"cerchi\" ma hanno pi\u00f9 una forma a goccia, con la parte superiore del loop che \u00e8 un arco pi\u00f9 stretto. Questa forma rende il giro pi\u00f9 comodo per i passeggeri di quanto sarebbe una vera forma circolare.\n\"Zero-gravity roll\".\nUn zero-gravity roll o un zero-g roll \u00e8 un'inversione in cui la pista ruota a 360 gradi mentre sale e scende in altezza. L'elemento prende il nome dall'effetto di essere senza peso (accelerazione di gravit\u00e0 pari a zero) che un passeggero prova durante l'inversione. Un esempio di montagna russa in Italia contenente l'elemento \u00e8 a Gardaland.\nElementi visivi.\n\"Splashdown\".\nUno splashdown \u00e8 un elemento visivo in cui la vettura interagisce fisicamente con uno specchio d'acqua, spruzzando con forza acqua all'impatto. Gli schizzi possono essere utilizzati come un sistema di frenata naturale. In alcuni parchi vi sono dei sentieri per i visitatori che possono guardare l'attrazione e, in alcuni casi, bagnarsi per lo schizzo prodotto grazie allo \"splashdown.\""}
{"id": "8097041", "revid": "124776901", "url": "https://it.wikipedia.org/wiki?curid=8097041", "title": "G7 del 2020", "text": "Il 46\u00ba vertice del G7 si sarebbe dovuto svolgere a Camp David, in Maryland, negli Stati Uniti d'America dal 10 al 12 giugno 2020; inizialmente previsto al Trump National Doral a Miami in Florida, la sede era stata spostata in seguito alle polemiche per un conflitto d'interessi del Presidente degli Stati Uniti d'America Donald Trump. Tuttavia il 20 marzo 2020 Trump ha annunciato l'annullamento dell'incontro a causa della pandemia di COVID-19, annunciando che per la prima volta il meeting si sarebbe tenuto in videoconferenza. Il successivo 31 maggio Trump ha per\u00f2 deciso di rinviare il summit a settembre per consentire la partecipazione di persona dei leader. Nell'agosto 2020 il presidente ha nuovamente posticipato il meeting, a dopo le elezioni presidenziali di novembre. A seguito dei risultati di quest'ultima tornata elettorale il summit \u00e8 stato di fatto cancellato."}
{"id": "8097044", "revid": "661526", "url": "https://it.wikipedia.org/wiki?curid=8097044", "title": "Gossip (Sleeping with Sirens)", "text": "Gossip \u00e8 il quinto album in studio della rock band americana Sleeping with Sirens. L'album \u00e8 stato pubblicato il 22 settembre 2017, attraverso la Warner Bros. Records e segue il quarto album in studio della band Madness (2015). \u00c8 la prima uscita dopo la partenza della band dalla Epitaph Records e la loro unica uscita su una major. Il singolo principale, \"Legends\", \u00e8 stato pubblicato il 14 luglio 2017.\nSuono e influenza.\nStrumentalmente, gli Sleeping with Sirens hanno cercato di ottenere un suono pi\u00f9 influenzato dal pop, allontanandosi dallo stile post-hardcore visto nei precedenti album in studio della band. In un'intervista con la stazione radio 106.7 KROQ, Kellin Quinn ha parlato delle sessioni di registrazione dell'album. \"Legends \u00e8 una delle prime canzoni che hanno fatto clic quando abbiamo iniziato a scrivere questo disco\", ricorda Quinn. \"Abbiamo iniziato a tirar fuori la musica e aveva un suono cos\u00ec epico. Il gancio mi \u00e8 appena venuto in mente. Stavo pensando a tutto quello che abbiamo passato come band e alla strada che stiamo cercando di percorrere - e tutto quello che vuoi provare a fare nella tua vita semplicemente come essere umano - la lirica, \"Potremmo essere leggende dopo tutto\" \u00e8 qualcosa che ha molto senso perch\u00e9 nulla \u00e8 garantito nella vita ma se metti avanti il lavoro e lo sforzo e ci provi pi\u00f9 forte che puoi e segui i tuoi sogni, quindi forse puoi realizzare qualcosa di veramente fantastico nella tua vita. Questa \u00e8 fondamentalmente l'idea alla base della canzone. \"\nIl 6 luglio 2017, il gruppo ha preso in giro la parola \"gossip\". Il 13 luglio, Gossip \u00e8 stato annunciato per la pubblicazione a settembre. Inoltre, \u00e8 stato pubblicato un video lirico per \"Legends\". \"Legends\" \u00e8 stato pubblicato come singolo il 14 luglio, accompagnato dal suo video musicale. \u00c8 stato rivelato lo stesso giorno che \"Legends\" sar\u00e0 usato come inno ufficiale del Team USA per i Giochi Olimpici e Paralimpici Invernali del 2018 a Pyeongchang, in Corea. Il 3 agosto, \"Empire to Ashes\" \u00e8 stato reso disponibile per lo streaming. Il 25 agosto, \"Cheers\" \u00e8 stato reso disponibile per lo streaming. Tra agosto e ottobre, il gruppo ha intrapreso il tour Gossip con il supporto di White Noise, Palaye Royale e Chase Atlantic. Dopo una prima di Beats 1, \"Trouble\" \u00e8 stato reso disponibile per lo streaming il 5 settembre\nIl 18 settembre \u00e8 stato pubblicato un video musicale per \"Legends\", che consisteva in filmati inviati dai fan. A dicembre, il gruppo \u00e8 andato in tourn\u00e9e negli Stati Uniti. A gennaio e febbraio 2018, il gruppo inizier\u00e0 un tour negli Stati Uniti con il sostegno di Set It Off e The Gospel Youth. Ad aprile, il gruppo inizier\u00e0 un tour in Australia e Nuova Zelanda con il sostegno di Chase Atlantic, Lower Than Atlantis e the Faim."}
{"id": "8097045", "revid": "298055", "url": "https://it.wikipedia.org/wiki?curid=8097045", "title": "Franco Verola", "text": ""}
{"id": "8097053", "revid": "767487", "url": "https://it.wikipedia.org/wiki?curid=8097053", "title": "In the Bedroom, I Confess", "text": "In the Bedroom, I Confess, \u00e8 un EP collaborativo tra i rapper statunitensi Lil Peep e OmenXIII, pubblicato il 17 ottobre 2015.\nAntefatti.\nOmenXIII ha eliminato l'EP a causa del frequente utilizzo della parola con la N, mai pi\u00f9 utilizzata nelle successive canzoni."}
{"id": "8097059", "revid": "20654", "url": "https://it.wikipedia.org/wiki?curid=8097059", "title": "Lasse Shone", "text": ""}
{"id": "8097061", "revid": "729019", "url": "https://it.wikipedia.org/wiki?curid=8097061", "title": "Bowling ai XVIII Giochi asiatici", "text": "Le gare di bowling ai XVIII Giochi asiatici si sono svolte allo \"Jakabaring Bowling Center\" di Palembang, in Indonesia, dal 22 al 27 agosto 2018.\nNazioni partecipanti.\nAi Giochi hanno partecipato 166 atleti provenienti da 18 nazioni differenti."}
{"id": "8097070", "revid": "599013", "url": "https://it.wikipedia.org/wiki?curid=8097070", "title": "Chidera Ejuke", "text": "Caratteristiche tecniche.\n\u00c8 un'ala sinistra.\nCarriera.\nClub.\nCresciuto nel settore giovanile del , nel marzo 2017 \u00e8 approdato in Europa firmando con il . Ha debuttato con il club norvegese il 30 aprile seguente disputando l'incontro di Eliteserien perso 2-1 contro l'.\nIl 15 luglio 2019 \u00e8 stato acquistato a titolo definitivo dall'.\nIl 28 agosto 2020 viene acquistato dal CSKA Mosca.\nNazionale.\nHa esordito in nazionale nel 2020; \u00e8 stato convocato per la Coppa delle nazioni africane 2021.\nStatistiche.\n\"Statistiche aggiornate al 28 agosto 2020\"."}
{"id": "8097080", "revid": "767487", "url": "https://it.wikipedia.org/wiki?curid=8097080", "title": "Garden (Death Plus e Lil Peep)", "text": "Garden \u00e8 un EP collaborativo tra i rapper statunitensi Death Plus e Lil Peep, pubblicato il 25 agosto 2015 dalla RepostNetwork.\nIl 20 gennaio 2018, Death Plus ha ri-masterizzato e ri-pubblicato l'album su tutte le piattaforme."}
{"id": "8097086", "revid": "1031941", "url": "https://it.wikipedia.org/wiki?curid=8097086", "title": "Kormesij di Bulgaria", "text": "Biografia.\nLa \"Nominalia dei khan bulgari\" (\"Imennik\") contiene tracce di due registrazioni danneggiate tra quelle di Tervel e di Sevar e il secondo di questi nomi persi \u00e8 quello di Kormesij, generalmente tenuto in considerazione. Secondo quest'opera Kormesij avrebbe regnato per quasi tre decenni e fu un discendente della casa reale Dulo. Secondo il calendario giuliano di Mosca Kormesij avrebbe governato dal 715 al 721 e il periodo pi\u00f9 lungo nell'\"Imennik\" avrebbe incluso un periodo di associazione con i suoi predecessori. Altri calendari collocano il suo regno dal 721 al 738 ma non coincidono con le date dell\"'Imennik\". Kormesij viene menzionato durante gli eventi che portarono al trattato di pace tra il 715 e il 717-la cronologia deve essere discussa dai nomi dell'imperatore Teodosio III e del patriarca coinvolti- per i quali la nostra unica fonte \u00e8 il cronista bizantino Teofane Confessore. Secondo lui il trattato fu firmato da Kormesij come Khan dei Bulgari, in contrasto col fatto che lo scrittore implica altrove nell'opera che Tervel governava ancora la Bulgaria fino al 718/719. Quindi una delle due dichiarazioni di Teofane dev'essere sbagliata. Se cos\u00ec non fosse stato, allora avrebbe condiviso il trono con Tervel e avrebbe firmato il trattato per lui. Il nome di Kormesij \u00e8 stato letto anche da alcuni studiosi nelle iscrizioni attorno al monumento del Cavaliere di Madara. La parte rimanente del testo quindi parlerebbe di un tributo annuale che ricevette dall'imperatore bizantino: in altre parole il trattato di pace sarebbe stato ristabilito durante il suo governo. La fine dell'opera menziona un peggioramento delle relazioni con l'Impero bizantino. Tuttavia questo fatto potrebbe riferirsi ai sovrani bulgari Kormisos e Krum. Non \u00e8 menzionato in altri contesti storici. Il fatto che non ci siano state guerre tra il Primo Impero bulgaro e l'Impero bizantino ci dice che abbia regnato la pace fino alla fine della sua leadership.\nIl picco roccioso Kormesij sull'Isola Greenwich nelle Isole Shetland Meridionali in Antartide \u00e8 intitolato a lui."}
{"id": "8097087", "revid": "599013", "url": "https://it.wikipedia.org/wiki?curid=8097087", "title": "Abdou Harroui", "text": "Biografia.\nNato nei Paesi Bassi, ha origini marocchine.\nCaratteristiche tecniche.\nIl suo ruolo \u00e8 quello di mediano in un 4-2-3-1, ma all'occorrenza pu\u00f2 giocare anche da esterno di centrocampo grazie alla sua capacit\u00e0 di muoversi palla al piede.\nCarriera.\nClub.\nCresciuto nel settore giovanile dello , ha debuttato in prima squadra il 24 febbraio 2018 disputando l'incontro di Eredivisie perso 2-1 contro l'. Nella stagione 2020/2021 si mette in mostra segnando 6 gol n 33 partite di Eredivisie.\nIl 31 agosto 2021 viene ceduto al in prestito con obbligo di riscatto a 3,5 milioni di euro. Esordisce con i neroverdi (oltrech\u00e9 in Serie A) il 17 settembre 2021 in occasione della sconfitta per 0-1 contro il .Il 19 gennaio 2022 segna la prima rete con i neroverdi, nel debutto in Coppa Italia, decisiva per il successo sul Cagliari negli ottavi di finale. \nNazionale.\nDopo avere esordito con l'under-20 olandese nel 2018 e con l'under-21 nel 2019, nel marzo 2020 ha rifiutato una chiamata da parte del . Nel settembre 2021, nonostante avesse disputato l'europeo under-21 con i Paesi Bassi pochi mesi prima, torna sui propri passi accettando la chiamata della selezione nordafricana.\nStatistiche.\n\"Statistiche aggiornate al 18 settembre 2021\"."}
{"id": "8097100", "revid": "73843", "url": "https://it.wikipedia.org/wiki?curid=8097100", "title": "Halil Dervi\u015fo\u011flu", "text": "Caratteristiche tecniche.\n\u00c8 un centravanti.\nCarriera.\nClub.\nCresciuto nel settore giovanile dello , ha debuttato in prima squadra il 10 maggio 2018 disputando l'incontro dei playoff di Eredivisie vinto 2-1 contro il . Il 9 agosto del 2019 viene ceduto al per 3 milioni di euro, unendosi (come da accordi) al club a partire dal 3 gennaio 2020.\nIl 6 ottobre 2020 viene ceduto in prestito al . Dopo avere trovato poco spazio in terra olandese, il 1\u00ba gennaio 2021 viene richiamato dal Brentford, che 24 giorni dopo lo cede (sempre a titolo temporaneo) al . Il 31 agosto 2021 il prestito viene esteso per un'altra stagione.\nNazionale.\nEsordisce con la nazionale maggiore il 27 maggio 2021, nella partita vinta per 2-1 contro l'Azerbaigian, nella quale segna anche il suo primo gol. Pochi giorni dopo viene inserito nella lista definitiva dei convocati per gli europei.\nStatistiche.\n\"Statistiche aggiornate al 18 agosto 2019\"."}
{"id": "8097111", "revid": "827882", "url": "https://it.wikipedia.org/wiki?curid=8097111", "title": "Pressure (Wage War)", "text": "Pressure \u00e8 il terzo album in studio della band metalcore americana Wage War. Questo \u00e8 anche il secondo album con Briton Bond.\nRiguardo all'album, il suo titolo toccante e il concetto di pressione, la band afferma: \"Ogni volta che vai a fare un disco, c'\u00e8 pressione. Ci\u00f2 che si ha in quello studio con quelle persone influenza i prossimi, o comunque molti anni della tua carriera, e se giochi bene le tue carte, pu\u00f2 cambiarti la vita. Sembrava davvero una situazione di make or break. La \"pressione\" per creare il perfetto album dei Wage War, uno che raccoglie ci\u00f2 che la gente ha imparato ad amare della nostra band eppure continua a crescere ed esplorare nuovi territori e spingerci pi\u00f9 duramente che mai. \"\n\"Tuttavia, questa non \u00e8 l'unica pressione di cui parla questo album. Ci sono canzoni sull'album che trattano di salute mentale e la pressione di agire \"ok\" anche quando le cose non lo sono. Ci sono canzoni sull'album che parlano di non soccombere alla pressione e di essere solo un'altra faccia della folla, ma di fare di pi\u00f9 di un cambiamento in te stesso e nel mondo che ti circonda. Essere in una band, fare musica, suonare spettacoli in un modo o nell'altro, tutto ha una \"pressione\" e il modo in cui affrontarlo \u00e8 ci\u00f2 che determina chi sei. Questo album \u00e8 la nostra risposta.\"\nRegistrazione.\nQuando gli \u00e8 stato chiesto di registrare l'album, Cody Quistad ha dichiarato: \"Eravamo tutti fuori dalla nostra zona di comfort, il che era davvero bello, non potevamo semplicemente andare a casa dopo la giornata. Vivevamo tutti nella stessa casa. \u00c8 stata una grande opportunit\u00e0 per riconnetterci. Andavamo agli spettacoli insieme, tornavamo e scrivevamo alle 2 del mattino. Los Angeles \u00e8 stimolante, perch\u00e9 c'\u00e8 una spinta e una passione giovanile. Tutti sono l\u00ec per inseguire un sogno. Ti d\u00e0 una mentalit\u00e0. Parli di andare a Los Angeles per registrare un disco quando hai 13 anni. \u00c8 stata una cosa da non perdere per noi.\" Low \u00e8 stata la prima canzone a essere completata dopo l'uscita di Deadweight. \"\u00c8 iniziato come la maggior parte delle canzoni con il riff principale.\" La band ne ha registrato una demo durante il Vans Warped Tour 2018.\n\u201cSiamo tornati da Andrew Wade e Jeremy McKinnon per il lato produzione e ingegneria delle cose e siamo stati onorati di avere la leggenda del metal, Mark Lewis, mizato! La canzone ha subito molti cambiamenti di struttura prima di approdare su ci\u00f2 che \u00e8 oggi. \"Low\" rappresenta tutto ci\u00f2 che ti aspetti da Wage War, ma nel suo stato pi\u00f9 raffinato.\"\nPromozione.\nOltre alle notizie sull'album, la band ha annunciato un tour autunnale. Inaugurato il 27 settembre, poche settimane dopo la loro apparizione al Worcester Self Help Fest, Wage War arriver\u00e0 sulla strada con Like Moths To Flames, Polaris e Dayseeker."}
{"id": "8097113", "revid": "287204", "url": "https://it.wikipedia.org/wiki?curid=8097113", "title": "Parce sepulto (romanzo)", "text": "Parce sepulto \u00e8 un romanzo giallo storico scritto da Danila Comastri Montanari, pubblicato per la prima volta nel 1990 dalla Arnoldo Mondadori Editore nella collana \"Il giallo Mondadori\" con il numero 2466.\nTrama.\nSiamo nel 45 d.C. Publio Aurelio Stazio viene invitato dalla sua amica Pomponia alle nozze tra Lucilla e Ottavio, rispettivamente, figlia e figlio adottivo del retore Lucio Arriano, in quella che si auspica una serena giornata; purtroppo, per\u00f2, il giovane senatore in persona \u00e8 tra i primi a scoprire la promessa sposa senza vita nei fanghi del bagno. Sembra essere stata stroncata da un collasso durante i preparativi, ma il dito della giovane \u00e8 puntato verso l'alto, e questo, per il senatore, \u00e8 un chiaro gesto d'accusa, anche se non si sa contro chi: forse contro Camilla, la gemella di Lucilla, eppur diversa nel carattere, o contro Arriano, che sembra stia tentando inutilmente di nascondere le tracce del proprio passato. Aurelio \u00e8 sicuro di aver comunque individuato il colpevole, e lotter\u00e0 contro il tempo per fermarlo."}
{"id": "8097116", "revid": "1005847", "url": "https://it.wikipedia.org/wiki?curid=8097116", "title": "Cerimonia commemorativa della pace di Hiroshima", "text": "La cerimonia commemorativa della pace di Hiroshima \u00e8 una veglia annuale giapponese.\nOgni 6 agosto, \"A-Bomb Day\", nella citt\u00e0 di Hiroshima ha luogo la cerimonia commemorativa della pace per offrire conforto alle vittime delle bombe atomiche e per pregare per la realizzazione di una pace mondiale duratura. La cerimonia avviene di fronte al cenotafio nel parco commemorativo. Tra i partecipanti ci sono le famiglie dei defunti e persone da ogni parte del mondo. La prima cerimonia fu tenuta nel 1947 dall'allora sindaco di Hiroshima, Shinzo Hamai.\nNel 2010, John V. Roos divent\u00f2 il primo ambasciatore statunitense in Giappone ad assistere alla cerimonia, aprendo la strada alla storica visita del 2016 del presidente Barack Obama.\nCerimonie commemorative per Hiroshima fuori dal Giappone.\nLe cerimonie commemorative per Hiroshima sono state e sono ancora tenute anche in altre parti del mondo. Un esempio di queste fu il 6 agosto 1986, quando una delegazione da Hiroshima di 18 persone and\u00f2 al memoriale d'Israele dello Yad Vashem e tenne una breve conferenza alla Yizkor Hall."}
{"id": "8097117", "revid": "110157", "url": "https://it.wikipedia.org/wiki?curid=8097117", "title": "Lago Yeak Laom", "text": "Il lago Yeak Laom (\u1794\u17b9\u1784\u1799\u1780\u17d2\u179f\u17a1\u17c4\u1798, , pronunciato anche \"Yak Lom\" o \"Yak Loum\") \u00e8 un lago vulcanico della Cambogia situato nella provincia di Ratanakiri."}
{"id": "8097119", "revid": "124056326", "url": "https://it.wikipedia.org/wiki?curid=8097119", "title": "Handball-Bundesliga 2019-2020", "text": "L'Handball-Bundesliga 2019-2020, conosciuta come \"LIQUI MOLY Bundesliga 2019-2020\" per motivi di sponsorizzazione, \u00e8 stata la 55\u00aa edizione del torneo di primo livello del campionato tedesco di pallamano maschile.\nA causa della Pandemia di COVID-19 del 2020 in Europa il campionato \u00e8 stato sospeso definitivamente il 21 aprile senza retrocessioni e con il THW Kiel che \u00e8 stato proclamato campione.\nLa classifica finale \u00e8 stata stilata in base ad un quoziente punti in rapporto alle partite giocate al 12 marzo.\nSquadre partecipanti.\nPartecipano 18 squadre da tutta la Germania. Di queste, 16 sono qualificate dalla stagione 2018\u201319 mentre le altre due sono promosse dalla 2. Handball-Bundesliga: HBW Balingen-Weilstetten, i campioni e HSG Nordhorn-Lingen come seconda."}
{"id": "8097121", "revid": "107248614", "url": "https://it.wikipedia.org/wiki?curid=8097121", "title": "Carlo V di Sicilia", "text": ""}
{"id": "8097127", "revid": "116031015", "url": "https://it.wikipedia.org/wiki?curid=8097127", "title": "Zsolt Torok", "text": "Biografia.\nSi laure\u00f2 all'Universit\u00e0 Babe\u0219-Bolyai di Cluj-Napoca.\nUna delle sue imprese pi\u00f9 celebrate fu l'ascesa del Pumori, montagna alta 7.161 metri nei pressi dell'Everest nell'ottobre 2018, per la quale ricevette il Piolet d'Oro, consegnatogli da Mihai Fifor, suo amico personale, allora ministro della Difesa.\nIn precedenza aveva guidato la spedizione che nel 2013 conquist\u00f2 il Nanga Parbat, alto 8.125 m, a tutt'oggi la prestazione migliore nella storia dell'alpinismo rumeno.\nFu nominato Cavaliere dell'Ordine Nazionale dal presidente rumeno Klaus Johannis per il suo contributo allo sviluppo dello sport nel Paese.\nPerse la vita nell'estate del 2019, non ancora 46enne, dopo essere stato colpito da un masso improvvisamente distaccatosi dal V\u00e2rful Negoiu, nella Transilvania rumena."}
{"id": "8097138", "revid": "599013", "url": "https://it.wikipedia.org/wiki?curid=8097138", "title": "Dirk Abels", "text": "Carriera.\nCresciuto nel settore giovanile del , il 16 gennaio 2019 passa allo , con cui si lega fino al 2021; al termine della stagione conquista la promozione in Eredivisie.\nStatistiche.\nPresenze e reti nei club.\n\"Statistiche aggiornate al 17 agosto 2019.\""}
{"id": "8097147", "revid": "287204", "url": "https://it.wikipedia.org/wiki?curid=8097147", "title": "Spes, ultima dea", "text": "Spes, ultima dea \u00e8 un romanzo giallo storico scritto da Danila Comastri Montanari, pubblicato per la prima volta nel 1999 dalla Hobby &amp; Work.\nTrama.\nNel prologo, ambientato nella foresta teutonica del 26 d.C., un esercito romano riesce a difendere con vigore il suo accampamento dall'assalto dei barbari, non senza per\u00f2 il sacrificio del comandante Quinto Valerio Cepione. Uno dei suoi tribuni pi\u00f9 fedeli, arrivato sul luogo della battaglia, riesce soltanto a constatare l'eroica morte del comandante, e gli da una degna sepoltura insieme alla moglie.\nPassano venti anni, ed arriviamo al 46 d.C. Publio Aurelio Stazio viene invitato a un banchetto del console Paolo Metronio, personaggio di spicco nella politica dell'impero. Giunto l\u00ec, Aurelio in persona rivede due compagni d'infanzia, insieme ai quali rievoca i \"bei tempi andati\". All'improvviso, per\u00f2, l'atmosfera passa da gioiosa a tetra quando uno dei due amici viene trovato morto. Questa nuova indagine porter\u00e0 Aurelio a scavare nella propria giovinezza, che nasconde un segreto pericoloso nel nome del quale vi \u00e8 ancora chi \u00e8 disposto a mentire, ingannare, persino uccidere..."}
{"id": "8097154", "revid": "1632387", "url": "https://it.wikipedia.org/wiki?curid=8097154", "title": "Sven Botman", "text": "Caratteristiche tecniche.\n\u00c8 un difensore centrale, di piede mancino, molto bravo nella marcatura e nell'impostazione del gioco.\nCarriera.\nClub.\nDopo aver mosso i primi passi nel Pancratius di Badhoevedorp, nel 2009 inizia la trafila nel settore giovanile del . Debutta in seconda squadra il 17 agosto 2018 disputando l'incontro di Eerste Divisie perso 2-1 contro l'.\nNon avendo trovato posto in prima squadra, 27 luglio 2019 \u00e8 stato ceduto in prestito all'. Dopo essersi messo in mostra nel campionato olandese con 26 partite da titolare, il 31 luglio 2020 viene ceduto in prestito ai francesi del , con cui firma un contratto quinquennale; il 25 settembre 2020 il suo trasferimento al Lilla diviene definitivo, in cambio di 8 milioni di euro. \nNazionale.\nDopo avere compiuto la trafila nelle nazionali giovanili olandesi, nel novembre 2020 viene convocato, per la prima volta, in nazionale maggiore.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "8097159", "revid": "484362", "url": "https://it.wikipedia.org/wiki?curid=8097159", "title": "Bassopiano siberiano", "text": ""}
{"id": "8097177", "revid": "287204", "url": "https://it.wikipedia.org/wiki?curid=8097177", "title": "Scelera", "text": "Scelera \u00e8 un romanzo giallo storico scritto da Danila Comastri Montanari, pubblicato per la prima volta nel 2000 dalla Hobby &amp; Work.\nTrama.\nIl libro \u00e8 diviso in un prologo, \"Il messaggio segreto\", e in quattro parti, ossia \"Il caso delle tre Parche\", \"Il caso del tribuno\", \"Il caso della fanciulla scomparsa\" e \"I numeri di Perpenna\"."}
{"id": "8097186", "revid": "125454569", "url": "https://it.wikipedia.org/wiki?curid=8097186", "title": "Arjen van der Heide", "text": "Caratteristiche tecniche.\n\u00c8 un'ala sinistra,pur essendo mancino sa usare abilmente anche il piede destro \u00e8 in possesso di una grande capacit\u00e0 di saltare l'uomo e ci\u00f2 lo rende molto pericoloso nell'uno contro uno,molto rapido e scattante \u00e8 in possesso anche di buone doti balistiche\nCarriera.\nCresciuto nel settore giovanile del , ha esordito il 4 agosto 2019 disputando l'incontro di Eerste Divisie vinto 4-0 contro l'.\nStatistiche.\n\"Statistiche aggiornate al 18 agosto 2019\"."}
{"id": "8097187", "revid": "298229", "url": "https://it.wikipedia.org/wiki?curid=8097187", "title": "Luvsanlkhundegiin Otgonbayar", "text": ""}
{"id": "8097188", "revid": "1310927", "url": "https://it.wikipedia.org/wiki?curid=8097188", "title": "Adnan Ugur", "text": "Caratteristiche tecniche.\n\u00c8 un'ala sinistra.\nCarriera.\nCresciuto nel settore giovanile del , nel 2019 \u00e8 stato acquistato a titolo definitivo dal . Ha esordito fra i professionisti il 4 agosto seguente disputando l'incontro di Eredivisie vinto 4-0 contro l'.\nStatistiche.\n\"Statistiche aggiornate al 18 agosto 2019\"."}
{"id": "8097196", "revid": "767487", "url": "https://it.wikipedia.org/wiki?curid=8097196", "title": "Storia di un matrimonio", "text": "Storia di un matrimonio (\"Marriage Story\") \u00e8 un film del 2019 scritto e diretto da Noah Baumbach, interpretato da Adam Driver e Scarlett Johansson.\nTrama.\nCharlie \u00e8 un famoso regista teatrale sposato con l\u2019attrice Nicole, da cui ha un figlio piccolo. La coppia sta attraversando problemi matrimoniali e perci\u00f2 i due seguono una terapia di coppia. Il terapista che li segue suggerisce loro di scrivere su un foglio tutte le cose che all\u2019uno piacciono dell\u2019altro, ma Nicole si rifiuta di leggerle. Quando alla donna viene offerto un ruolo nell'episodio pilota di una nuova serie televisiva a Los Angeles, decide di lasciare la compagnia teatrale e di andare temporaneamente a vivere con la madre insieme al figlio.\nCharlie decide di rimanere a New York, in quanto il suo spettacolo sta per essere rappresentato a Broadway. Quando arriva a Los Angeles per visitare Nicole e il figlio, gli vengono consegnati i documenti per il divorzio. Nonostante la coppia avesse deciso di non consultare avvocati, Nicole assume Nora Fanshaw, che consiglia di trovare un avvocato anche al marito. Charlie si incontra dapprima con Jay Marotta, che gli suggerisce di usare un atteggiamento pi\u00f9 dinamico, ma alla fine opta per Bert Spitz, che favorisce invece un approccio pi\u00f9 civile.\nSu consiglio di Bert, Charlie affitta un appartamento a Los Angeles per stare pi\u00f9 vicino alla famiglia e partecipare alla battaglia legale sulla custodia del figlio. Charlie vorrebbe evitare il tribunale, quindi Bert organizza un incontro con Nicole e Nora. Quest\u2019ultima pone l'attenzione sul fatto che Charlie abbia rifiutato la volont\u00e0 della moglie di trasferirsi a Los Angeles e su come Henry preferisca stare con la madre. Durante un incontro privato, Bert consiglia al suo cliente di lasciare definitivamente la sua abitazione newyorkese ma lui, frustrato, si rifiuta e lo licenzia.\nCharlie vince un MacArthur Fellowship e usa i primi soldi che riceve per pagare l\u2019avvocato Jay. Il caso si sposta in tribunale, dove Nora e Jay discutono animatamente a nome dei loro clienti e tentano pi\u00f9 volte di mettere l\u2019altro in una cattiva luce. Nora evidenzia l\u2019infedelt\u00e0 di Charlie e la sua distanza a livello emotivo, mentre Jay ingrandisce l\u2018abitudine di bere di Nicole, dipingendola come alcolismo. Intanto, Charlie e Nicole rimangono amichevoli fuori dal tribunale, ma Henry diventa sempre pi\u00f9 infastidito dal suo continuo spostarsi.\nLa coppia decide di incontrarsi privatamente, senza gli avvocati, ma una delle cose che le piacciono dell\u2019ex marito, elenco che non aveva mai letto. Il figlio gli chiede di leggerla e l'uomo si emoziona, mentre Nicole li guarda da lontano. Quella sera la donna gli propone di far dormire Henry da lui anche se non \u00e8 il suo turno. Mentre Charlie porta un addormentato Henry in macchina, Nicole corre verso di lui, gli lega i lacci della scarpa e lo saluta.\nProduzione.\nNel novembre del 2017 \u00e8 stato annunciato che Adam Driver, Scarlett Johansson, Laura Dern, Merritt Wever e Azhy Robertson erano entrati a far parte del cast di un film scritto e diretto da Noah Baumbach, prodotto dalla Heyday Films di David Heyman e co-finanziato da Netflix, che ne avrebbe anche curato la distribuzione. Nel marzo del 2018, Kyle Bornheimer si \u00e8 aggiunto al cast, seguito da Ray Liotta nel giugno dello stesso anno e da Julie Hagerty nel mese di novembre.\nLe riprese del film, che ha avuto un budget di circa 18 milioni di dollari, sono cominciate il 15 gennaio 2018 e sono terminate ad aprile, tenendosi a New York e Los Angeles.\nPromozione.\nIl primo trailer della pellicola \u00e8 stato pubblicato online il 20 agosto 2019.\nDistribuzione.\nIl film \u00e8 stato presentato in anteprima il 29 agosto 2019 in concorso alla 76\u00aa Mostra internazionale d'arte cinematografica di Venezia.\nL'anteprima statunitense si \u00e8 tenuta il 4 ottobre 2019 al New York Film Festival. Il film ha avuto una distribuzione limitata nelle sale cinematografiche statunitensi da parte di Netflix a partire dal 6 novembre dello stesso anno, venendo poi pubblicato sulla propria piattaforma di streaming a partire dal 6 dicembre seguente. In Italia, il film \u00e8 stato distribuito in sala dalla Cineteca di Bologna a partire dal 18 novembre 2019, venendo poi pubblicato su Netflix in contemporanea col resto del mondo.\nEdizioni home video.\nNel gennaio 2020 \u00e8 stato annunciato che il film avrebbe ricevuto una distribuzione in DVD e Blu-ray da The Criterion Collection.\nEdizione italiana.\nIl doppiaggio italiano del film \u00e8 stato effettuato presso la Dubbing Brothers Int. Italia e curato da Stefanella Marrama.\nAccoglienza.\nSull\u2019aggregatore di recensioni Rotten Tomatoes, il film ha una percentuale di gradimento del 95% basata su 243 recensioni da parte della critica, con una media del 9, mentre su Metacritic ha un punteggio di 94 su 100, basato su 49 recensioni.\nOwen Gleiberman, scrivendo per \"Variety\", l'ha definito \u00abdivertente, scottante e commovente allo stesso tempo\u00bb e ha lodato l'attualit\u00e0 dei temi trattati. Alonso Duralde di \"The Wrap\" ha elogiato la recitazione degli attori, definendolo un film \u00abmemorabile\u00bb. Peter Travers di \"Rolling Stone\" lo ha definito il \u00ab\"Kramer contro Kramer\" del 21\u00ba secolo\u00bb.\nStephanie Zacharek, scrivendo per il \"Time\", ha inserito il film tra i 10 migliori dell'anno e l'interpretazione di Driver al terzo posto nella classifica delle migliori prove attoriali del 2019."}
{"id": "8097197", "revid": "767487", "url": "https://it.wikipedia.org/wiki?curid=8097197", "title": "Jarno Westerman", "text": "Caratteristiche tecniche.\n\u00c8 un'ala destra.\nCarriera.\nCresciuto nel settore giovanile del , ha esordito in prima squadra il 2 agosto 2019 disputando l'incontro di Eredivisie perso 1-3 contro il .\nStatistiche.\n\"Statistiche aggiornate al 25 agosto 2019\"."}
{"id": "8097200", "revid": "1346043", "url": "https://it.wikipedia.org/wiki?curid=8097200", "title": "Marriage Story", "text": ""}
{"id": "8097201", "revid": "298229", "url": "https://it.wikipedia.org/wiki?curid=8097201", "title": "Enoch Olaoluwa Adegoke", "text": ""}
{"id": "8097203", "revid": "1793900", "url": "https://it.wikipedia.org/wiki?curid=8097203", "title": "Stefansson", "text": ""}
{"id": "8097204", "revid": "767487", "url": "https://it.wikipedia.org/wiki?curid=8097204", "title": "Hushi riji", "text": "Hushi riji () \u00e8 un film del 1957 diretto da Tao Jin, e interpretato da Wang Danfeng.\nSi tratta dell'adattamento cinematografico del romanzo \"Fuchen\" () di Ai Mingzhi, che ha curato anche la sceneggiatura. Il film \u00e8 una commedia dai toni propagandistico-rivoluzionari, che racconta le vicende della giovane e volenterosa infermiera Suhua, interpretata da Wang Danfeng, e lo scontro di classe nella Cina all'alba del \"grande balzo in avanti\" attuato dalle politiche di Mao Zedong; il film mantiene tuttavia toni celebrativi moderati, in un'ottica ottimistica nei confronti del futuro e caratterizzato da una messa in buona luce della bont\u00e0 popolare cinese.\nLa colonna sonora del film \u00e8 opera del compositore Wang Yunjie, che ha anche scritto insieme a Wang Lu la ninna nanna \"La piccola rondine\" (), cantata dalla protagonista in una scena del film divenuta iconica e che ha conferito grande successo al brano presso le generazioni di bambini cinesi successive."}
{"id": "8097205", "revid": "88740", "url": "https://it.wikipedia.org/wiki?curid=8097205", "title": "Stef\u00e1nsson", "text": ""}
{"id": "8097207", "revid": "767487", "url": "https://it.wikipedia.org/wiki?curid=8097207", "title": "Sai van Wermeskerken", "text": "Caratteristiche tecniche.\n\u00c8 un terzino destro.\nCarriera.\nNato a Maastricht da padre olandese e madre giapponese, si trasferisce all'et\u00e0 di 2 anni in Giappone. Inizia la sua carriera da calciatore nelle giovanili di Yatsugatake Hokuto e per poi fare ritorno in Olanda nel 2013, al .\nDebutta fra i professionisti il 10 maggio 2015 disputando l'incontro di Eredivisie perso 3-0 contro il . Retrocesso al termine della stagione, disputa altre due stagioni da titolare in Eerste Divisie prima di trasferirsi al .\nCon il club gialloblu gioca due stagioni da titolare nella seconda serie olandese prima di passare al nel 2019.\nStatistiche.\n\"Statistiche aggiornate al 18 agosto 2019\"."}
{"id": "8097208", "revid": "76963", "url": "https://it.wikipedia.org/wiki?curid=8097208", "title": "Tara Lynne O'Neill", "text": "Biografia.\nNata a Belfast, Irlanda del Nord, O'Neill \u00e8 cresciuta con l'aspirazione di diventare dentista, tuttavia dopo aver fallito il tentativo di prendere un GCSE in chimica ha abbandonato tale proposito e, al sesto anno di college, ha deciso invece di tentare una carriera come attrice.\nA diciannove anni si \u00e8 esibita al Grand Opera House di Belfast nei panni di Sandy in una produzione del musical \"Grease\".\nO'Neill ha iniziato a lavorare come presentatrice televisiva per \"Sabato Disney\" dal 1993 al 1996 ed \u00e8 stata inoltre una delle principali presentatrici di un programma televisivo per giovani, \"The Over the Wall Gang\" per la BBC Irlanda del Nord. Successivamente ha interpretato Joanne Ryan in \"EastEnders\" tra il 20 settembre 2002 e il 21 agosto 2003. \u00c8 inoltre apparsa in \"The Informant\" (1997), \"The Most Fertile Man in Ireland\" (1999), \"Disco Pigs\" (2001) e \"Omagh\" (2004).\nNel 2006 O'Neill ha vestito i panni della protagonista in una rappresentazione teatrale di \"Rita, Rita, Rita\" messa in scena al Lyric Theatre di Belfast.\nDopo essere comparsa in \"The Fall - Caccia al serial killer\", nel 2018 ottiene il ruolo di Mary Quinn, la madre della protagonista nella sitcom di Channel 4 \"Derry Girls\", che diviene un successo di pubblico e critica."}
{"id": "8097209", "revid": "287204", "url": "https://it.wikipedia.org/wiki?curid=8097209", "title": "Albert Soegijapranata", "text": " Fu il primo vescovo nativo indonesiano ed era noto per le sue opinioni nazionaliste: affermava di essere \"100% cattolico, 100% indonesiano\".\nSebbene la popolazione di cattolici nativi si sia ampliata notevolmente negli anni successivi alla sua consacrazione, Soegijapranata sub\u00ec numerosi processi. Il Giappone invase le Indie olandesi dall'inizio del 1942 e durante l'occupazione che ne segu\u00ec furono sequestrate numerose chiese e arrestati o uccisi diversi sacerdoti. Soegijapranata fu in grado di resistere a molti di questi sequestri e trascorse il resto dell'occupazione a servizio dei cattolici del suo vicariato. Dopo che il presidente Sukarno nell'agosto del 1945 proclam\u00f2 l'indipendenza del paese, Semarang fu sopraffatta dai disordini. Soegijapranata contribu\u00ec a mediare un cessate il fuoco dopo una battaglia di cinque giorni tra le truppe giapponesi e quelle indonesiane e chiese al governo centrale di inviare qualcuno che affrontasse i disordini e la carenza di cibo in citt\u00e0. Tuttavia, questi problemi continuarono a crescere e nel 1947 Soegijapranata spost\u00f2 la sua sede a Yogyakarta. Per il resto della rivoluzione nazionale, Soegijapranata lavor\u00f2 per promuovere il riconoscimento internazionale dell'indipendenza dell'Indonesia. Poco dopo che gli olandesi riconobbero l'indipendenza del paese, Soegijapranata torn\u00f2 a Semarang. Durante gli anni post-rivoluzionari scrisse ampiamente contro il comunismo e ampli\u00f2 le strutture ecclesiastiche. Funse da mediatore tra diverse fazioni politiche. Fu nominato arcivescovo il 3 gennaio 1961, quando Semarang fu elevata ad arcidiocesi metropolitana. All'epoca era in Europa per partecipare ai lavori della commissione preparatoria centrale del Concilio Vaticano II. Soegijapranata mor\u00ec a Steyl, nei Paesi Bassi, nel 1963. La sua salma fu riportata in Indonesia e monsignor Soegijapranata venne nominato eroe nazionale e sepolto nel cimitero degli eroi di Giri Tunggal a Semarang.\nSoegijapranata continua ad essere considerato con rispetto dagli indonesiani sia cattolici che non cattolici. Sono state scritte diverse biografie e nel 2012 un film biografico diretto da Garin Nugroho, intitolato \"Soegija\", riscosse un buon successo popolare. L'Universit\u00e0 cattolica di Soegijapranata, una grande universit\u00e0 di Semarang, gli \u00e8 intitolata.\nPrimi anni di vita.\nSoegija nacque a Surakarta il 25 novembre 1896 da Karijosoedarmo, un \"abdi dalem\" (cortigiano) del sunanato di Surakarta, e sua moglie Soepiah. La famiglia era musulmana abangana e il nonno di Soegija, Soepa, era un \"kyai\", un esperto di religione. Soegija crebbe nella loro religione. Soegija - il cui nome deriva dalla parola giavanese \"soegih\", che significa \"ricco\" - era il quinto di nove figli. La famiglia si trasfer\u00ec successivamente a Ngabean, Yogyakarta. L\u00ec, Karijosoedarmo inizi\u00f2 a servire come cortigiano nel complesso palazziale di Kraton Ngayogyakarta Hadiningrat del sultano Hamengkubuwono VII, mentre sua moglie vendeva pesce; nonostante ci\u00f2, la famiglia era povera e talvolta mangiava poco. Soegija era un bambino audace, pronto a combattere, abile nel gioco del calcio e noto per il suo intelletto sin da giovane. Mentre Soegija era ancora giovane, suo padre lo faceva digiunare ai sensi della legge islamica.\nSoegija inizi\u00f2 la sua educazione formale in una scuola del complesso Kraton, conosciuta localmente come Sekolah Angka Loro (scuola numero 2), dove impar\u00f2 a leggere e scrivere. In seguito si trasfer\u00ec in una scuola a Wirogunan, Yogyakarta, vicino a Pakualaman. A partire dal terzo anno frequent\u00f2 una scuola a conduzione olandese per indonesiani: la Hollands Inlands School a Lempuyangan. Fuori dalla scuola studi\u00f2 gamelan e canto con i suoi genitori. Intorno al 1909 gli fu chiesto da padre Frans van Lith di unirsi alla scuola gesuita di Muntilan, 30 chilometri a nord-ovest di Yogyakarta. Sebbene i suoi genitori inizialmente fossero preoccupati che Soegija diventasse troppo europeizzato, alla fine diedero il loro consenso.\nXaverius College.\nNel 1909 Soegija inizi\u00f2 gli studi al Xaverius College di Muntilan, una scuola per aspiranti insegnanti, e soggiorn\u00f2 nel dormitorio scolastico. Era uno dei 54 studenti del suo anno. I ragazzi seguivano un programma rigoroso, frequentando le lezioni al mattino e impegnandosi in altre attivit\u00e0, come giardinaggio, discussioni e scacchi, nel pomeriggio. Gli studenti cattolici pregavano regolarmente. Anche se il collegio non richiedeva che gli studenti fossero cattolici, Soegija era messo sotto pressione dai suoi compagni di classe cattolici. Questo gener\u00f2 diverse liti. Sentendosi insoddisfatto, Soegija si lament\u00f2 con il suo insegnante che i sacerdoti olandesi erano come mercanti, pensando solo al denaro. Il sacerdote rispose che gli insegnanti non erano retribuiti e speravano solo nel bene degli studenti. Ci\u00f2 accrebbe il rispetto di Soegija per i sacerdoti e quando van Rijckevorsel disse agli altri studenti che Soegija non voleva essere cattolico, smisero di fargli pressioni.\nL'anno seguente Soegija chiese di unirsi alle classi di educazione cattolica, citando il desiderio di utilizzare appieno le strutture del Xaverius. Il suo insegnante, padre Mertens, disse a Soegija che prima aveva bisogno del permesso dei suoi genitori. Sebbene rifiutarono, a Soegija fu comunque permesso di studiare il cattolicesimo. Era incuriosito dalla Trinit\u00e0 e chiese chiarimenti a molti sacerdoti. Van Lith cit\u00f2 le opere di Tommaso d'Aquino, mentre Mertens discusse della Trinit\u00e0 come spiegato da Agostino d'Ippona; quest'ultimo gli disse che gli uomini non potevano comprendere Dio con la loro limitata conoscenza. Soegija, che voleva saperne di pi\u00f9, chiese di essere battezzato, citando l'episodio del ritrovamento di Ges\u00f9 al Tempio per mostrare il perch\u00e9 non aveva bisogno del permesso dei suoi genitori. I sacerdoti furono d'accordo e Soegija fu battezzato il 24 dicembre 1910, prendendo il nome battesimale Albertus, in onore di Alberto Magno. Durante le vacanze di Natale, disse alla sua famiglia che si era convertito. Anche se inizialmente essa non accett\u00f2 tale decisione alla fine lo sostennero. Altri parenti di Soegija da quel momento si rifiutarono di parlare con lui.\nSoegija e gli studenti proseguirono gli studi allo Xaverius, ricevendo ulteriori nozioni. Secondo padre G. Budi Subanar, professore di teologia all'Universit\u00e0 di Sanata Dharma, durante questo periodo uno degli insegnanti spieg\u00f2 il Quarto Comandamento: \"Onora tuo padre e tua madre, affinch\u00e9 i tuoi giorni siano lunghi nella terra che il Signore tuo Dio ti d\u00e0\", in relazione non solo al padre e della madre ma a tutti coloro che erano venuti prima; questo lasci\u00f2 agli studenti delle tendenze nazionalistiche. In un'altra occasione, una visita di un missionario cappuccino - che era fisicamente abbastanza diverso dagli insegnanti gesuiti - indusse Soegija a prendere in considerazione l'idea di diventare prete, un'idea che i suoi genitori accettarono. Nel 1915 Soegija termin\u00f2 la sua educazione allo Xaverius ma vi rimase come insegnante. L'anno seguente fu ammesso al seminario locale e fu uno dei tre nativi indonesiani che entrarono in quell'anno. Si laure\u00f2 nel 1919, dopo aver studiato francese, latino, greco e letteratura.\nStrada verso il sacerdozio.\nNel 1919 Soegija e i suoi compagni di classe salparono per Uden, nei Paesi Bassi, dove avrebbero proseguito gli studi. Trascorse un anno per studiare ulteriormente il latino e il greco, necessari per la sua predicazione nelle Indie. Lui e i suoi compagni di classe si adattarono alla cultura olandese. Il 27 settembre 1920 Soegija inizi\u00f2 il suo periodo di noviziato nella Compagnia di Ges\u00f9. Tra i suoi compagni di classe, fu il primo a compiere tale scelta. Mentre completava i suoi studi al Mari\u00ebndaal di Grave, fu separato da gran parte del mondo e trascorse il suo tempo nell'introspezione. Complet\u00f2 il periodo di noviziato il 22 settembre 1922 ed emise i voti di povert\u00e0, castit\u00e0 e obbedienza.\nDopo essersi unito ai gesuiti, Soegija trascorse un altro anno a Mari\u00ebndaal, nella locale scuola media. A partire dal 1923 studi\u00f2 filosofia al Collegio Berchmann di Oudenbosch; durante questo periodo esamin\u00f2 gli insegnamenti di Tommaso d'Aquino e inizi\u00f2 a scrivere sul cristianesimo. In una lettera dell'11 agosto 1923, scrisse che i giavanesi non erano finora in grado di discernere tra cattolici e protestanti e che il modo migliore per convertire i giavanesi fosse attraverso gli atti, non le parole. Tradusse anche alcuni dei risultati del 27\u00ba congresso eucaristico internazionale tenutosi ad Amsterdam nel 1924 per la rivista in lingua giavanese \"Swaratama\", che circolava principalmente tra gli ex alunni dello Xaverius. Molti altri scritti di Soegija furono pubblicati su \"St. Claverbond, Berichten uit Java\". Si laure\u00f2 al Berchmann nel 1926 e quindi inizi\u00f2 i preparativi per tornare nelle Indie.\nSoegija arriv\u00f2 a Muntilan nel settembre del 1926 e inizi\u00f2 a insegnare algebra, religione e lingua giavanese allo Xaverius. Non si sa molto del suo periodo come insegnante presso tale scuola, anche se i documenti indicano che bas\u00f2 il suo stile di insegnamento su quello di van Lith, che era morto all'inizio del 1926, spiegando i concetti religiosi in termini basati sulla tradizione giavanese. Supervision\u00f2 la gamelan della scuola e i programmi di giardinaggio e divenne il caporedattore di \"Swaratama\". Soegijapranata scrisse editoriali che coprivano una variet\u00e0 di argomenti, tra cui le condanne del comunismo e discussioni su vari aspetti della povert\u00e0.\nDopo due anni allo Xaverius, nell'agosto del 1928, Soegija torn\u00f2 nei Paesi Bassi per studiare teologia a Maastricht. Il 3 dicembre 1929 lui e altri quattro gesuiti asiatici si unirono al generale gesuita Wlodzimierz Led\u00f3chowski in un incontro con papa Pio XI nella Citt\u00e0 del Vaticano; il papa disse agli uomini asiatici che dovevano essere le \"spine\" del cattolicesimo nelle rispettive nazioni. Nel maggio del 1931 fu ordinato diacono. Il 15 agosto dello stesso anno fu ordinato presbitero da monsignor Laurentius Schrijnen, vescovo di Roermond. Non aveva per\u00f2 ancora terminato gli studi. Dopo la sua ordinazione, Soegija aggiunse al suo cognome la parola \"pranata\", che significa \"preghiera\" o \"speranza\" come suffisso; tali aggiunte erano una pratica comune nella cultura giavanese dopo che il portatore del nome aveva raggiunto un'importante pietra miliare nella vita. Termin\u00f2 gli studi di teologia nel 1932 e nel 1933 trascorse il periodo di probazione a Drongen, in Belgio. Quell'anno scrisse un'autobiografia, intitolata \"La conversione di un giavanese\". L'opera fu pubblicata in italiano, olandese e spagnolo.\nPredicazione.\nL'8 agosto 1933 Soegijapranata e due compagni sacerdoti partirono per le Indie; Soegijapranata fu inviato a predicare a Kidul Loji a Yogyakarta, vicino a Kraton. Fu vicario parrocchiale di padre van Driessche, uno dei suoi insegnanti allo Xaverius. Egli insegn\u00f2 a Soegijapranata come affrontare meglio i bisogni della sua parrocchia, mentre probabilmente invi\u00f2 Soegijapranata a predicare alla crescente popolazione cattolica nativa della citt\u00e0. Soegijapranata era, in quegli anni, un uomo basso e paffuto e lo storico olandese Geert Arend van Klinken lo descrisse come dotato di \"un senso dell'umorismo fanciullesco che gli fece guadagnare molti amici\".\nDopo che nell'aprile del 1934 fu aperta la chiesa di San Giuseppe a Bintaran, a circa un chilometro da Kidul Loji, Soegijapranata vi fu trasferito per diventare suo sacerdote. La chiesa serviva principalmente la comunit\u00e0 cattolica giavanese. All'epoca Bintaran era uno dei quattro centri di presenza cattolica a Yogyakarta, insieme a Kidul Loji, Kotabaru e Pugeran; ogni chiesa maggiore serviva una vasta area e i sacerdoti delle chiese maggiori tenevano prediche nelle zone pi\u00f9 lontane delle loro parrocchie. Dopo la morte di van Driessche nel giugno del 1934, i compiti di Soegijapranata furono estesi fino a includere il villaggio di Ganjuran, Bantul, 20 chilometri a sud della citt\u00e0, che ospitava pi\u00f9 di un migliaio di cattolici nativi. Fu anche consigliere spirituale di numerosi gruppi locali e fond\u00f2 un'unione di credito cattolica.\nAll'epoca la Chiesa cattolica aveva difficolt\u00e0 a trattenere i convertiti. Alcuni giavanesi, che si erano convertiti da studenti, tornarono all'Islam dopo essere rientrati nella societ\u00e0 e aver affrontato l'ostracismo sociale. In un incontro del 1935 con altri gesuiti, Soegijapranata incolp\u00f2 del problema la mancanza di un'identit\u00e0 cattolica unita, o \"sensus Catholicus\", cos\u00ec come di alcuni matrimoni misti tra i cattolici nativi. Soegijapranata si oppose al matrimonio tra cattolici e non cattolici. Consigli\u00f2 le giovani coppie cattoliche prima del matrimonio, ritenendo che questi incontri aiutassero a unire le famiglie cattoliche della citt\u00e0, e continu\u00f2 a scrivere per \"Swaratama\", prestando servizio nuovamente come caporedattore. Nel 1938, fu scelto per consigliare la Compagnia di Ges\u00f9 nella coordinazione dell'opera dei suoi sacerdoti nelle Indie.\nVicario apostolico.\nLa crescente popolazione di cattolici nelle Indie guidata allora da monsignor Pieter Jan Willekens, allora vicario apostolico di Batavia, sugger\u00ec di istituire un nuovo vicariato apostolico nella zona centrale di Giava con sede a Semarang, poich\u00e9 l'area era culturalmente diversa e geograficamente separata da Batavia. Il 25 giugno 1940 il vicariato apostolico di Batavia fu diviso in due; la met\u00e0 orientale divenne il vicariato apostolico di Semarang. Il 1\u00ba agosto 1940 Pieter Jan Willekens ricevette un telegramma dal sostituto per gli affari generali della Segreteria di Stato Giovanni Battista Montini nella quale riferiva che Soegijapranata era stato nominato vicario apostolico di Semarang. Questo fu inoltrato a Soegijapranata a Yogyakarta che accett\u00f2 la nomina, nonostante fosse sorpreso e nervoso. Il suo assistente Hardjosoewarno in seguito ricord\u00f2 che Soegijapranata pianse dopo aver letto il telegramma - una risposta insolita - e, dopo aver mangiato una scodella di soto, chiese se Hardjosoewarno avesse mai visto un vescovo che mangiava quel piatto.\nSoegijapranata part\u00ec per Semarang il 30 settembre 1940 e ricevette l'ordinazione episcopale il 6 ottobre successivo nella chiesa del Santo Rosario a Randusari, che in seguito divenne la sua sede, dal vicario apostolico di Batavia Pieter Jan Willekens, co-consacranti il vicario apostolico di Malang Antoine Everard Jean Avertanus Albers e quello di Palembang Henri Martin Mekkelholt. Questa consacrazione fece di Soegijapranata il primo vescovo nativo indonesiano. Alla cerimonia parteciparono numerosi personaggi politici e sultani di Batavia, Semarang, Yogyakarta e Surakarta, nonch\u00e9 il clero di Malang e Lampung; Il suo primo atto fu la pubblicazione di una lettera pastorale con monsignor Willekens che descriveva il contesto storico che aveva portato alla sua nomina, la lettera apostolica di papa Benedetto XV \"Maximum illud\" che chiedeva pi\u00f9 chierici nativi e gli sforzi di papa Pio XI e di papa Pio XII per nominare pi\u00f9 pastori e vescovi di gruppi etnici autoctoni in tutto il mondo. Soegijapranata inizi\u00f2 a lavorare sulla gerarchia della Chiesa nella regione, stabilendo nuove parrocchie.\nNel suo vicariato apostolico c'erano 84 pastori (73 europei e 11 nativi), 137 fratelli laici (103 europei e 34 nativi) e 330 suore (251 europee e 79 native). Il vicariato comprendeva Semarang, Yogyakarta, Surakarta, Kudus, Magelang, Salatiga, Pati e Ambarawa; le sue condizioni geografiche andavano dalle fertili pianure della piana di Kedu all'arida area montuosa di Gunung Sewu. La stragrande maggioranza della sua popolazione era di etnia giavanese, composto da oltre cattolici nativi, nonch\u00e9 un numero simile di cattolici europei. Il numero di cattolici nativi super\u00f2 rapidamente il numero di quelli europei, ed era raddoppiato nel 1942. C'erano anche diversi gruppi cattolici, principalmente impegnati nell'istruzione. Tuttavia, gli indonesiani cattolici erano meno numerosi di quelli protestanti.\nOccupazione giapponese.\nDopo l'occupazione giapponese delle Indie orientali olandesi all'inizio del 1942, il 9 marzo, il governatore generale Tjarda van Starkenborgh Stachouwer e il comandante generale del Reale esercito delle Indie orientali olandesi Hein ter Poorten capitolarono. Ci\u00f2 comport\u00f2 numerosi cambiamenti nella governance dell'arcipelago e la qualit\u00e0 della vita dei non giapponesi si ridusse. Nel suo diario, Soegijapranata scrisse dell'invasione che \"gli incendi erano ovunque [...] niente soldati, niente polizia, niente lavoratori. Le strade sono piene di veicoli bruciati [...] Per fortuna almeno ci sono ancora alcuni legislatori e cattolici l\u00e0 fuori. Lavorano come rappresentanti dei loro gruppi per garantire che la citt\u00e0 sia in ordine\".\nIl governo di occupazione cattur\u00f2 numerosi uomini (soprattutto olandesi), sia chierici sia laici, e istitu\u00ec politiche che cambiarono il modo in cui venivano tenuti i servizi liturgici. Proibirono l'uso dell'olandese nei servizi e nella scrittura e sequestrarono diverse propriet\u00e0 della Chiesa. Soegijapranata tent\u00f2 di resistere a questi attacchi, a volte riempiendo i luoghi di persone per renderli ingestibili o indicando che altri edifici, come i cinema, avrebbero servito meglio ai bisogni dei giapponesi. Quando i giapponesi tentarono di impadronirsi della cattedrale di Randusari, Soegijapranata rispose che potevano prenderla solo dopo averlo decapitato; i giapponesi in seguito trovarono un'altra sede per il loro ufficio. Imped\u00ec ai giapponesi di sequestrare la canonica di Gedangan, dove viveva, e assegn\u00f2 dei guardiani alle scuole e alle altre strutture per prevenire i sequestri. Questi sforzi non ebbero sempre successo e furono sequestrate diverse istituzioni gestite dalla Chiesa, cos\u00ec come i loro fondi.\nSoegijapranata non fu in grado di prevenire le torture a cui furono sottoposti i prigionieri di guerra, anche chierici, ma lui stesso fu ben trattato dalle forze giapponesi. Fu spesso invitato alle cerimonie giapponesi ma non vi partecip\u00f2 mai, inviando mazzi di fiori al suo posto. Us\u00f2 questa posizione di rispetto per fare pressioni per ottenere un trattamento equo per gli internati. Present\u00f2 con successo una petizione ai comandanti giapponesi per esentare le suore dai progetti paramilitari e consentire loro di lavorare negli ospedali. Egli e la popolazione cattolica raccolsero cibo e altri beni per i chierici internati e Soegijapranata si tenne in contatto con i prigionieri, fornendo e ricevendo notizie, come morti recenti e altre informazioni.\nPoich\u00e9 il numero di sacerdoti era stato fortemente limitato, Soegijapranata vagava da una chiesa all'altra per incontrare i parrocchiani, predicando attivamente e agendo come capo \"de facto\" della Chiesa cattolica nel Paese; fece questo in parte per contrastare le voci sulla sua detenzione da parte dei giapponesi. Viaggiava a piedi, in bicicletta e in carrozza, poich\u00e9 la sua auto era stata sequestrata. Mand\u00f2 sacerdoti nelle prefetture apostoliche di Bandung, Surabaya e Malang per far fronte alla mancanza di chierici. Soegijapranata si adoper\u00f2 per garantire che il seminario continuasse a formare nuovi sacerdoti e nomin\u00f2 padre Hardjawasita, recentemente ordinato, come suo rettore. Concesse anche ai sacerdoti nativi l'autorit\u00e0 di celebrare i matrimoni. Per calmare la popolazione cattolica, visit\u00f2 le loro case e li convinse che le strade erano sicure.\nRivoluzione nazionale indonesiana.\nDopo i bombardamenti atomici di Hiroshima e Nagasaki e la proclamazione dell'indipendenza indonesiana nell'agosto del 1945, i giapponesi iniziarono a ritirarsi dal paese. Sostenitore della nuova Repubblica, Soegijapranata aveva una bandiera indonesiana che sventolava di fronte alla canonica di Gedangan; tuttavia, non riconobbe formalmente l'indipendenza della nazione, a causa della sua corrispondenza con monsignor Pieter Jan Willekens riguardo alla neutralit\u00e0 della Chiesa. Lui e il suo clero curarono i missionari olandesi feriti, che erano stati recentemente rilasciati dall'internamento, nella canonica. I chierici olandesi erano malnutritoti e molti avevano bisogno di cure ospedaliere. Alcuni furono in seguito portati nei campi di internamento gestiti dall'Indonesia, ma ai cattolici era ancora permesso prendersi cura di loro. Nel frattempo, i conflitti interreligiosi portarono all'incendio di numerosi edifici della missione e all'omicidio di alcuni sacerdoti. Il governo inoltre sequestr\u00f2 diversi edifici e alcuni che erano stati presi dai giapponesi non furono restituiti.\nLe forze alleate inviate per disarmare i giapponesi e rimpatriare i prigionieri di guerra arrivarono in Indonesia nel settembre del 1945. A Semarang ci\u00f2 port\u00f2 a un conflitto tra forze le giapponesi e i ribelli indonesiani, che ebbe inizio il 15 ottobre; gli indonesiani miravano a confiscare le armi dei giapponesi. Le forze alleate iniziarono a sbarcare in citt\u00e0 il 20 ottobre 1945; un piccolo gruppo fu inviato a Gedangan per parlare con Soegijapranata. Preoccupato per le sofferenze dei civili, il vicario apostolico disse agli alleati che dovevano fermare la battaglia; gli alleati non potevano conformarsi perch\u00e9 non conoscevano il comandante giapponese. Soegijapranata contatt\u00f2 quindi i giapponesi e, quel pomeriggio, medi\u00f2 un accordo di cessate il fuoco nel suo ufficio a Gedangan, nonostante le forze indonesiane avessero sparato contro i soldati Gurkha schierati di fronte all'edificio.\nI conflitti militari in tutta l'area e la presenza alleata portarono a carenze alimentari in citt\u00e0, nonch\u00e9 a costanti interruzioni dell'alimentazione elettrica e all'istituzione di un coprifuoco. Gruppi gestiti da civili tentarono di affrontare la carenza di cibo ma non furono in grado di farvi fronte. Nel tentativo di affrontare questi problemi, Soegijapranata mand\u00f2 un uomo locale, Dwidjosewojo, nella capitale di Giacarta - ribattezzata durante l'occupazione giapponese - per parlare con il governo centrale. Dwidjosewojo incontr\u00f2 il Primo ministro Sutan Sjahrir, che invi\u00f2 il ministro Wongsonegoro per aiutare a stabilire un governo civile e nomin\u00f2 Ikhsan sindaco. Il governo della citt\u00e0, tuttavia, non era ancora in grado di gestire la crisi e le figure pi\u00f9 importanti di questo governo furono successivamente catturate dall'amministrazione civile delle Indie olandesi e incarcerati; Soegijapranata, sebbene a volte avesse ospitato i rivoluzionari indonesiani, fu risparmiato.\nNel gennaio del 1946 il governo indonesiano si trasfer\u00ec da Giacarta - allora sotto il controllo olandese - a Yogyakarta. A questo segu\u00ec un diffuso esodo di civili in fuga dai soldati coloniali che avanzavano. Soegijapranata inizialmente rimase a Semarang, lavorando per stabilire pattuglie e vedette. Corrispondeva anche con Willekens a Giacarta, sebbene l'anziano vescovo considerasse la rivoluzione una questione di sicurezza interna per gli olandesi e non un problema per la Chiesa. Tuttavia, all'inizio del 1947 Soegijapranata si trasfer\u00ec a Yogyakarta, consentendo una facile comunicazione con la leadership politica. Stabil\u00ec la sua sede presso la chiesa di San Giuseppe a Bintaran e consigli\u00f2 ai giovani cattolici di lottare per il loro Paese, dicendo che dovevano tornare \"solo quando sarebbero morti\". Soegijapranata fu presente durante diverse battaglie prima delle quali predicava.\nDopo che l'accordo di Linggadjati non riusc\u00ec a risolvere i conflitti tra Indonesia e Paesi Bassi e gli olandesi attaccarono i repubblicani il 21 luglio 1947, Soegijapranata dichiar\u00f2 che i cattolici avrebbero sostenuto gli indonesiani e chiese la fine della guerra in un discorso su Radio Republik Indonesia; van Klinken descrisse l'indirizzo come \"appassionato\" e ritiene che abbia sollevato il morale della popolazione cattolica. Soegijapranata scrisse ampiamente alla Santa Sede. In risposta, il papa mand\u00f2 Georges de Jonghe d'Ardoye in Indonesia come delegato apostolico, avviando relazioni formali tra la Santa Sede e l'Indonesia. D'Ardoye arriv\u00f2 nella nuova repubblica nel dicembre del 1947 e incontr\u00f2 il presidente Sukarno; tuttavia, le relazioni diplomatiche formali non furono aperte fino al 1950. Soegijapranata divenne in seguito un amico del presidente.\nDopo che gli olandesi catturarono la capitale durante l'operazione Kraai il 19 dicembre 1948, Soegijapranata ordin\u00f2 che le festivit\u00e0 natalizie fossero semplici per rappresentare la sofferenza del popolo indonesiano. Durante l'occupazione olandese Soegijapranata contrabband\u00f2 alcuni dei suoi scritti fuori dal paese; le opere, successivamente vennero pubblicate su \"Commonweal\" con l'aiuto di George McTurnan Kahin. In essi descriveva la vita quotidiana degli indonesiani sotto il dominio olandese e chiedeva la condanna internazionale dell'occupazione. Soegijapranata afferm\u00f2 inoltre che il blocco olandese sull'Indonesia, oltre a strangolare l'economia del nuovo paese, aumentava l'influenza dei suoi gruppi comunisti. Dopo che gli olandesi si ritirarono sulla scia dell'attacco generale del 1\u00ba marzo 1949, Soegijapranata inizi\u00f2 a lavorare per garantire la rappresentanza cattolica nel governo. Con I.J. Kasimo, organizz\u00f2 il Congresso cattolico pan-indonesiano (Kongres Umat Katolik Seluruh Indonesia). Tenutosi tra il 7 e il 12 dicembre, il congresso port\u00f2 all'unione di sette partiti politici cattolici nel Partito Cattolico. Soegijapranata prosegu\u00ec nei suoi sforzi per consolidare il Partito dopo la rivoluzione.\nPost-rivoluzione.\nDopo che il 27 dicembre 1949 gli olandesi riconobbero l'indipendenza dell'Indonesia, a seguito di diverse conferenze tenutesi a L'Aia, Soegijapranata torn\u00f2 a Semarang. Il periodo post-rivoluzione fu segnato da una crescita notevole delle iscrizioni al seminario nazionale; il centesimo sacerdote indonesiano nativo fu ordinato nel 1956. Il governo, tuttavia, eman\u00f2 diverse leggi che limitavano la capacit\u00e0 di espansione della Chiesa. Nel 1953 il Ministero per la religione decret\u00f2 che a nessun nuovo missionario straniero sarebbe stato permesso l'ingresso nel paese e una legge successiva proib\u00ec l'insegnamento a quelli gi\u00e0 presenti in Indonesia. In risposta, Soegijapranata incoraggi\u00f2 i chierici che ne avevano i requisiti a richiedere la cittadinanza indonesiana, aggirando le nuove leggi.\nOltre a supervisionare i nuovi chierici, Soegijapranata continu\u00f2 a lavorare per l'educazione e la prosperit\u00e0 cattolica, in modo simile al periodo pre-bellico. Sottoline\u00f2 che gli studenti dovevano essere non solo buoni cattolici ma anche buoni indonesiani. La Chiesa inizi\u00f2 l'ulteriore sviluppo delle sue scuole, dalle elementari all'universit\u00e0. Soegijapranata inizi\u00f2 anche a riformare la Chiesa nel suo vicariato apostolico, rendendola pi\u00f9 indonesiana. Sostenne l'uso delle lingue locali e dell'indonesiano durante la messa, consentendole in tutto il suo vicariato a partire dal 1956. Inoltre, insistette per l'uso della musica gamelan per accompagnare i servizi liturgici e accett\u00f2 l'uso di spettacoli Wayang Kulit per insegnare la Bibbia ai bambini.\nMentre la guerra fredda andava riscaldandosi, si svilupparono tensioni tra la Chiesa cattolica in Indonesia e il Partito Comunista Indonesiano (Partai Komunis Indonesia, o PKI). Soegijapranata credeva che il PKI stesse facendo progressi con i poveri attraverso le sue promesse di diritti dei lavoratori in un'unione guidata dai comunisti. Per combattere questo, lavor\u00f2 con altri cattolici per creare gruppi di lavoro, aperti sia ai cattolici che ai non cattolici. Sperava che questi potessero dare potere ai lavoratori e quindi limitare l'influenza del PKI. Uno di questi gruppi di lavoro era Buruh Pancasila, che fu formato il 19 giugno 1954. Attraverso l'organizzazione, Soegijapranata contribu\u00ec a promuovere la filosofia statale della Pancasila, letteralmente \"i cinque principi\". L'anno seguente la Conferenza dei rappresentanti della Chiesa indonesiana (Konferensi Waligereja Indonesia, o KWI), riconoscendo la devozione di Soegijapranata verso i poveri, lo incaric\u00f2 di stabilire programmi di sostegno sociale in tutto l'arcipelago. Il 2 novembre 1955, lui e molti altri vescovi emanarono un decreto che denunciava il comunismo, il marxismo e il materialismo e chiedeva al governo di garantire un trattamento corretto ed equo per tutti i cittadini. Le relazioni tra Indonesia e Paesi Bassi continuarono a essere tese, in particolare per quanto riguardava il controllo della Papua occidentale, storicamente sotto il controllo olandese ma rivendicato dall'Indonesia. Soegijapranata sostenne fermamente la posizione indonesiana. Papua occidentale fu annessa nel 1963.\nCi furono anche attriti all'interno dei gruppi cattolici, in primo luogo con il decreto del 1957 con il quale Sukarno si proclam\u00f2 presidente a vita e istitu\u00ec una politica di democrazia guidata. Una fazione, guidata da Soegijapranata, appoggi\u00f2 questo decreto, mentre la fazione del leader del Partito Cattolico di I. J. Kasimo era fortemente contraria. Sukarno, che aveva buoni rapporti di lavoro con Soegijapranata, chiese al vicario di unirsi al Consiglio Nazionale, una richiesta che Soegijapranata rifiut\u00f2. Tuttavia, assegn\u00f2 due delegati al Consiglio, garantendo la rappresentanza cattolica. Questo, insieme all'appoggio di Soegijapranata al decreto di Sukarno del 5 luglio 1949 che chiedeva il ritorno alla Costituzione del 1945, provoc\u00f2 il vicario apostolico di Giacarta Adrianus Djajasepoetra che defin\u00ec Soegijapranata come sicofante. Tuttavia, Soegijapranata era fortemente contrario all'idea di Sukarno del Nasakom, che fondava parte del governo della nazione sul comunismo.\nArcivescovo di Semarang e morte.\nDurante la seconda met\u00e0 degli anni '50, il KWI si incontr\u00f2 pi\u00f9 volte per discutere della necessit\u00e0 di una gerarchia cattolica romana indonesiana autodeterminata. Durante questi incontri annuali, si esaminarono questioni amministrative e pastorali, compresa la traduzione dei testi liturgici nelle lingue indonesiane. Nel 1959 il cardinale Krikor Bedros XV Aghagianian visit\u00f2 il paese per vedere i preparativi della Chiesa. Il KWI richiese formalmente la propria gerarchia in una lettera del maggio del 1960. Questa missiva ricevette una risposta da papa Giovanni XXIII il 20 marzo 1961. Il pontefice comunic\u00f2 che il 3 gennaio aveva diviso l'arcipelago in sei province ecclesiastiche: due a Giava, una a Sumatra, una a Flores, una a Sulawesi e Maluku e una nel Borneo. Il vicariato apostolico di Semarang fu elevato ad arcidiocesi metropolitana e monsignor Soegijapranata ne divenne arcivescovo.\nQuando ci\u00f2 accadde, Soegijapranata era in Europa per partecipare ai lavori della commissione preparatoria centrale del Concilio Vaticano II; era uno degli undici vescovi e arcivescovi diocesani dell'Asia. Fu in grado di partecipare alla prima sessione del Concilio, dove espresse preoccupazioni per il declino della qualit\u00e0 del lavoro pastorale e chiese la modernizzazione della Chiesa. Quindi torn\u00f2 in Indonesia, ma la sua salute, in declino dalla fine degli anni '50, diminu\u00ec rapidamente.\nDopo un soggiorno all'Ospedale Elisabeth Candi di Semarang nel 1963, a Soegijapranata fu proibito di svolgere mansioni attive. Justinus Darmojuwono, ex internato dell'esercito giapponese e vicario generale dal 1\u00ba agosto 1962, venne eletto amministratore diocesano. Il 30 maggio 1963 Soegijapranata lasci\u00f2 l'Indonesia e part\u00ec per l'Europa. Papa Giovanni XXIII era ormai prossimo alla morte e monsignor Soegijapranata voleva assistere al conclave. Soegijapranata si rec\u00f2 quindi all'ospedale Canisius di Nimega, dove fu sottoposto a cure dal 29 giugno al 6 luglio. Queste per\u00f2 non ebbero successo. Mor\u00ec in un convento di Steyl, nei Paesi Bassi, il 22 luglio 1963 all'et\u00e0 di 66 anni. Era stato colpito da un infarto poco prima della sua morte.\nPoich\u00e9 Sukarno non voleva che Soegijapranata fosse sepolto nei Paesi Bassi, il suo corpo fu trasportato in Indonesia dopo che gli ultimi riti furono celebrati dal cardinale Bernard Jan Alfrink. Soegijapranata fu dichiarato eroe nazionale dell'Indonesia il 26 luglio 1963, con decreto presidenziale n. 152/1963, mentre il suo corpo era ancora in transito. La salma di Soegijapranata arriv\u00f2 all'aeroporto di Kemayoran a Giacarta il 28 luglio e fu portato nella cattedrale per ulteriori riti di esequie che inclusero un discorso del presidente Sukarno. Il rito fu presieduto da monsignor Adrianus Djajasepoetra, arcivescovo di Giacarta. Il giorno seguente la salma fu trasportata a Semarang, accompagnata da numerosi luminari della Chiesa e del governo. Il 30 luglio fu sepolto nel cimitero degli eroi di Giri Tunggal dopo un funerale militare e diversi altri riti. Nel dicembre del 1963 papa Paolo VI chiam\u00f2 a succedergli monsignor Justinus Darmojuwono che fu consacrato il 6 aprile 1964 dall'arcivescovo Ottavio De Liva.\nEredit\u00e0.\nSoegijapranata \u00e8 ricordato con orgoglio dai cattolici giavanesi, che lodano la sua forza di volont\u00e0 durante l'occupazione e la rivoluzione nazionale. Lo storico Anhar Gonggong descrisse Soegijapranata non solo come un vescovo, ma come un leader indonesiano che \"fu messo alla prova come un buon leader e merit\u00f2 lo status di eroe\". Lo storico indonesiano Anton Haryono descrisse la chiamata di Soegijapranata all'episcopato come \"monumentale\", considerando che Soegijapranata era stato ordinato solo nove anni prima ed era stato scelto come prete non indonesiano diversi anni prima. Henricia Moeryantini, una suora dell'Ordine di Carlo Borromeo, scrisse che la Chiesa cattolica divenne influente a livello nazionale sotto Soegijapranata e che l'arcivescovo si preoccup\u00f2 molto che la gente adottasse un approccio da esterno. Van Klinken scrisse che Soegijapranata alla fine divenne come un priyayi, o nobile giavanese, all'interno della Chiesa, come \"impegnato nella gerarchia e nello status quo del Dio che li ha creati\". Secondo van Klinken, venendo nella nascente repubblica Soegijapranata era stato disposto a vedere \"il prossimo paradiso giavanese\" con un grande rischio personale.\nA Soegijapranata \u00e8 intitolata una grande universit\u00e0 cattolica a Semarang. Gli sono intitolate anche le strade di diverse citt\u00e0 indonesiane, incluse Semarang, Malang e Medan. La sua tomba \u00e8 luogo di pellegrinaggio per i cattolici indonesiani che spesso celebrano messe.\nNel giugno del 2012 il regista Garin Nugroho gir\u00f2 un film biografico su Soegijapranata intitolato \"Soegija\". Interpretato da Nirwan Dewanto nel ruolo di protagonista, il film descrive le attivit\u00e0 di Soegijapranata durante gli anni '40, sullo sfondo dell'occupazione giapponese e della guerra per l'indipendenza indonesiana. Il film, che aveva un budget di 12 miliardi di rupie (1,3 milioni di dollari), vendette oltre biglietti solo il primo giorno. Il suo lancio fu accompagnato da un romanzo semi-fittizio sulla vita di Soegija, scritta dall'autore cattolico Ayu Utami. Diverse biografie di saggistica di Soegija, sia di scrittori cattolici che non cattolici, furono pubblicate contemporaneamente.\nNella cultura popolare indonesiana, Soegijapranata \u00e8 noto per il suo motto \"100% cattolico, 100% indonesiano\". Il motto, che fu usato per pubblicizzare diverse biografie e il film \"Soegija\", deriva dal discorso di apertura di Soegijapranata al Congresso cattolico pan-indonesiano del 1954 a Semarang. In quell'occasione disse:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "8097211", "revid": "599013", "url": "https://it.wikipedia.org/wiki?curid=8097211", "title": "Gabriele Debbia", "text": "Carriera.\nNel 1989 vince il campionato Europeo Velocit\u00e0 della classe 125, lo stesso anno effettua anche il suo debutto nel motomondiale nella medesima classe al gran premio d'Olanda in sella a un'Aprilia, dove si classifica 13\u00ba conquistando cos\u00ec i suoi primi punti iridati. A partire dalla stagione successiva diventa titolare nel mondiale. Il 1991 \u00e8 il suo miglior anno poich\u00e9 si classifica quarto in campionato e ottiene il suo primo podio nel motomondiale grazie al terzo posto conquistato nel gran premio di Cecoslovacchia. L'anno seguente ottiene il suo secondo podio iridato con il secondo posto al gran premio d'Europa. Nel 1993 corre l'inizio della stagione nella classe 250, per poi correre due gran premi sia in 250 che in 125 e poi tornare in 125. Dopo la stagione 1997 lascia il motomondiale.\nNel 2003 disputa la seconda gara al Mugello nella classe 125 del Campionato Italiano Velocit\u00e0. In sella ad una Honda, chiude l'evento al nono posto. I punti cos\u00ec ottenuti gli consentono di chiudere al ventunesimo posto in classifica."}
{"id": "8097228", "revid": "2111144", "url": "https://it.wikipedia.org/wiki?curid=8097228", "title": "Mercificazione", "text": "La mercificazione \u00e8 il processo con cui, in una societ\u00e0 capitalistica, ogni bene materiale, spirituale o valoriale diventa un mero oggetto di consumo. Esso, cio\u00e8, perde del suo vero scopo originario per diventare unicamente un interesse economico. Per usare un termine riconducibile alla tradizione marxista potremmo identificare come \"feticismo delle merci\" la mercificazione integrale di ogni rapporto umano e sociale in semplici rapporti fra cose, autonome rispetto a chi le ha prodotte e cos\u00ec dimenticando che ogni oggetto \u00e8 il frutto del lavoro umano."}
{"id": "8097230", "revid": "1186766", "url": "https://it.wikipedia.org/wiki?curid=8097230", "title": "Lingua \u01c2Hoa", "text": ""}
{"id": "8097232", "revid": "1186766", "url": "https://it.wikipedia.org/wiki?curid=8097232", "title": "Lingua \u01c2Ho\u00e3", "text": ""}
{"id": "8097234", "revid": "1186766", "url": "https://it.wikipedia.org/wiki?curid=8097234", "title": "Lingua \u01c2Hoan", "text": ""}
{"id": "8097235", "revid": "1186766", "url": "https://it.wikipedia.org/wiki?curid=8097235", "title": "Lingua \u01c2Hua-Owani", "text": ""}
{"id": "8097236", "revid": "1186766", "url": "https://it.wikipedia.org/wiki?curid=8097236", "title": "Lingua \u01c0H\u00fb", "text": ""}
{"id": "8097237", "revid": "1186766", "url": "https://it.wikipedia.org/wiki?curid=8097237", "title": "Lingua \u01c0Hua", "text": ""}
{"id": "8097240", "revid": "1186766", "url": "https://it.wikipedia.org/wiki?curid=8097240", "title": "\u01c2Hoa", "text": ""}
{"id": "8097241", "revid": "1186766", "url": "https://it.wikipedia.org/wiki?curid=8097241", "title": "\u01c2Ho\u00e3", "text": ""}
{"id": "8097242", "revid": "1186766", "url": "https://it.wikipedia.org/wiki?curid=8097242", "title": "\u01c2Hua-Owani", "text": ""}
{"id": "8097243", "revid": "1186766", "url": "https://it.wikipedia.org/wiki?curid=8097243", "title": "\u01c0H\u00fb", "text": ""}
{"id": "8097244", "revid": "1186766", "url": "https://it.wikipedia.org/wiki?curid=8097244", "title": "\u01c0Hua", "text": ""}
{"id": "8097247", "revid": "92723", "url": "https://it.wikipedia.org/wiki?curid=8097247", "title": "Me\u017erabpom-Rus'", "text": ""}
{"id": "8097248", "revid": "92723", "url": "https://it.wikipedia.org/wiki?curid=8097248", "title": "Me\u017erabpomfil\u2019m", "text": ""}
{"id": "8097252", "revid": "1964823", "url": "https://it.wikipedia.org/wiki?curid=8097252", "title": "Venezia Football Club 2019-2020", "text": "Questa voce raccoglie le informazioni riguardanti il Venezia Football Club nelle competizioni ufficiali della stagione 2019-2020.\nStagione.\nNell'estate 2019 il Venezia riparte praticamente da zero, pochi sono infatti i calciatori confermati dall'annata precedente: Modolo, Suciu, Lezzerini, Bocalon, Di Mariano e Zigoni. Viene ingaggiato il giovane e promettente tecnico Alessio Dionisi, reduce da una buona annata in Serie C con l', affiancato dal direttore sportivo Fabio Lupo la cui ultima esperienza era culminata con un esonero al .\nSi apre cos\u00ec un'estate all'insegna di un corposo, ma pur sempre \"low-cost\", calciomercato. Il \"diesse\" Lupo, in attesa della sentenza e dei rispettivi ricorsi che avrebbero poi dichiarato ufficialmente fallita la societ\u00e0 palermitana, inizia le trattative e concretizza i primi acquisti, pur con l'incertezza della categoria in cui militer\u00e0 nell'anno successivo la squadra; tuttavia, seppur in questa situazione, porta in laguna un mix di giocatori esperti e giovani promettenti. Tra i pi\u00f9 navigati, l'ex capitano bolognese Zuculini, il portiere veterano Pomini, i difensori Cremonesi e Marino, i centrocampisti Vacca e Lollo, e l'attaccante Montalto; mentre le giovani scommesse sono rappresentate dai difensori centrali Casale e Ceccaroni, i terzini Laki\u0107evi\u0107, Fiordaliso e Felicioli, i centrocampisti Fiordilino, Gavioli e Caligara, il trequartista Aramu \u2014 il quale decider\u00e0 di indossare la maglia \"numero dieci\" diventando la vera chiave di volta per il gioco della squadra nel corso della stagione \u2014, e gli attaccanti Capello e Senesi. \nIn questo clima di scetticismo generale tra i tifosi, a causa della sfortunata annata precedentemente vissuta, il \"trend\" degli abbonamenti continua la sua crescita, seppur contenuta, attestandosi a tessere staccate rispetto alle dell'anno precedente.\nL'annata sembra inizialmente incanalarsi nei binari giusti con una serie di amichevoli estive vinte con un gioco che, gi\u00e0 agli albori, sembra promettente. La prima partita ufficiale si svolge l'11 agosto 2019 e l'avversario \u00e8 il in una sfida casalinga valevole per il secondo turno di Coppa Italia: il match si conclude con un 2-1 che permette il passaggio del turno ai lagunari. Tuttavia l'esperienza in Coppa dura poco poich\u00e9 appena sei giorni dopo, al turno successivo, la compagine veneziana viene eliminata con un secco 3-1 dal . Arriva quindi il campionato di Serie B, che tuttavia non inizia con il piede giusto; anzi, contrariamente alle speranze estive la squadra raccoglie solo 6 punti nelle prime 7 partite, per giunta contro avversari alla portata e dirette concorrenti per la salvezza, e con il solo successo esterno per 0-1 conquistato sul campo del alla seconda giornata. Ci\u00f2 nonostante il tecnico Dionisi, seppur tra i primi mugugni, non viene messo in discussione dalla societ\u00e0, infatti pur raccogliendo pochi punti la squadra esprime un gioco corale e di livello. La prima vittoria interna arriva solamente il 19 ottobre contro la , e i risultati continuano a essere altalenanti con la rosa che naviga costantemente in zona play-out. Il 29 dicembre, alla vigilia della sosta, con la panchina pi\u00f9 che mai traballante, il Venezia conquista un successo fondamentale per il proseguimento del progetto, vincendo 0-1 in trasferta contro il .\nSi apre quindi il calciomercato invernale con la consapevolezza che qualche operazione sia necessaria per garantire la permanenza in Serie B: Bocalon, pur essendo stato la punta titolare della prima met\u00e0 della stagione, viene ceduto al in uno scambio di prestiti che porta Monachello in Laguna, ma gli innesti pi\u00f9 importanti sono l'esperto Molinaro che prende il posto sulla fascia sinistra del lungodegente Felicioli, il quale nel frattempo si era gravemente infortunato, il \"figliol prodigo\" Firenze e soprattutto l'attaccante-giramondo Longo. Dopo la sosta il Venezia continua con il suo andamento altalenante vincendo in trasferta con e , ma lasciando per strada punti facili con avversari pi\u00f9 agevoli come il Trapani, l' e il .\nLa stagione viene poi bruscamente interrotta in seguito allo scoppio della pandemia di COVID-19 che colpir\u00e0 anche un paio di elementi della rosa veneziana, Vacca e il sempre pi\u00f9 sfortunato Felicioli, oltre al direttore generale Dante Scibilia. Alla ripresa del campionato la squadra cambia decisamente piglio, inanellando una serie di risultati positivi contro le dirette rivali per la salvezza che frutteranno un bottino di ben 18 punti in 10 partite, riuscendo proprio all'ultima giornata a lasciare la zona pi\u00f9 critica della classifica e chiudere il campionato all'undicesima piazza, alla quota di 50 punti, a 4 lunghezze dalla zona play-off e a 5 dai play-out.\nMaglie e sponsor.\nIl fornitore tecnico per la stagione 2019-2020 \u00e8 Nike, mentre non \u00e8 presente, almeno inizialmente, uno sponsor ufficiale \u2014 sostituito per le prime partite dalla denominazione sociale \u2014; dal 23 agosto 2019 viene raggiunto un accordo con Fluorsid. \u00c8 inoltre presente uno \"short sponsor\", Lino Sonego.\nLa prima maglia \u00e8 su base nera, con il dorso solcato da una palatura in arancione e verde; neri sono anche i calzoncini e i calzettoni, questi ultimi rifiniti con due fascette mediane arancione e verde. La seconda maglia \u00e8 bianca con palo centrale arancioneroverde; bianchi sono pure calzoncini e calzettoni, questi ultimi rifiniti con una fascetta mediana arancioneroverde.\nOrganigramma societario.\nArea direttiva\nArea comunicazione e marketing\nArea sportiva\nArea tecnica\nArea sanitaria\nRosa.\n\"Rosa e numerazione sono aggiornate al 18 gennaio 2020.\"\nStatistiche.\nStatistiche dei giocatori.\nIn \"corsivo\" i giocatori ceduti a stagione in corso. Tra parentesi sono indicati gli autogol. "}
{"id": "8097253", "revid": "92723", "url": "https://it.wikipedia.org/wiki?curid=8097253", "title": "Sojuzdetfil\u2019m", "text": ""}
{"id": "8097258", "revid": "92723", "url": "https://it.wikipedia.org/wiki?curid=8097258", "title": "Soyuzdetfilm", "text": ""}
{"id": "8097259", "revid": "287204", "url": "https://it.wikipedia.org/wiki?curid=8097259", "title": "Threads (Sheryl Crow)", "text": "Threads \u00e8 il decimo album in studio della musicista statunitense Sheryl Crow, pubblicato il 30 agosto 2019 da Big Machine Records. Threads \u00e8 un album collaborativo con molti suoi amici musicisti, eroi musicali ed artisti pi\u00f9 recenti che stima.\nIl disco.\nDurante la promozione del suo tour nel Regno Unito, Crow ha pubblicato \"Wouldn't Wanna Be Like You\" con St. Vincent. Ha rivelato nelle interviste che il progetto dei duetti sar\u00e0 probabilmente il suo ultimo album, in quanto l'ascolto della musica in streaming ha cambiato i gusti degli ascoltatori che preferiscono creare le proprie playlist invece di ascoltare un album di un unico musicista. Ha aggiunto che continuer\u00e0 a scrivere e fare tourn\u00e9e e potenzialmente pubblicher\u00e0 musica in forma abbreviata simile a spettacoli estesi. L'album comprende diciassette brani di cui dodici inediti, quattro cover e una nuova versione di un suo vecchio brano, vi partecipano non meno di ventitr\u00e9 musicisti. Nel brano \"Cross Creek Road\", oltre a Lukas Nelson e Neil Young, compare anche l'ex cantante e batterista degli Eagles Don Henley ai cori.\n\"Redemption Day\" \u00e8 stato ufficialmente pubblicato come singolo principale dell'album il 21 aprile 2019. Apparso per la prima volta nel secondo album omonimo della Crow nel 1996, la versione dei thread della canzone presenta Johnny Cash, che aveva registrato una cover della canzone per il suo album postumo 2010 American VI: Ain't No Grave.\nIl 22 maggio 2019, \"Live Wire\", un brano ispirato al blues con Bonnie Raitt e Mavis Staples, \u00e8 stato pubblicato su Entertainment Weekly.\nCrow, Raitt e Staples hanno successivamente eseguito la canzone in The Ellen DeGeneres Show.\n\"Prove You Wrong\", una canzone country rock con l'amica di lunga data di Crow Stevie Nicks e la nascente star country Maren Morris, \u00e8 stato pubblicato il 5 giugno 2019. La Crow si \u00e8 unita alla Morris sul palco del CMT Music Awards 2019 per eseguire la canzone.\nIl 14 giugno 2019, Crow ha pubblicato il brano rock \"Still the Good Old Days\" con Joe Walsh. Ha suonato la canzone quella sera al The Graham Norton Show.\nIl 28 giugno 2019, Crow ha promosso Threads eseguendo \"Prove You Wrong\" e \"Still the Good Old Days\" durante il suo set sul Pyramid Stage al Glastonbury Festival.\n\"Everything Is Broken\", una cover rock di Bob Dylan con Jason Isbell, \u00e8 stata pubblicata il 12 luglio 2019.\nIl 2 agosto 2019 \u00e8 stato pubblicato il brano breakup blues \"Tell Me When It's Over\", che \u00e8 stato co-scritto ed interpretato ai cori da Chris Stapleton.\nIl 23 agosto 2019 \u00e8 stata pubblicata \"Story of Everything\", un brano funk con il rapper Chuck D, Gary Clark Jr. alla chitarra e Andra Day alla voce, il cui testo riguarda i problemi raziali che ancora dividono gli Stati Uniti.\nL'album si \u00e8 finora classificato al 30\u00ba posto nella classifica Billboard 200 negli Stati Uniti e al 10\u00ba posto nella Official Albums Chart nel Regno Unito.\nTracce.\nTesti e musiche di Sheryl Crow, eccetto dove indicato."}
{"id": "8097263", "revid": "1605525", "url": "https://it.wikipedia.org/wiki?curid=8097263", "title": "Km 123", "text": "Km 123 \u00e8 un romanzo giallo di Andrea Camilleri, pubblicato da Mondadori nel 2019.\nIl libro \u00e8 stato tradotto per edizioni in lingue straniere: in tedesco (\"Kilometer 123\", ed. Rowohlt E-Book), in spagnolo (\"Km 123\", ed. Ediciones Destino), in catalano (\"Km 123\", ed. Edicions 62).\nTrama.\nUna notte, l'imprenditore edile Giulio Davoli, tornando nella sua dimora a Roma, esce di strada all'altezza del chilometro 123 della Via Aurelia a causa di quello che sembrerebbe essere un incidente stradale dovuto al maltempo. Ma il sospetto che si tratti di un'azione premeditata si intreccia con la relazione clandestina di Giulio con Ester e il desiderio di vendetta di sua moglie Giuditta."}
{"id": "8097266", "revid": "88740", "url": "https://it.wikipedia.org/wiki?curid=8097266", "title": "Degenerates", "text": ""}
{"id": "8097267", "revid": "1543377", "url": "https://it.wikipedia.org/wiki?curid=8097267", "title": "Saintpaulia ionantha", "text": "La violetta africana (Saintpaulia ionantha ) \u00e8 una pianta succulenta appartenente alla famiglia delle Gesneriaceae.\nDescrizione.\nLa pianta ha le foglie cuoriformi e vellutate ricoperte da una peluria. I fiori sono di colori vari con delle antere gialle.\nDistribuzione e habitat.\nLa pianta \u00e8 originaria delle zone montuose tropicali della Tanzania e del Kenya.\nTassonomia.\nSono note otto sottospecie:"}
{"id": "8097269", "revid": "599013", "url": "https://it.wikipedia.org/wiki?curid=8097269", "title": "Ant\u00f4nio Carlos Gueiros Ribeiro", "text": "Giocava nel ruolo di schiacciatore."}
{"id": "8097272", "revid": "1354930", "url": "https://it.wikipedia.org/wiki?curid=8097272", "title": "Giro di Romagna 1953", "text": "Il Giro di Romagna 1953, ventinovesima edizione della corsa, si svolse il 14 giugno 1953 su un percorso di 287\u00a0km. La vittoria fu appannaggio dell'italiano Giancarlo Astrua, che complet\u00f2 il percorso in 7h23'00\", precedendo i connazionali Rino Benedetti e Danilo Barozzi."}
{"id": "8097289", "revid": "36426", "url": "https://it.wikipedia.org/wiki?curid=8097289", "title": "Comune catastale", "text": "Nel sistema catastale tavolare, i territori amministrativi dei comuni possono essere ulteriormente divisi in comuni catastali (\"C.C.\", \"Katastralgemeinde\", \"K.G.\", in tedesco); questo sistema \u00e8 in vigore in Trentino-Alto Adige, nelle ex province di Trieste e Gorizia, in 15 comuni dell'ex provincia di Udine e nei comuni di Valvestino, Magasa (BS), Pedemonte (VI), Cortina d'Ampezzo, Livinallongo del Col di Lana e Colle Santa Lucia (BL) oltre che in Austria ed altri ex territori austroungarici.\nAspetti tecnici.\nI comuni catastali (detti anche censuari in Friuli) presenti in tali zone costituiscono i comuni amministrativi presenti al momento dell'impianto delle mappe catastali, avvenuto nel XIX secolo ad opera dell'impero asburgico.\nNonostante il continuo evolversi dei territori comunali (fusioni, ricostituzioni, soppressioni), i territori dei comuni catastali sono rimasti invariati da allora in quanto essi sono fondamentali per il funzionamento del catasto tavolare.\nPer questo, solo i territori dei comuni amministrativi che da allora non hanno mai subito evoluzioni territoriali, corrispondono tutt'ora a quelli dei loro comuni catastali (ad esempio: il comune amministrativo e catastale di Cavalese sono coincidenti).\nI comuni catastali che da sempre sono stati composti da pi\u00f9 parti (isole amministrative), hanno una numerazione romana che segue il toponimo del comune catastale, per identificare nel sistema del catasto a quale parte di tale comune amministrativo (nel caso il comune catastale corrisponda all'amministrativo) o catastale ci si sta riferendo (Esempio: Baselga di Pin\u00e9 I e Baselga di Pin\u00e9 II).\nIn provincia autonoma di Trento (in primis, ma non solo), dove nel Novecento sono avvenute numerose fusioni comunali, molti comuni amministrativi sono composti da pi\u00f9 comuni catastali. \nEmblematico il caso del comune di Pergine Valsugana, che in seguito alle numerose fusioni comunali degli anni Venti del Novecento, si ritrova composto da ben 13 comuni catastali.\nIl comune catastale di un comune soppresso (che mantiene il nome del vecchio comune amministrativo) non ha comunque alcun potere amministrativo. \u00c8 composto da una numerazione particellare, fogliare e di partite tavolari autonoma ed indipendente dall'altro o dagli altri comuni catastali del comune amministrativo di cui fa parte.\nNelle province autonome di Trento e Bolzano, i beni demaniali di origine comunale gravati d'uso civico (boschi, pascoli, malghe, rifugi) che risiedono in un comune catastale (pi\u00f9 eventuali beni di tale ex comune presenti in altri comuni catastali limitrofi) di un comune soppresso, in seguito alla fusione diventano propriet\u00e0 frazionale (e che verr\u00e0 quindi gestita da un'ASUC, anzich\u00e9 dall'amministrazione comunale) della neo-frazione, salvo casi in cui viene esplicitamente espresso il volere di confluire tale patrimonio nel demanio del nuovo comune.\nSolo nel caso in cui un comune catastale di un'attuale frazione comunale sia composto da un singolo centro abitato, i confini del territorio frazionale li si possono far corrispondere con buona precisione a quelli del comune catastale. Nel caso invece di comuni catastali sparsi o comuni catastali composti da pi\u00f9 frazioni (come negli emblematici casi di Pin\u00e9 e Canazei), risulta invece molto arduo stabilire i confini delle varie frazioni, ma solo nelle aree private, in quanto i confini dei patrimoni frazionali sono comunque noti.\nElenco comuni catastali italiani.\nProvincia di Brescia.\nSeguono la numerazione dei C.C. della Provincia di Trento, in quanto un tempo erano parte di essa.\nProvincia di Vicenza.\nSeguono la numerazione dei C.C. della Provincia di Trento, in quanto un tempo erano parte di essa.\nProvincia di Belluno.\nI comuni di Colle Santa Lucia e Livinallongo del Col di Lana seguono un catasto asburgico pre-tavolare adattato a quello italiano."}
{"id": "8097296", "revid": "124123", "url": "https://it.wikipedia.org/wiki?curid=8097296", "title": "Kevin McAleer", "text": "\u00c8 diventato famoso grazie allo show televisivo RT\u00c9 \"Nighthawks\" che ha iniziato la sua messa in onda alla fine degli anni '80. McAleer divenne famoso per i suoi sketch di tre minuti su surreali storie rustiche raccontate nella parlata lenta caratteristica della contea di Tyrone. Un critico ha affermato che McAleer \"rimette i morti in deadpan\", format che ha adottato nel suo spettacolo di stand-up comedy, intitolato \"Kevin McAleer-Guru\", portandolo in tour per tutto il Regno Unito. \nInternazionalmente \u00e8 noto soprattutto per interpretare il ruolo ricorrente dello Zio Colm nella sitcom di Channel 4 \"Derry Girls\".\nVita privata.\nMcAleer vive nelle campagne della contea di Tyrone, a cinque miglia da Omagh, insieme a sua moglie Valerie Whitworth, artista e preparatrice vocale per i cori di Omagh ed Enniskillen. La coppia ha una figlia, Florence Whitworth, e due gemelli Louis and Josiah Whitworth.\nNel luglio 2009, McAleer dichiar\u00f2 di aver completato una prima bozza di un libro su John F. Kennedy, che tuttavia \u00e8 rimasto incompiuto. McAleer scrive nel suo ufficio a Omagh e considera le principali influenze del suo stile Flann O'Brien, James Joyce, Don DeLillo, Umberto Eco e Nikolai Gogol. Occasionalmente McAleer scrive inoltre strisce a fumetti per The Irish Times riguardo a eventi d'impatto sociale come la Brexit."}
{"id": "8097297", "revid": "1789225", "url": "https://it.wikipedia.org/wiki?curid=8097297", "title": "Lorenzo Favero", "text": "Biografia.\nFiglio di Antonio e Camilla Mozzoni, frequent\u00f2 il liceo classico e si laure\u00f2 in lettere all'Universit\u00e0 di Pavia, alunno del Collegio Borromeo. Insegn\u00f2 lettere alla Scuola Media Pascoli di Brescia, coltivando parallelamente la pittura, sua grande passione, assecondata dagli zii Tita e Giuseppe Mozzoni. Suo maestro fu Emilio Rizzi insieme ai maestri della pittura romantica.\nGi\u00e0 nel 1941 fu presente a Brescia alla Mostra del Sindacato Artisti nel Salone Vanvitelliano della Loggia e nel 1942 al \"Premio Verona\". Dopo il conflitto mondiale, al quale fu chiamato come ufficiale di fanteria, partecip\u00f2 nel 1946 a mostre a Brescia alla Galleria Vittoria e alla nascente AAB, Associazione Artisti Bresciani, in cui fu premiata la sua opera \"Le Georgiche\" .\nNegli anni successivi la sua attivit\u00e0 artistica, figurativa, fu dedicata prevalentemente ai paesaggi, ad olio e acquerello, ed ai ritratti; grande fortuna ebbero i volti dell'infanzia, eseguiti col pastello, tecnica in cui risult\u00f2 particolarmente efficace.\nPartecip\u00f2 con successo a collettive e concorsi a Brescia e in varie citt\u00e0; espose in mostre personali a Buenos Aires nel 1948\n e a Brescia nel 1952 e nel 1973.\nFu anche fecondo critico d'arte, scrisse in proposito soprattutto sull'edizione milanese de \"Il Popolo\", su \"Il Cittadino di Brescia\", \"L'Italia\" e \"La Voce del Popolo\", dedicando particolare attenzione ai pittori bresciani.\nDopo la morte fu ricordato nel 1979 in una mostra personale a Milano, alla Galleria Lyceum, nel 2001 in un'antologica all'AAB di Brescia;fu presente anche nel 2015, ancora all'AAB, nella mostra \"I fondatori dell'AAB, Giovanni Asti (1881-1954)\" , tra gli artisti che ebbero un ruolo attivo nella nascita dell'associazione.\nLa sua opera \"Ritratto di fanciulla\" (pastello) \u00e8 conservata presso i Musei Civici di Arte e Storia di Brescia."}
{"id": "8097298", "revid": "1543377", "url": "https://it.wikipedia.org/wiki?curid=8097298", "title": "Lawrence Prince", "text": "Biografia.\nNato probabilmente intorno al 1630, poco si sa dei suoi primi anni, trascorsi probabilmente ad Amsterdam.\nNegli ultimi anni '50 del 1600 giunse nei Caraibi e apparve nei registri come membro di un gruppo di uomini (tra cui si trovavano anche John Morris e Robert Searle) che acquist\u00f2 un tesoro spagnolo dal commodoro Christopher Myngs nel 1659.\nNegli anni successivi navig\u00f2 il Rio Magdalena, guidando un fallimentare assalto contro Mompos, e conquist\u00f2 la fortezza dell'Immacolata Concezione per guidare poi un secondo assalto contro Granada. Secondo i rapporti spagnoli sull'accaduto \"devast\u00f2 la citt\u00e0 e distrusse diversi edifici, decapitando un prete e mandando la sua testa alle autorit\u00e0 pretendendo un riscatto pari a 70 000 pesos\".\nTornato a Port Royal fu rimproverato dal governatore Thomas Modyford per aver attaccato una citt\u00e0 spagnola senza commissione o lettera di corsa, infatti il governatore preferiva essere pi\u00f9 prudente e non era intenzionato a provocare gli spagnoli. Nonostante ci\u00f2 ordin\u00f2 a Prince di unirsi al capitano Henry Morgan, che aveva il compito di assalire la colonia di Panama. Morgan, impressionato dall'assalto contro Granada, nomin\u00f2 Prince suo terzo in comando, dopo Edward Collier, assegnandogli il comando dell'avanguardia al fianco di John Morris. I due guidarono circa 300 bucanieri contro la fortezza spagnola, per poi unirsi all'armata principale guidata da Morgan e Collier.\nL'assalto fu un successo e Prince fu promosso a tenente dal successore di Modyford, Thomas Lynch, diventando negli anni successivi un ricco proprietario terriero.\nNel 1715, raggiunta Bristol, fu nominato capitano della \"Whydah Gally\", una galea incaricata di prelevare tesori e ricchezze dal regno africano di Whydah (nell'attuale Benin), importante piazza per la tratta degli schiavi. Dopo aver caricato la nave con 367 schiavi, salp\u00f2 per la Giamaica, tuttavia nel febbraio 1717, tra le isole di Cuba e Hispaniola, fu catturato dalla \"Sultana\", capitanata dal pirata Samuel Bellamy, e dalla \"Mary Anne\", capitanata invece da Paulsgrave Williams. Dopo aver preso per s\u00e9 la \"Whydah\", Bellamy cedette a Prince la \"Sultana\", con alcuni tesori, per fare ritorno in Inghilterra.\nNella cultura di massa.\nLawrence Prince appare nel videogioco Ubisoft \"\", dove viene ritratto come un ricco proprietario terriero e schiavista di Kingston."}
{"id": "8097299", "revid": "599013", "url": "https://it.wikipedia.org/wiki?curid=8097299", "title": "Fairy bread", "text": "Il fairy bread (in lingua inglese \"pane fatato\") \u00e8 uno spuntino composto da una fetta di pane bianco (in genere triangolare) imburrata e ricoperta da palline di zucchero. Viene spesso servito alle feste dei bambini in Australia e Nuova Zelanda.\nStoria.\nIl \"fairy bread\" fu inventato negli anni venti in Australia e fu documentato per la prima volta su un articolo dell'\"Hobart Mercury\" che descrive dei bambini che consumano cibo a una festa. L'etimologia del \"fairy bread\" \u00e8 ignota, ma potrebbe derivare da un'omonima poesia de \"Il giardino dei versi\" (1885) di Robert Louis Stevenson. Lo stesso termine era gi\u00e0 stato utilizzato precedentemente per indicare altri prodotti alimentari.\nVarianti.\nNelle sue molteplici varianti, il \"fairy bread\" pu\u00f2 contenere la margarina al posto del burro o delle codette al posto delle palline di zucchero."}
{"id": "8097301", "revid": "72396", "url": "https://it.wikipedia.org/wiki?curid=8097301", "title": "Prudens van Duyse", "text": ""}
{"id": "8097303", "revid": "1186766", "url": "https://it.wikipedia.org/wiki?curid=8097303", "title": "Aglianico del Taburno riserva", "text": ""}
{"id": "8097304", "revid": "1186766", "url": "https://it.wikipedia.org/wiki?curid=8097304", "title": "Ai\u00e0s", "text": ""}
{"id": "8097305", "revid": "125061615", "url": "https://it.wikipedia.org/wiki?curid=8097305", "title": "Episodi di The Affair - Una relazione pericolosa (quinta stagione)", "text": "La quinta e ultima stagione della serie televisiva The Affair - Una relazione pericolosa (\"The Affair\"), composta da undici episodi, \u00e8 stata trasmessa sul canale statunitense via cavo Showtime dal 25 agosto al 3 novembre 2019.\nIn Italia, la stagione \u00e8 andata in onda sul canale satellitare Sky Atlantic dal 5 novembre al 10 dicembre 2019.\nJulia Goldani Telles rientra nel cast principale della serie, al quale si aggiunge Sanaa Lathan e Anna Paquin. Omar Metwally, Catalina Sandino Moreno e Jake Siciliano riappaiono come guest star.\nDirsi addio.\nTrama.\nSono passati alcuni mesi dalla morte di Alison, ormai resta poco da vivere a Vic, il quale viene portato a casa sua, passa tutte le giornate sul letto, del tutto incosciente, mentre Sierra d\u00e0 alla luce il loro bambino, Eddie. Mentre Helen rimane sola con Vic, arriva Sierra, con il piccolo, e lo appoggia sul corpo privo di sensi del padre, il quale muore subito dopo. Noah va a pranzo con la star del cinema Sasha Mann che \u00e8 molto interessato e recitare e dirigere un film sul suo libro \"La discesa\" e sar\u00e0 proprio lui a impersonare il ruolo di Noah nella pellicola. Noah e Janelle vanno al funerale di Vic al quale prendono parte i suoi genitori, oltre a Helen, Margaret, Bruce, Sierra, Trevor, Stacey, Martin, Whitney e il suo fidanzato Colin, con il quale a breve convoler\u00e0 a nozze. Helen ora deve fare i conti con il dolore per la perdita di Vic. \nAnno 2053, Joanie, la figlia di Cole e Alison, ormai diventata una donna, \u00e8 sposata con Paul con il quale ha adottato due bambine, Medaline e Thea. A stento mostra affetto nei confronti della sua famiglia, e si imbottisce di pillole. Hanno da poco festeggiato il sesto compleanno di Medaline, tra l'altro anche se a breve Joanie compir\u00e0 gli anni, non intende festeggiare il suo compleanno dato che a breve avr\u00e0 la stessa et\u00e0 che aveva Alison quando \u00e8 morta. Mentre Paul ha un rapporto sessuale con sua moglie, nota che Joanie \u00e8 turbata e lei si limita a dirgli che sente la mancanza di Cole.\nE spuntarono le piante del t\u00e8.\nTrama.\nJanelle, dopo aver lasciato subito Noah da solo al funerale di Vic, va da Carl, per una consulenza, infatti intendono promuovere uno degli insegnanti della scuola per codirigere l'istituto insieme. Janelle si sente umiliata, infatti il consiglio di istituto non l'ha mai ritenuta una buona preside, e se accettasse questo compromesso il suo stipendio verrebbe ridotto. Sebbene lei e Carl all'inizio litigassero, rivangando i motivi che portarono al divorzio, primo tra tutti il fatto che lui la tradisse, Carl alla fine le d\u00e0 un buon consiglio: rinunciare al lavoro di preside e candidarsi come consigliere scolastico dato che a breve ci saranno le elezioni distrettuali, infine i due si baciano appassionatamente. Helen, ora che sono passati tre mesi dalla morte di Vic, va a vedere il set del film che stanno girando ispirato al libro di Noah, insieme al suo ex marito e a Whitney. Sasha gira la scena ispirata al momento in cui anni prima, Helen trov\u00f2 nella sua camera da letto il reggiseno di Alison, ma Sasha non \u00e8 molto soddisfatto, proprio Helen gli d\u00e0 dei consigli interessanti che lui apprezza sinceramente, tra l'altro, conoscendo Helen, rimane affascinato da lei. Whitney parlando con sua madre, capisce solo adesso quanto Helen abbia protetto lei e i suoi fratelli dal dolore del divorzio e dai tradimenti di Noah, ammirando che, a dispetto di tutto il dolore che Noah le ha procurato, non lo ha mai tagliato fuori dalla sua vita e da quella dei suoi figli, ma \u00e8 anche per via di quel dolore che in fondo non ha mai voluto sposare Vic. Sasha invita Helen a casa sua e gioca a pallacanestro con lei, poi Helen ha una visione di Vic il quale si scusa con lei. In un momento di confidenza Helen spiega a Sasha che di recente ha perso il suo fidanzato, negli ultimi tempi ha problemi a rimanere sveglia infatti si addormenta facilmente durante le giornate, adesso Helen ha capito che Vic non torner\u00e0 mai pi\u00f9 da lei. Sasha gentilmente le d\u00e0 un po' di conforto spiegandole che la morte \u00e8 semplicemente implacabile. Helen torna a casa e vede l'ultimo messaggio che Vic le aveva lasciato su una chiavetta USB: Vic esprimendo ancora una volta l'amore che provava per lei, si scusava sapendo quanto la sua morte l'avrebbe fatta soffrire, ma consigliandole di divertirsi e di essere egoista dato che per troppo tempo si \u00e8 presa cura degli altri, dandole il compito di vivere anche per lui. \nNel 2053, Joanie, che lavora come ingegnere ambientale, viaggia molto, il mondo \u00e8 molto diverso a causa dei cambiamenti ambientali, bench\u00e9 il capo di Joanie non avesse altri incarichi da darle, lei chiede di poter fare un altro viaggio, quindi viene mandata proprio a Montauk che ormai \u00e8 quasi disabitata, sconvolta dai cambiamenti climatici. Calata la notte, Joanie arriva a Montauk e decide di passare la notte nella vecchia casa di Cole che ora \u00e8 disabitata, e dato la porta non si apre, Joanie entra in casa sfondando il vetro della porta. \nUn nuovo amore.\nTrama.\nHelen e Sasha hanno incominciato una relazione e questo crea non pochi fastidi a Noah il quale \u00e8 geloso. Noah va a casa di Janelle, con una bottiglia di vino, trovandola in compagnia di Carl e dello staff elettorale, infatti ha deciso di candidarsi come consigliere scolastico. Lei e Carl sono tornati insieme, e Noah non trova corretto il modo in cui si \u00e8 comportata con lui, \u00e8 da tre mesi che non lo chiama e solo adesso ha scoperto che \u00e8 tornata insieme al suo ex marito. Janelle non ritiene di doversi scusare con lui, sebbene siano usciti insieme tra lei e Noah non ha mai funzionato, pregandolo di non raccontare a nessuno della loro storia, perch\u00e9 se si venisse a sapere che Janelle, nel periodo in cui ha lavorato come preside, ha avuto una relazione con un insegnante del suo istituto, ci\u00f2 potrebbe danneggiare la sua campagna elettorale.\nNel 2053, Joanie entra nella casa di Cole, la quale non ha nemmeno la corrente elettrica, Cole ha conservato tutte le foto di Alison su un tavolo. Joanie va in un bar scoprendo che la situazione a Montauk \u00e8 praticamente disastrosa, un uragano ha colpito la citt\u00e0 riducendo le sue risorse energetiche, e dato che la comunit\u00e0 non pu\u00f2 permettersi le turbine eoliche, possono attivare la corrente elettrica solo per un limitato numero di ore al giorno. Joanie si mette a parlare con il barista e, negando di avere una famiglia, fa del sesso violento con lui.\nHalloween.\nTrama.\nNoah vede una foto di Helen e Sasha insieme in una rivista di gossip, tra l'altro non ha pi\u00f9 il permesso di entrare nel set cinematografico dato che Sasha non lo vuole intorno, come se non bastasse Sasha metter\u00e0 il suo nome vicino a quello di Noah comparendo come coautore del film. Whitney ha delle difficolt\u00e0 nella galleria d'arte dove lavora, il suo capo, Andrea, le rende la vita difficile, infatti \u00e8 pigra e attaccata ai soldi, si rifiuta di stipendiarla e la obbliga a svolgere ogni tipo di mansione visto che non ha dipendenti che lavorano per lei dato che non intende pagare nessuno. Furkat si presenta alla galleria, e invita Whitney alla sua mostra, ma lei non intende andarci, la presenza di Furkat la mette a disagio, in virt\u00f9 di quando la picchi\u00f2 a Parigi. Helen ha incominciato a lavorare come arredatrice di interni, mentre Noah passa una piacevole mattinata con Trevor e Stacey, tra l'altro \u00e8 ovvio che prova ancora dei sentimenti per Helen. Margaret rivela a Noah che Bruce \u00e8 affetto da alzheimer, aveva provato a convincere Helen a tornare a vivere con loro per aiutarla, ma lei preferisce restare a Los Angeles con Sasha. Whitney \u00e8 costretta ad accettare l'invito di Furkat dato che Andrea vuole prendere parte all'evento con lei, tra l'altro la ragazza \u00e8 piuttosto stressata, sia per il lavoro sia per i preparativi del matrimonio; \u00e8 solo lei a portare i soldi a casa, Colin \u00e8 irlandese, e non essendo un cittadino americano non pu\u00f2 essere assunto come lavoratore stipendiato, lui desidera fare il pittore, ma Whitney incomincia a vederlo soltanto come un ragazzo pigro, infatti non d\u00e0 mai il suo contributo nelle faccende domestiche, e non \u00e8 nemmeno sicura che lui lavori ai suoi quadri dato che Colin non le fa mai vedere i suoi dipinti. Colin pur di aiutarla sarebbe anche disposto a sposarla in municipio, in questo modo otterrebbe subito la cittadinanza e potrebbe trovarsi un lavoro e contribuire economicamente, ma Whitney \u00e8 intenzionata a organizzare un matrimonio elegante nella villa di Bruce e Margaret a Montauk. A Stacey vengono le mestruazioni e quindi Noah le resta vicino, Margaret \u00e8 piacevolmente sorpresa nel vedere come Noah gestisce la cosa, complimentandosi con lui dato che \u00e8 tornato a essere il bravo padre di un tempo. \u00c8 la sera di Halloween, e Sasha invita Helen, Trevor e Stacey alla festa che si terr\u00e0 nella sua villa, Margaret propone a Noah di distruggere la relazione tra Sasha e Helen, dunque Noah va alla festa, e seduce una donna, un membro della troupe del film, rubandole il reggiseno, per poi posizionarlo nella camera da letto di Sasha per far credere a Helen che lui la tradisce, ma il piano fallisce quando viene colto in flagrante da Sasha e Helen. Whitney va alla festa di Furkat dove incontra Dashiell, un importante collezionista d'arte, poi Furkat si scusa con Whitney per quello che le fece a Parigi. Whitney si mette a fumare, poi Furkat la porta in camera da letto, e i due fanno sesso, con Dashiell che li guarda masturbandosi; Whitney \u00e8 a disagio anche se Furkat le promette che Dashiell le potr\u00e0 offrire un'intera galleria che lei potr\u00e0 dirigere. Visibilmente disgustata da quello che ha appena fatto, Whitney torna a casa, Colin \u00e8 a letto e sta dormendo, e lei si sdraia insieme a lui.\nNel 2053, Joanie si occupa della casa di Cole, per prima cosa riattiva la corrente elettrica, e poi butta nella spazzatura le foto di sua madre, i giocattoli di Gabriel e anche una scatola che Cole conservava. Joanie va al cimitero, e visto che l'auto di Cole non parte, usa la vecchia bicicletta di Alison, infine va a trovare la lapide di Cole.\nBianco \u00e8 il colore del lutto.\nTrama.\nSierra cerca di barcamenarsi tra Eddie e il suo lavoro, va a tenere un provino per un film basato su \"Madame Bovary\", portando con s\u00e9 il bambino, tenendolo in auto. Poi torna a casa e ad aspettarla c'\u00e8 Adeline, sua madre, anche lei a suo tempo era un'attrice. Adeline sembra adorare il suo nipotino, tra l'altro viene messo in evidenza che Sierra ha un rapporto distante con la sua famiglia, ad esempio \u00e8 da molto che non sente suo padre ed era all'oscuro del fatto che sta per avere un altro figlio dalla sua attuale compagna. Adeline non manca occasione per ridicolizzare sua figlia, comunque, nonostante non fosse molto convinta del suo provino, Sierra viene informata che ha ottenuto la parte da protagonista. Sierra recita il monologo davanti a sua madre che per\u00f2 trova sempre un pretesto per umiliarla non ritenendola una brava attrice. Le cose diventano tese tra le due quando Sierra le rinfaccia che il loro rapporto era sempre e solo in funzione delle esigenze di Adeline, infatti quando Sierra era piccola sua madre la costringeva a venire con lei nei set dove lavorava, \u00e8 stato solo grazie a suo padre se alla fine and\u00f2 a scuola, oltre al fatto che non \u00e8 stata presente quando Eddie \u00e8 nato.\nHelen, dopo aver passato la notte a casa di Sasha, trova nel suo frigorifero il reggiseno che Noah voleva mettere nella camera da letto del suo fidanzato per farle credere che la tradisse. Sasha lo ha messo nel frigorifero perch\u00e9 non sapeva cosa farci, a quel punto Helen si scusa con lui per quello che ha fatto il suo ex marito, ma Sasha non la ritiene responsabile dei comportamenti puerili di Noah. Helen incomincia a ottenere successo come arredatrice, occupandosi della casa di Carolina, la moglie di un regista che invita a casa sua Helen e Sasha per una festa. Noah si presenta da Carolina per chiedere a Helen di ritornare con lui, dopo averle fatto le doverose scuse per quello che \u00e8 successo durante la festa di Halloween. Noah afferma di amarla ancora e, facendo appello al fatto che hanno dei figli, afferma di meritare una seconda possibilit\u00e0, ma Helen gli spiega chiaramente di non amarlo pi\u00f9, prova solo pena per lui, ricordandogli che gi\u00e0 in passato gli aveva concesso altre possibilit\u00e0 ma che lui l'ha sempre ferita, lei \u00e8 convinta che il desiderio di Noah di voler tornare con lei \u00e8 solo una reazione al fatto che odia vederla con un altro uomo, aggiungendo che il modo in cui Noah la ama le mette paura.\nSebbene Adeline avesse promesso a Sierra che avrebbe passato la giornata con Eddie, alla fine cambia programma, probabilmente in maniera meschina \u00e8 solo un modo per fare un dispetto a sua figlia per via delle sue parole, e dato che Sierra \u00e8 occupata con il lavoro, chiede a Helen se pu\u00f2 badare a Eddie, ma lei non ha il tempo per farlo quindi Stacey, gentilmente, si offre di tenere lei il bambino. Helen riceve la visita di Priya, la quale le regala un sari, anche se trova inappropriato che lei abbia gi\u00e0 un fidanzato nonostante Vic sia morto da pochi mesi. Sierra, sul set, inizialmente ha dei problemi con la sua parte, ma poi, con un'ottima interpretazione, ottiene il consenso del regista.\nHelen conosce Christianna, la figlia di Sasha, e la porta da lui, ma Sasha non \u00e8 affatto felice di vederla, tra l'altro non \u00e8 veramente suo padre, infatti Christianna \u00e8 la figlia della sua defunta fidanzata. \u00c8 appena uscita dalla riabilitazione, e vorrebbe stare a casa di Sasha almeno per un po', ma lui non la vuole intorno dopo che rub\u00f2 delle opere d'arte che Sasha aveva regalato a sua madre per rivenderle, inoltre avendola fatta seguire da alcuni investigatori che lavorano per lui, sa che le sue sono solo menzogne, non \u00e8 stata in riabilitazione, ma a Bali. Sasha ha capito che lei vuole solo dei soldi e le firma un assegno. Priya telefona a Helen per informarla che suo fratello sta venendo a Los Angeles, vorrebbe conoscere Eddie, ma non ha avuto il coraggio di dirgli che Vic ha avuto un bambino con un'altra donna per non infangare il suo nome, gli ha fatto credere che Helen era sua moglie e vorrebbe che lei fosse insieme a Eddie quando lo presenter\u00e0 a suo fratello, ma Helen si rifiuta di farlo.\nHelen e Sasha vanno alla festa di Carolina, e l\u00ec Helen ha modo di rivedere Eden, la quale ora si \u00e8 sposata e ha pure dei figli, inoltre Eden \u00e8 molto sorpresa nell'apprendere che Helen sta insieme a un celebre attore come Sasha. Quest'ultimo mostra un certo interesse nei confronti di Eden quando Helen, in confidenza, gli rivela di aver sempre sospettato che Noah, ai tempi in cui Eden si occupava della campagna promozionale del suo libro (quando era ancora sposato con Alison) avesse una storia con lei. Carolina ci rimane male quando scopre che Sasha non intende pi\u00f9 lavorare con suo marito, infatti avevano in cantiere un progetto e ora Sasha ha deciso di tirarsi indietro sebbene il marito di Carolina ci contasse tanto.\nHelen torna a casa e riceve una visita da Priya la quale \u00e8 arrabbiata con lei, contava tanto su Helen e ci teneva a presentare sia lei sia Eddie a suo fratello, il quale volt\u00f2 le spalle a Priya convincendo tutta la sua famiglia a diseredarla in quanto non aveva accettato il suo matrimonio, ma dopo aver saputo della morte di Vic era intenzionato a riallacciare i rapporti con lei. Priya afferma che amare Helen \u00e8 stato il peggior sbaglio mai fatto da Vic.\nSierra e va in un night club con Leif, il regista del film, i due fanno uso di cocaina per poi fare sesso nel bagno. Sierra va a prendere Eddie a casa di Helen, ma dato che il piccolo piange, lo porta a fare un giro in auto, ma dato che \u00e8 ancora sotto l'effetto della cocaina, Sierra va a sbattere con l'auto, per fortuna sia lei sia Eddie stanno bene, poi Sierra prende in braccio suo figlio e si allontana a piedi dal luogo dell'incidente.\nRivelazioni.\nTrama.\nL'episodio, ambientato nel 2053, inizia con Joanie, ancora davanti alla tomba di Cole, che nota un uomo che la guarda con curiosit\u00e0, lui si presenta affermando di chiamarsi EJ, \u00e8 un epigenetista, sta svolgendo una ricerca sulle famiglie di Montauk. Joanie lo trova fastidioso, ma dato che la bicicletta con cui \u00e8 venuta al cimitero ha le ruote sgonfie, accetta di farsi dare un passaggio da EJ con la sua auto alla spiaggia, e dato che era davanti alla lapide di Cole, non ci mette molto a capire che lei \u00e8 Joanie, infatti EJ ha studiato la storia dei Lockhart, trovandola molto interessante, per via del fatto che \u00e8 sempre stata una famiglia segnata dalle tragedie, dalla morte e dai problemi con la legge.\nEJ confessa a Joanie di aver conosciuto Cole prima che lui morisse, lo aveva aiutato nelle sue ricerche, aveva trovato un po' di serenit\u00e0 nei suoi ultimi anni di vita infatti aveva sempre odiato i turisti che venivano in citt\u00e0, ma con il deterioramento di Montauk dovuto ai cambiamenti climatici ormai non era pi\u00f9 un luogo di villeggiatura, e Cole di questo ne era solo felice. Arrivati in spiaggia Joanie lancia in acqua dei nano-sensori che monitoreranno la velocit\u00e0 di erosione, EJ le spiega che la sua ricerca si focalizza sul dolore generazione, lui studiando le famiglie ha realizzato che i figli cresciuti da genitori con un passato tormentato, sono pi\u00f9 sensibili al dolore e che contemporaneamente sono predisposti ad affrontarlo meglio.\nJoanie rimane sorpresa quando EJ le rivela che proprio sul pontile vicino alla spiaggia, Alison si tolse la vita, EJ infatti ha studiato il caso leggendo i verbali della polizia, che si trovano in un magazzino abbandonato come conseguenza di un allagamento avvenuto tempo prima. EJ porta Joanie al magazzino, e lei legge le varie dichiarazioni scritte dove sua madre veniva descritta come una donna autolesionista e depressa, motivo per cui il caso venne facilmente archiviato come suicidio. EJ riaccompagna Joanie a casa di Cole, e nota che la donna ha buttato nella spazzatura la roba di suo padre, tra cui la scatola, chiedendole se pu\u00f2 prenderla. Mentre Joanie \u00e8 tutta sola in casa, EJ le fa visita nel cuore della notte, invitandola a venire con lui in spiaggia, e i due ammirano la luna piena, infatti \u00e8 una notte di superluna. Joanie confessa a EJ che la morte di Alison \u00e8 stata una liberazione per lei, \u00e8 sempre stata una madre incostante, e infatti la sua vita \u00e8 diventata pi\u00f9 stabile dopo la sua dipartita. Quando Joanie e EJ notano come l'acqua si ritira dal pontile proprio per via dell'effetto che la superluna esercita sulla marea, Joanie ricorda che anche il 13 ottobre nel 2021, la sera del suicidio di Alison, c'era la superluna, c'era cos\u00ec poca acqua sulla spiaggia che era impossibile affogare, adesso Joanie inizia a sospettare che quello di sua madre non \u00e8 stato un suicidio.\nIl giorno dopo Joanie torna dal marito e dalle figlie, e ricevono la visita di Luisa, ormai invecchiata, la quale cena con loro. Joanie ha sempre considerato Luisa la sua unica figura materna, e quando le due si mettono a parlare con Cole e Alison, inevitabilmente Joanie sottolinea che i ricordi pi\u00f9 belli della sua infanzia erano legati a Montauk quando Luisa e Cole stavano insieme, ma poi, dopo la morte di Alison, quando Cole e Luisa si sono lasciati, la vita di Joanie \u00e8 diventata triste, non \u00e8 nemmeno sicura del fatto che sua madre l'avesse mai amata veramente, ha sempre creduto che Alison la vedesse come un rimpiazzo in sostituzione del suo defunto fratello. Luisa le spiega che l'affetto che Alison provava per lei era sincero, suggerendole per\u00f2 di non sprecare tempo a vivere nel passato perch\u00e9 Cole ha speso tempo e energia inseguendo il fantasma di Alison, mentre Joanie \u00e8 fortunata dato che ha una famiglia che la ama.\nMentre Joanie \u00e8 insieme a Thea e Medaline, accidentalmente finisce col fare del male a entrambe, distratta dall'allarme della piantagione di fragole. Joanie prova a spegnere l'allarme, ma in una crisi isterica finisce col distruggere le piante, Paul cerca di fermarla ricordandole che le piante servono a produrre ossigeno, ma Joanie \u00e8 convinta che non servir\u00e0 a nulla, il mondo sta collassando, l'aria \u00e8 sempre pi\u00f9 tossica, e non riusciranno mai a salvare il pianeta e a renderlo un posto migliore per le loro figlie. Joanie ammette di non aver mai voluto adottare Medaline e Thea, \u00e8 stata un'idea di Paul quella di portarle via dal Senegal. Infine gli confessa di averlo sempre tradito con altri uomini, bench\u00e9 comunque sia ancora innamorata di lui. Sconcertato da tutte queste orribili rivelazioni, Paul la caccia via di casa.\nJoanie va a trovare EJ a casa sua, i due imparano a conoscersi meglio, EJ ad esempio \u00e8 cresciuto senza un padre, mor\u00ec poco dopo la sua nascita, Joanie invece gli racconta di come Cole avesse sofferto per colpa di Alison, lo lasci\u00f2 per Noah Solloway e questo gli procur\u00f2 una ferita dalla quale non guar\u00ec mai, dopo la morte di sua madre, lei e Cole si sono trasferiti nel Vermont dove suo padre apr\u00ec un allevamento di cavalli, poi quando Joanie part\u00ec per l'universit\u00e0 Cole torn\u00f2 a Montauk. Joanie ammette che l'aver abbandonato Cole \u00e8 stato un sollievo per lei, suo padre la amava in una maniera troppo soffocante, spos\u00f2 Luisa ma non l'ha mai amata veramente e in seguito non si \u00e8 pi\u00f9 risposato e non ha pi\u00f9 voluto frequentare altre donne, Joanie ha sempre sentito di dover essere migliore di Alison per non deludere suo padre, ma sente di aver fallito perch\u00e9 pensa costantemente al suicidio assumendo medicine in continuazione, cerca in ogni modo di tenersi occupata pur di non pensare a queste cose, facendo sesso violento con altri uomini o lavorando senza sosta.\nJoanie confessa a EJ di non aver mai versato una lacrima per suo padre dopo la sua morte, si sente in colpa per averlo lasciato solo, infatti \u00e8 morto a causa di un infarto all'et\u00e0 di settantaquattro anni, secondo i paramedici \u00e8 morto lentamente, stava cercando di prendere le sue pillole ma non ci riusc\u00ec, ora sarebbe vivo se avesse avuto qualcuno vicino. EJ le fa capire che sta semplicemente affrontando il lutto per la morte di suo padre, incoraggiandola a dirgli tutto ci\u00f2 che amava di Cole, e a quel punto Joanie ricorda di come lui amasse i cavalli, gli piaceva il surf ed era un uomo gentile e altruista. Joanie avrebbe tanto voluto che Cole incontrasse una donna da amare, che potesse stargli accanto. EJ le fa vedere la scatola di Cole che lei voleva buttare ma che Joanie gli aveva permesso di prendere, dentro, oltre alle lettere scritte dal padre di Cole, c'erano alcuni ritagli di giornale, con alcune foto di Ben Cruz, a quanto pare Cole continuava a sospettare della sua colpevolezza sulla morte della sua ex moglie. Joanie non ha idea di chi sia, poi lei e EJ fanno l'amore, infine Joanie sogna un episodio risalente a molti anni prima, quando Cole vide viva Alison per l'ultima volta, Joanie era insieme a sua madre e Cole era venuto a prendere sua figlia, in quel momento arriv\u00f2 Ben il quale aveva un appuntamento con Alison; quella \u00e8 stata l'unica volta che Joanie incontr\u00f2 Ben. Joanie si sveglia ricordandosi che Ben era l'uomo con cui Alison usciva prima di morire, capendo adesso che \u00e8 stato lui a ucciderla.\nUn tuffo nel passato.\nTrama.\nNoah e Whitney vanno a Montauk nella villa di Margaret e Bruce per i preparativi del matrimonio, tra l'altro devono constatare che le condizioni di Bruce stanno peggiorando, ormai nemmeno li riconosce, non \u00e8 nemmeno in grado di orientarsi in cucina. Noah si sente a disagio vedendo che i genitori di Helen hanno conservato una foto della figlia insieme a Vic. Margaret confessa che la loro situazione economica non \u00e8 delle migliori quindi non potr\u00e0 prestare a sua nipote il denaro necessario per l'organizzazione delle nozze. Noah propone dei suggerimenti per risparmiare ad esempio usando il vecchio servizio da piatti di Margaret per il ricevimento nuziale.\nQuando Whitney vede il Lobster Roll ormai sotto la gestione dei nuovi proprietari, convince suo padre a mangiare l\u00ec, rievocando il giorno in cui conobbero Alison. Proprio al Lobster Roll, Noah ha modo di rivedere Luisa, la quale sta per partire verso New York, spiegando a Noah che lei e Cole si sono lasciati. Noah, dispiaciuto per lei, le augura buona fortuna, ma Luisa non vuole la sua compassione facendogli notare che per anni lei e sua madre hanno lavorato nella tenuta di Bruce e Margaret, tra l'altro Luisa ha fatto da baby sitter ai figli di Noah, e lui non l'ha mai considerata. Luisa confessa a Noah che Cole e Joanie lasceranno Montauk infatti partiranno tra qualche ora, si trasferiranno nel Vermont, in effetti Noah vorrebbe salutare la bambina visto che le ha sempre voluto bene.\nNoah accompagna sua figlia in una boutique per abiti da sposa, e la sua attenzione \u00e8 rivolta a un articolo di giornale che parla di Ben, sembra che sia stato arrestato per aggressione aggravata. Purtroppo il vestito che Whitney vuole comprare costa 17.000 dollari, \u00e8 troppo costoso, quindi Noah trova una soluzione alternativa: farle indossare l'abito da sposa di Helen. Whitney per\u00f2 \u00e8 sempre pi\u00f9 insoddisfatta, confessando a suo padre che il suo stato d'animo non \u00e8 dovuto ai preparativi del suo matrimonio, lei si sente in colpa per aver tradito Colin con Furkat.\nWhitney non ha nessuna intenzione di tornare con Furkat, e quindi Noah le suggerisce di non dire niente a Colin se veramente vuole sposarlo. Per\u00f2 Noah ha capito che sua figlia ha dei ripensamenti nei confronti delle sue nozze, spiegandole che il matrimonio \u00e8 una scelta che richiede una perenne costanza. Whitney per\u00f2 si rifiuta di lasciare Colin, perch\u00e9 lo considera il suo migliore amico, non vuole farlo soffrire come fece Noah con sua madre quando la abbandon\u00f2 per stare con Alison. Noah le spiega che non ha mai amato Alison pi\u00f9 di Helen, l'averla lasciata \u00e8 stata una scelta dettata solo dal suo egoismo.\nNoah, va a trovare Joanie, ma riceve una telefonata da Petra, giornalista di Vanity Fair la quale lo informa che Eden lo ha accusato di averla forzata ad avere dei rapporti sessuali con lui quando ha lavorato alla promozione del suo libro. A causa della notizia, Noah raggiunge la casa di Cole in ritardo, infatti non c'\u00e8 pi\u00f9 nessuno, Cole e Joanie sono gi\u00e0 partiti per il Vermont.\nNel 2053 Joanie va a trovare Ben a casa sua. Ben ha trasformato la sua residenza in una clinica per persone che soffrono della sindrome da stress-post traumatico. Joanie si presenta sotto falso nome, facendogli credere che ha bisogno di cure e che vorrebbe diventare una sua paziente. Ben le fa firmare una liberatoria, e registra la loro seduta. Joanie lo provoca rievocando la sera della morte di Alison, i due poi giocano a carte scoperte e Ben ammette di aver capito che lei in realt\u00e0 \u00e8 la figlia di Alison.\nQuando Joanie gli chiede se lui ha ucciso sua madre, Ben non si fa problemi a dirle di averla uccisa proprio lui. Ha passato ogni giorno a sentirsi in colpa per ci\u00f2 che ha fatto, quando conobbe Alison lui seguiva una terapia che includeva l'assunzione di diversi farmaci che alteravano il suo umore, quella sera dopo il diverbio avuto con lei quando scopr\u00ec che aveva una moglie, Alison prov\u00f2 a scappare, ma Ben cerc\u00f2 di fermarla, uccidendola per errore. Non aveva il coraggio di costituirsi, ha preferito fare ammenda fondando una clinica per persone problematiche come lui. Ben le mostra la sua pistola, permettendo a Joanie di ucciderlo se questo servir\u00e0 a placare la sua rabbia, ma lei afferma che sparargli sarebbe fin troppo facile, infatti lei preferirebbe ucciderlo lentamente e farlo soffrire.\nJoanie va da EJ ammettendo che sta accarezzando l'idea di non denunciare Ben alla polizia dato che Ben sembra pentito di quello che ha fatto. EJ per\u00f2 le fa notare che non si fece nessun problema a far passare quello di Alison per un suicidio, e che comunque spetta alle autorit\u00e0 giudicarlo. Joanie torna a casa di Ben con due poliziotto, ma Ben nega ogni accusa avanzata da Joanie, affermando che lei \u00e8 una sua paziente, mostrando la liberatoria che lei aveva firmato, e anche la registrazione dove Joanie descriveva il modo sadico e cruento con cui aveva intenzione di ucciderlo. Tra l'altro Ben si \u00e8 anche sbarazzato della pistola.\nLa polizia non prendendo molto seriamente le palore di Joanie, fa cedere le accuse, Ben ha manipolato la situazione per farla sembrare una pazza. Rimasti soli, Ben le fa notate che anche se lo uccidesse, dopo quello che \u00e8 successo, la polizia sospetterebbe subito di lei e finirebbe in prigione, e dovr\u00e0 separarsi per sempre da Thea e Medaline. Joanie \u00e8 sorpresa nell'apprendere che Ben \u00e8 a conoscenza del fatto che lei ha una famiglia, infatti Ben da anni la tiene d'occhio tramite profili online, lui l'aveva riconosciuta subito quando lei buss\u00f2 alla sua porta. Joanie sa che Ben le aveva mentito, nei polmoni di sua madre c'era dell'acqua, Ben non l'ha uccisa accidentalmente, infatti l'ha volutamente gettata in acqua. Ben si mette a provocarla affermando che lei \u00e8 una debole come sua madre, e Joanie si avventa contro di lui ma Ben la scaraventa a terra, ma non intende ucciderla, avendo capito che lei non era venuta da lui per fare giustizia sulla morte di Alison, ma solo per morire, e infatti non intende darle questa soddisfazione. Ben ammette di non provare pi\u00f9 rimorso per quello che fece ad Alison, non vuole finire in prigione perch\u00e9 anche quando era in Afghanistan aveva ucciso dei civili innocenti senza conseguenze, e in sostanza quello che ha fatto ad Alison non \u00e8 diverso. Ben afferma di aver gi\u00e0 pagato per le sue colpe, aggiungendo per\u00f2 che Joanie non \u00e8 capace di stare bene con se stessa.\nLa situazione spinosa.\nTrama.\n\u00c8 il giorno del compleanno di Helen la quale tiene un colloquio di lavoro in una societ\u00e0 di arredamento, e in effetti il colloquio si rivela migliore di quanto lei pensasse dato il successo con il lavoro a casa di Carolina. Quando torna a casa scopre per\u00f2 che un'assistente sociale sta aprendo un'indagine contro Sierra, infatti \u00e8 probabile che le porteranno via Eddie dopo l'incidente automobilistico. Helen va a trovare Sierra, tutta la casa \u00e8 in disordine, lei ormai \u00e8 depressa e non ha pi\u00f9 la forza di continuare ad accudire Eddie, comunque Helen la convince perlomeno a rimettere in ordine la casa. \nNoah \u00e8 a New York e Ariel lo mette a parte di una cosa, a quanto pare Audrey, una ragazza che studiava al Livingston College ai tempi in cui Noah insegnava l\u00ec, sta scrivendo un libro di successo intitolato \"How To Break A Girl\", un'autobiografia dove parla del suo rapporto conflittuale con un insegnante, che a quanto pare era proprio lui, e questo non giocher\u00e0 a suo favore viste le accuse di molestie sessuali avanzate da Eden, infatti Ariel non nega che Noah, con il suo passato travagliato, si \u00e8 fatto una brutta reputazione nel mondo letterario.\nChristianna si mette in contatto con Helen dandole appuntamento nel ristorante dove lei lavora, ammettendo che Helen \u00e8 diversa dalle donne che Sasha frequenta abitualmente, in effetti vorrebbe che lo convincesse a ridarle accesso al suo fondo fiduciario, i suoi nonni infatti erano persone benestanti, ma dopo la morte di sua madre Sasha si \u00e8 appropriato del fondo fiduciario e non le d\u00e0 mai gli assegni che le spettano. Christianna afferma che sua madre \u00e8 morta a causa della droga perch\u00e9 \u00e8 stato Sasha a iniziarla a quelle dipendenze.\nNoah va a parlare con Harry della situazione, e lui affida la cosa alla sua dipendente Joyce. Noah, con un po' di imbarazzo, ammette di aver baciato Eden anche se era ancora sposato con Alison, infatti aveva tentato di tradirla, ma giura di non averla mai costretta ad avere dei rapporti sessuali con lui. Joyce afferma che la cosa migliore \u00e8 evitare che Noah incontri da solo Petra, dovranno parlarle insieme, ci\u00f2 nonostante Noah, andando contro il consiglio di Joyce, va a trovare Petra nel suo ufficio, per spiegarle che quello tra lui e Eden era un rapporto prevalentemente professionale. Purtroppo Petra ha in mano il libro scritto da Audrey dove Noah viene descritto come un misogino, come se non bastasse \u00e8 venuta a sapere di una storia che lui ha avuto con una tirocinante nel liceo dove lavorava, nel periodo in cui lei e Helen divorziarono, infatti alla luce di tutte queste cose Noah rischia di apparire come un maschilista lascivo.\nHelen va a trovare ancora una volta Sierra, proprio quando lei \u00e8 in compagnia dell'assistente sociale, Helen poi prende in braccio Eddie impedendogli di giocare con un coltello. La visita dell'assistente sociale non \u00e8 andata molto bene, infatti c'\u00e8 il rischio che Eddie venga allontanato dalla madre e che venga affidato a un altro parente. Sierra \u00e8 esausta, sta anche pensando all'idea di rinunciare a Eddie non ritenendosi una brava madre. Helen cerca di confortarla, e la invita a casa sua per festeggiare il suo compleanno.\nNoah va in un ristorante con Gottlief chiedendogli un consiglio, lui gli suggerisce di pagare un investigatore affinch\u00e9 possa trovare qualcosa di compromettente su Eden da usare contro di lei, ma Noah non pu\u00f2 permettersi di assumere nessuno. Noah prende un aereo per Los Angeles, e sebbene Gottlief gli avesse caldamente sconsigliato di farlo, lui va a trovare Eden a una premiazione letteraria, ma lei non intende ritirare le accuse. Noah la prende per il braccio davanti a tutti, quindi per evitare di peggiorare le cose, decide di andarsene. Sasha prende parte alla cena per il compleanno di Helen nonostante volesse portarla a San Francisco, poi arriva Adeline (che si rivela tra l'altro un'amica di vecchia data di Sasha) la quale intende aiutare Sierra in questa difficile situazione.\nIn realt\u00e0 Adeline sembra solo preoccuparsi della sua immagine, temendo che possa essere dannoso per lei se si venisse a sapere che sua figlia ha dei problemi con i servizi sociali, quindi si far\u00e0 carico lei di Eddie, mentre Sierra verr\u00e0 internata in una clinica. Helen trova che sia una decisione troppo drastica, Sasha per\u00f2 \u00e8 dell'opinione che lei non debba intromettersi, affermando che Helen si fa carico dei problemi degli altri per compensare il vuoto nella sua vita. Anche se Helen non ha ancora superato completamente il fatto che Vic l'abbia tradita con Sierra mettendola incinta, Helen non riesce a odiarla sebbene avesse anche provato a farlo, perch\u00e9 in definitiva Sierra \u00e8 soltanto una persona patetica. Helen parla a Sasha di Christianna e della conversazione che ha tenuto con lei, Sasha per\u00f2 le dice che le sue sono menzogne, non \u00e8 stata colpa sua se la madre di Christianna faceva uso di droghe, ed \u00e8 stata lei ad affidargli il fondo fiduciario, Sasha non riesce a spedirle gli assegni con regolarit\u00e0 perch\u00e9 Christianna, essendo una truffatrice, cambia sempre indirizzo, comunque Christianna potr\u00e0 reclamare la titolarit\u00e0 sul fondo fiduciario quando compir\u00e0 venticinque anni.\nSierra accetta l'offerta di Helen, la quale le offre ospitalit\u00e0 a casa sua, cos\u00ec le dar\u00e0 una mano con Eddie. Adeline a quel punto mette in imbarazzo sua figlia affermando che lei usa le persone solo per compensare le sue inadeguatezze, a quel punto Sierra accusa Adeline di essere stata sempre una cattiva madre, l'ha sempre umiliata e sminuita, Helen al contrario ama i suoi figli incondizionatamente. Adeline ammette di aver commesso degli sbagli, i suoi genitori la ignoravano in continuazione e quindi lei, al contrario, \u00e8 sempre stata fin troppo presente nella vita di sua figlia, finendo per\u00f2 col soffocarla, ma voleva solo proteggerla, sebbene Sierra affermi che sua madre \u00e8 l'unica cosa di cui lei abbia veramente paura.\nAdeline va via, ma non prima di ricordare a Helen che Sierra \u00e8 rimasta incinta facendo sesso con il suo fidanzato. Poi arriva Noah il quale voleva fare a Helen gli auguri per il suo compleanno. Ma proprio quando Noah stava passando una piacevole serata con la sua famiglia, Helen riceve una telefonata da Vanity Fair e Noah capisce che ormai l'accusa di molestie sessuali contro di lui \u00e8 stata convalidata.\nSotto accusa.\nTrama.\nHelen dopo aver ricevuto la telefonata di Petra, non avendole dato nessuna risposta alle sue domande, chiede a Noah se c'\u00e8 qualche problema, e lui le mente affermando che va tutto bene, ma lei non gli crede. Anche il mattino dopo, mentre Noah prepara la colazione, Helen nota che \u00e8 turbato, inoltre quando accompagna i suoi figli a scuola, osserva le madri degli altri ragazzi che la guardano in maniera strana. Noah alla fine \u00e8 costretto a rivelarle che gli sono state mosse delle accuse per molestie sessuali, infatti Gottlief non \u00e8 riuscito a convincere Eden e le altre donne a ritirare le accuse.\nWhitney \u00e8 a New York leggendo sul suo table l'articolo su suo padre, poi Furkat la invita a casa sua mostrandosi gentile e comprensivo con lei. Quando Whitney gli rivela che sta per sposarsi, Furkat si congratula felicemente con lei, ma quando Whitney cerca di discutere con lui di ci\u00f2 che fecero quella notte, dato che a detta di Whitney lui l'aveva costretta a fare sesso con lui davanti a Dashiell, provoca la rabbia di Furkat il quale afferma di non averla obbligata a fare nulla, ricordandole che avrebbe potuto portare Colin insieme a lei alla festa ma scelse di andarci senza di lui. Furkat le fa notare che viste le accuse contro Noah la cosa potrebbe ripercuotersi anche sulla carriera di Whitney, inoltre Dashiell sta aprendo una nuova galleria e lui e Furkat volevano affidare a lei il lavoro di curatrice, ma adesso non \u00e8 pi\u00f9 sicuro di volerla aiutare. Quando Whitney rievoca ci\u00f2 che successe a Parigi, quando lui la picchi\u00f2, lui nega di averle alzato le mani. Dato che Whitney deve prendere un aereo per tornare a Los Angeles Furkat la invita ad andarsene, non offrendole nemmeno un passaggio all'aeroporto.\nDa quando Sierra si \u00e8 trasferita da Helen inizia a sentirsi molto meglio, comunque per un po' lei e Eddie andranno a stare da Priya dato che nelle vicinanze si \u00e8 scatenato un incendio, infatti tutta la citt\u00e0 \u00e8 in allerta. Helen viene a sapere che non ha ottenuto il lavoro per cui aveva fatto quel colloquio, probabilmente a causa di Noah, quest'ultimo viene a sapere dai produttori del film che il suo nome verr\u00e0 cancellato dai titoli, inoltre anche il nome del film sar\u00e0 diverso da quello del libro. Trevor ha fatto a pugni a scuola con il suo ragazzo dato che stava parlando male di suo padre, e ha chiesto a Sasha di venire a prendere lui e Stacey, dato che non voleva vedere suo padre. Sasha li porta a casa sua, mandando un elicottero a prendere anche Helen.\nWhitney prende l'aereo e incontra per caso Audrey, sedendosi accanto a lei, chiedendole di ritrattare le cose che ha scritto su suo padre, spiegandole che sta rovinando la vita a sua madre e ai suoi fratelli, tra l'altro viste le accuse di molestie sessuali la casa editrice non intende pubblicare il nuovo romanzo di Noah, e il denaro che avrebbe dovuto guadagnare dal suo nuovo libro sarebbe servito a mantenere i suoi fratelli. Audrey \u00e8 dispiaciuta per loro, e in effetti era tentata di non scrivere quel libro per non compromettere nessuno, ma poi ha cambiato idea, perch\u00e9 covava troppa rabbia contro Noah. Quando era una sua studentessa, lei era una sua grande ammiratrice, e in effetti era anche attratta da lui, ma Noah l'ha sminuita non ritenendola una scrittrice di talento, tanto che lei abbandon\u00f2 gli studi. Audrey fa notare a Whitney che gli uomini pensano solo a conservare il loro potere, strumentalizzando le donne che sono sempre costrette a essere all'altezza delle loro aspettative, non trovando accettabile che gli uomini possano impunemente mancare di rispetto alle donne la cui opinione conta poco, e che le giovani ragazze sono attratte dagli uomini di potere solo perch\u00e9 in fondo vorrebbero essere come loro.\nHelen raggiunge i suoi figli a casa di Sasha, il quale le consiglia di diramare un comunicato stampa per proteggere i suoi figli, le cose peggiorano quando il membro della troupe del film di Sasha racconta di quando Noah le rub\u00f2 il reggiseno alla festa di Halloween, mentre Eden viene invitata in un programma televisivo, dove descrive Noah come un maniaco sessuale, parlando anche di Helen come di una casalinga ingenua. Sebbene Helen all'inizio trovasse confortevole avere Sasha al suo fianco, poi capisce che in realt\u00e0 \u00e8 stato lui a manipolare Petra affinch\u00e9 convincesse Eden e tutte le altre donne ad accanirsi contro Noah. L'idea gli era venuta alla festa a casa di Carolina, quando incontrarono Eden, e Helen in via confidenziale gli aveva parlato dei suoi sospetti sul fatto che Noah e Eden fossero amanti. Sasha voleva appropriarsi dei diritti del film, e l'accusa di molestie sessuali era il modo migliore per escludere Noah dal suo progetto. Helen non pu\u00f2 perdonare Sasha per il modo in cui si \u00e8 comportato, per via delle sue manie di grandezza ha ferito delle persone.\nWhitney torna a casa e Colin pretende delle spiegazioni, dato che non si \u00e8 fatta sentire. Whitney gli rivela di averlo tradito con Furkat, anche se non lo ama, infatti non prova stima nei suoi confronti, per\u00f2 adesso non ritiene giusto sposarsi dopo aver tradito Colin. Quest'ultimo le fa vedere il suo bellissimo quadro: \u00e8 Whitney il soggetto, ha fatto un dipinto della sua fidanzata. Lui ci mette molto tempo per preparare i suoi lavori, e Whitney infatti credeva che lui non si stesse dedicando alle sue opere. Colin vorrebbe diventare un artista di successo come Furkat per dare a Whitney un tenore di vita migliore, lei credeva che Colin volesse sposarla solo per avere la green card, ma in realt\u00e0 lui odia l'America, l'unico motivo per cui vuole rimanere l\u00ec \u00e8 per stare con Whitney, la quale gli dichiara il suo amore.\nProprio quando i due stanno per fare sesso, ricevono la visita di Noah, il quale giura a sua figlia di essere innocente, anche se Whitney rimane turbata nel vedere la rabbia con cui Noah si esprime rivolgendosi alle donne che gli hanno mosso quelle accuse. Poi arrivano anche Helen, Stacey e Trevor, a quel punto Helen spiega che \u00e8 stata colpa sua e non di Noah, ma Whitney rimane allibita dal modo in cui sua madre giustifica Noah addossandosi lei stessa la colpa. Whitney convince Colin a portare via Trevor e Stacey, infine, rimasta sola con i suoi genitori, afferma di credere alle accuse mosse da quelle donne, inoltre rimprovera sua madre perch\u00e9 dopo il divorzio Helen avrebbe dovuto allontanare Noah dalla sua vita, invece lo ha sempre perdonato a dispetto dei suoi errori, cos\u00ec facendo Whitney ha sempre creduto che certi comportamenti fossero perdonabili, e dunque ha sempre cercato uomini che la ferissero nello stesso modo in cui Noah ha ferito Helen. Infine Whitney rievoca la sera dell'uragano Alex, durante quel momento imbarazzante alla festa tra lei e suo padre, affermano che Noah tratta le donne come delle \"prede\". Helen pretende delle spiegazioni dal suo ex marito, mentre Whitney si chiude in camera da letto guardando il suo ritratto dipinto da Colin.\nConfessioni.\nTrama.\nNoah \u00e8 costretto a raccontare a Helen quello che successe tra lui e Whitney la sera dell'uragano Alex, tra l'altro Whitney accusa Noah di essere un egoista che usa le persone per poi abbandonarle affermano che Alison probabilmente si \u00e8 tolta la vita per colpa sua, e che Helen \u00e8 troppo dipendente da Noah. Whitney non vuole che sia Noah a portarla all'altare, infatti ha deciso di non invitarlo al matrimonio. Helen prova a convincerla a essere pi\u00f9 clemente con suo padre sostenendo che lui \u00e8 gi\u00e0 stato punito abbastanza per gli errori che ha commesso, ricordandole comunque che sono una famiglia e ora \u00e8 indispensabile che restino uniti. Whitney per\u00f2 \u00e8 della convinzione Helen si aggrappa a un'illusione, affermando che ormai non sono pi\u00f9 una famiglia, e anche a costo di trasformarsi in una persona spregevole non intende diventare come sua madre.\nNoah torna a casa sua, poi Colin chiede a Helen di dargli il certificato di nascita di Whitney, \u00e8 indispensabile per il matrimonio. Helen va quindi a casa di Noah, infatti \u00e8 lui a possedere il certificato, lo ha ottenuto dopo il divorzio. Noah per\u00f2 non ricorda dove lo aveva riposto, quindi lui e Helen si mettono a cercarlo, inevitabilmente per\u00f2 la cosa sfocia in una lite quando Helen lo accusa di aver volutamente traumatizzare Whitney durante la notte dell'uragano Alex. Noah si arrabbia non accettando queste accuse, lui \u00e8 ben consapevole di aver perso sua figlia quella sera, si stavano riavvicinando negli ultimi tempi divertendosi a organizzare insieme il matrimonio ma ora Whitney lo odia.\nUna guardia forestale suggerisce a Noah e Helen di abbandonare la zona, l'incendio si sta propagando, ma Noah non intende lasciare casa sua, ormai sente che gli sono rimasti solo i beni materiali, specialmente ora che i suoi figli non vogliono pi\u00f9 avere nulla a che fare con lui. Helen prova a fargli cambiare idea ma Noah le fa notare che \u00e8 inappropriato da parte sua continuare a preoccuparsi per lui dato che non \u00e8 pi\u00f9 sua moglie, e questo spinge Helen ad andarsene via da sola con rabbia.\nNoah, tutto solo in casa, trova il certificato di nascita di Whitney, e anche la documentazione che Gottlief gli aveva spedito sull'indagine della morte di Scotty, tra cui la chiavetta USB dove vennero registrate le deposizione di Noah e Alison quando Jeffries li interrog\u00f2. Noah decide di ascoltare le registrazioni provando nostalgia nel sentire la voce di Alison, e anche rimpianto per non averla aiutata, inoltre riascoltando la sua stessa deposizione, ripensa a quando era sposato con Helen, e ai tempi felici trascorsi con lei e i loro figli. Noah decide di lasciare casa sua e di raggiungere Helen, la quale in auto, d\u00e0 un passaggio a una giovane coppia di sposi, John e Anna, quest'ultima inoltre \u00e8 incinta. A causa dell'incendio si \u00e8 venuto a creare un ingorgo stradale, \u00e8 impossibile procedere.\nNoah, a piedi, raggiunge Helen, e la convince a percorrere il crinale a piedi, e attraversando la gola raggiungeranno una strada tagliafuoco, cos\u00ec saranno al sicuro, infatti restare in auto non \u00e8 sicuro dato che l'incendio \u00e8 a un'ora di distanza. Dato che John e Anna preferiscono restare in auto, Noah e Helen si incamminano da soli, durante il tragitto i due ritrovano l'affinit\u00e0 e l'affetto che li univa, comunque Noah rispettando il volere di Whitney decide di non presentarsi al suo matrimonio.\nHelen gli domanda, nel caso non avesse mai conosciuto Alison, se loro due sarebbero ancora marito e moglie. Noah, bench\u00e9 amasse sinceramente Alison, le spiega che non \u00e8 mai stata lei il vero problema, non era insoddisfatto di Helen come moglie, era solo insoddisfatto di se stesso, ci ha messo anni a scrivere il suo primo libro e non ha avuto i risultati apprezzabili che sperava, si sentiva costantemente soffocato dal successo di Bruce. Noah ammette di aver sbagliato, il suo amore con Helen \u00e8 iniziato con menzogne e segreti, era arrabbiato con suo padre il quale non lo aveva mai aiutato ad accudire sua madre quando era malata, e quando conobbe Helen cerc\u00f2 in ogni modo di nasconderle il suo dolore e le sue preoccupazioni non volendo sembrare un debole ai suoi occhi, finendo per\u00f2 con l'odiarla dato che lei non riusciva a capire quanto soffrisse finendo solo per riflettere su di lei le sue frustrazioni. Dato che si sentiva un fallito, amava il fatto che una persona bisognosa di aiuto come Alison lo vedesse con occhi nuovi.\nPure Helen riconosce la sua parte di colpe, lei ha sempre finto di essere una persona indipendente e emancipata ma la verit\u00e0 \u00e8 che ha sempre usato Noah per mettere le distanze dai suoi genitori, sapeva che Bruce lo avrebbe visto come una minaccia, Helen non ha mai difeso Noah da Bruce e Margaret lasciando che si accanissero contro di lui. Noah \u00e8 dispiaciuto quando Helen gli confida quanto fosse stato difficile e umiliante per lei affrontare il divorzio dopo che Noah l'aveva lasciata per stare con Alison, infatti Helen piangeva in continuazione, non si sentiva pi\u00f9 attraente come donna, e non ha mai ricevuto sostegno dai suoi amici.\nOrmai al sicuro, Helen viene morsa da un serpente a sonagli, Noah la porta di peso, fortunatamente un'auto della polizia li soccorre e Helen viene portata in ospedale dove le viene somministrato l'antidoto e anche degli analgesici per farla riposare. Helen \u00e8 fuori pericolo, e finalmente dopo tanto tempo lei e Noah si riconciliano.\nFino alla fine.\nTrama.\n\u00c8 il giorno del matrimonio di Whitney, che si tiene a Montauk nella villa dei suoi nonni, al quale prendono parte Helen, Margaret, Bruce, Martin, Trevor, Stacey, Sierra e anche Leif, sembra infatti che lui e Sierra siano diventati una coppia a tutti gli effetti. Sasha continua a corteggiare Helen con costosi regali, mentre Noah d\u00e0 una mano con gli ultimi preparativi. I genitori di Colin non possono venire al matrimonio, infatti hanno perso l'aereo per colpa del padre di Colin, il quale, ubriaco, si \u00e8 messo nei guai, quindi Noah si offre di pagare di tasca sua un altro biglietto per sua madre. Trevor, che negli ultimi tempi \u00e8 sempre stato ostile con Noah, ammette di non odiarlo, avrebbe solo voluto che fosse pi\u00f9 presente. Bruce cerca di scappare, infatti non riconosce nessuno, ma Noah lo tranquillizza, infatti Bruce lo confonde per Michael, il suo defunto fratello. Noah \u00e8 costretto ad andarsene quando arriva Whitney, infatti lei non ha idea che suo padre ha preso parte ai preparativi delle nozze, Whitney rimane ferma nella sua posizione, non lo vuole al suo matrimonio. Proprio quando Helen aiuta Whitney con il vestito da sposa, ancora una volta deve fare i conti con la disarmante superficialit\u00e0 di sua figlia, la quale ammette che in realt\u00e0 avrebbe preferito non invitare nemmeno Helen alle nozze, \u00e8 solo per salvare le apparenze che ha preferito essere pi\u00f9 clemente con lei di quanto lo sia stata con Noah. Whitney le confessa tra l'altro che non \u00e8 nemmeno sicura di amare veramente Colin. Nonostante tutto Helen non raccoglie le sue provocazioni, tra l'altro lei e sua figlia condividono un bel momento quando si prendono per mano e Helen la accompagna dallo sposo. Whitney ammette che in fondo vorrebbe solo che Helen fosse felice, intanto Noah si incammina verso il motel, e una volta arrivato, viene raggiunto poco dopo da Helen, la quale ha preferito lasciare la cerimonia. Helen ammette di amarlo ancora, riconoscendo che in effetti c'\u00e8 un rapporto di dipendenza che la lega a lui, aggiungendo per\u00f2 che quando due persone si amano e passano tanti anni insieme inevitabilmente finiscono col sviluppare una dipendenza. Noah afferma che anche se due persone si amano il loro sentimento non \u00e8 sempre un bene reciproco, comunque entrambi ammettono che, sebbene si siano feriti a vicenda pi\u00f9 di quanto abbiano fatto altre coppie, \u00e8 altrettanto vero che si sono anche amati pi\u00f9 di quanto lo abbiano fatto altre persone. Noah e Helen si mettono a ballare, e infine si baciano, facendo l'amore, e dopo tante incertezze i due ritornano insieme. Whitney si arrabbia quando scopre che Noah \u00e8 a Montauk e che ha preso parte ai preparativi delle sue nozze, bench\u00e9 lei non lo volesse coinvolgere. Colin le rivela che \u00e8 stato lui a pagare il biglietto aereo di sua madre permettendole di prendere parte alla cerimonia. Bruce, che pare aver recuperato un po' di lucidit\u00e0, invita Whitney a ballare con lui, proprio Bruce le spiega che, bench\u00e9 servare rancore sia un suo diritto, perdonare \u00e8 il modo migliore di vivere un'esistenza felice. Whitney prova avversione nei confronti del perdono ritenendo che le persone lo considerino una scusante per commettere errori, e secondo lei questo rende inutile l'importanza di fare invece le scelte giuste, ma Bruce le fa capire che odiare gli altri \u00e8 sempre facile, il perdono invece \u00e8 una delle poche occasioni in cui \u00e8 possibile invece manifestare affetto per le persone. Whitney decide di andare da suo padre, quindi Bruce si getta in piscina creando un diversivo che permetta a Whitney, Colin, Trevor, Stacey e Martin di sgattaiolare via dalla cerimonia. Raggiunto il motel, con un po' di imbarazzo, Whitney vede dalla finestra della camera di suo padre, i suoi genitori mentre fanno sesso. Whitney decide quindi di rimanere fuori a mangiare la torta insieme al marito e ai fratelli.\nNel 2053 Joanie va al Lobster Roll e l\u00ec incontra l'attuale proprietario, che si rivela essere Noah, ormai invecchiato, il quale riconosce immediatamente Joanie. Quest'ultima, in un impeto di rabbia, gli rivela che Alison \u00e8 stata uccisa, cosa che lo lascia esterrefatto. Joanie va a casa di suo padre e prende il vecchio fucile di Cole, infatti intende uccidere Ben. La donna viene raggiunta da EJ, che prova a convincerla a lasciar perdere. Joanie a quel punto gli rivela di essere sposata. EJ cerca di farla ragionare, perch\u00e9 se lo uccider\u00e0 finir\u00e0 in prigione, e comunque niente le restituir\u00e0 sua madre. EJ le fa capire che non spetta ai figli rimediare ai problemi causati dai genitori, e la convince a partire con lui per Vienna, dove EJ deve prendere parte a una conferenza. Mentre sono in auto, EJ le rivela che, sebbene il loro incontro fosse stato casuale, le loro famiglie hanno un passato in comune. Infatti lui si rivela essere Eddie, il figlio di Vic e Sierra, e questo porta Joanie ad arrabbiarsi con lui per non averglielo detto, costringendolo a fermare l'auto. Eddie comunque le fa notare che pure lei gli aveva nascosto di essere sposata, poi i due si mettono a litigare quando Joanie si mette a insultare Alison e Sierra, rimarcando come entrambe abbiano ferito Helen. Eddie le rivela che, nonostante suo padre abbia tradito Helen con Sierra mettendola incinta, Helen la perdon\u00f2, infatti Helen l'ha aiutata a crescerlo, Eddie ha voluto bene a Helen come una seconda madre aggiungendo che nel corso degli anni Sierra e Helen sono rimaste molto amiche, spesso lui e Sierra venivano a Montauk passando le loro giornate alla villa di Bruce e Margaret. Per pagarsi gli studi Eddie ha lavorato nell'edilizia a Montauk, \u00e8 stato lui a ristrutturare il Lobster Roll quando Noah decise di assumerne la gestione, infatti Noah \u00e8 affezionato a Eddie vedendolo come uno di famiglia. Joanie capisce quindi che l'anziano incontrato poco prima al Lobster Roll era proprio Noah, purtroppo non seguir\u00e0 Eddie a Vienna, perch\u00e9 quello che li lega non \u00e8 amore, comunque le parole di Eddie la fanno sentire molto meglio e i due si separano. Joanie ritorna al Lobster Roll, dove Noah le spiega che si trasfer\u00ec a Montauk poco dopo le nozze di Whitney, confessandole che Cole aveva sempre sospettato che fosse stato Ben a uccidere Alison. Joanie gli confida che ormai anche Cole aveva accantonato quell'idea, lui affermava in continuazione che Alison si tolse la vita perch\u00e9 era pazza, e che lui e Joanie stavano entrambi meglio senza di lei. Noah \u00e8 convinto che Joanie abbia ereditato il trauma vissuto da Cole e Alison, loro persero un figlio, e il motivo per cui Joanie mette sempre le distanze da Thea e Madeline \u00e8 perch\u00e9 ha paura di soffrire, infatti sente la loro mancanza solo quando sono lontane da lei, ma quando \u00e8 insieme alle sue bambine non riesce a manifestare l'amore per loro. Joanie \u00e8 ancora arrabbiata con sua madre che la abbandon\u00f2 quando era piccola, quando torn\u00f2 da lei Cole e Luisa, in segno di piet\u00e0, le concessero nuovamente l'affidamento congiunto, e poi \u00e8 morta perch\u00e9 si \u00e8 legata nuovamente a un uomo sposato. Noah le spiega che le cose non andarono cos\u00ec: Alison lasci\u00f2 sua figlia per andare a farsi curare in una clinica, e l'affidamento congiunto lo ha riavuto lottando in tribunale dato che Cole e Luisa non volevano che si riavvicinasse a lei, perch\u00e9 Alison amava Joanie al di sopra di tutto, e quando conobbe Ben non aveva idea che avesse una moglie. Sebbene Joanie avesse sempre creduto che suo padre fosse una persona forte, Noah le fa capire che Cole era un vigliacco, non aveva il coraggio di cambiare, scappava dai problemi invece che affrontarli, invece Alison era una donna coraggiosa, lei desiderava aiutare gli altri e essere una brava madre per sua figlia, affermando che Alison \u00e8 stata una delle poche persone che lui ha conosciuto che fosse stata veramente in grado di cambiare. Noah le fa capire che un cambiamento a volte richiede anche pi\u00f9 di una vita, ma che i figli possono portare a termine ci\u00f2 che hanno iniziato i loro genitori, le persone hanno paura della morte e quindi cercano sempre di scappare credendo nell'illusione di un nuovo inizio, ma alla fine ci\u00f2 che vogliono in realt\u00e0 \u00e8 avare al loro fianco qualcuno che li conosce veramente, Noah infatti \u00e8 convinto che anche l'amore, come il dolore, si tramanda di generazione. Joanie trova il coraggio di tornare dalla sua famiglia, mentre Noah va a trovare la tomba della sua amata Helen, che \u00e8 stata seppellita accanto a Bruce e Margaret, poi Noah le legge una pagina del libro \"Montauk\" la cui autrice si rivela essere Stacey, che \u00e8 diventata una scrittrice come suo padre. Quando Thea e Madeline vedono la loro mamma, corrono da lei e Joanie, per la prima volta, sceglie di non reprimere l'affetto che prova per loro, abbracciandole, poi si scusa con Paul il quale, malgrado tutto, \u00e8 pronto a perdonarla, e i due si baciano abbracciati dalle loro bambine. "}
{"id": "8097326", "revid": "834", "url": "https://it.wikipedia.org/wiki?curid=8097326", "title": "The Heat (Jesse Malin)", "text": "The Heat \u00e8 il secondo album dell'artista rock Jesse Malin. \u00c8 stato pubblicato il 29 giugno 2004 con l'etichetta Artemis Records."}
{"id": "8097328", "revid": "6923", "url": "https://it.wikipedia.org/wiki?curid=8097328", "title": "J\u00falia Pinheiro", "text": "Carriera.\nJ\u00falia Pinheiro nasce a Lisbona il 6 Ottobre del 1962. \u00c8 cresciuta ad Almadan ed \u00e8 stata compagna di scuola di Jos\u00e9 Manuel Dur\u00e3o Barroso, oltre che dei musicisti Ant\u00f3nio Manuel Ribeiro e Tim.In seguito entra alla Nuova Universit\u00e0 di Lisbona dove consegue la laurea in Lingue e letterature moderne e, successivamente, presso l'Universidade Cat\u00f3lica Portuguesa, un diploma post-laurea in Comunicazione Sociale. Un giorno, vicino all'Avenida de Berna, mentre va in facolt\u00e0, vede il corteo che seguiva Papa Giovanni Paolo II in visita a Lisbona e affascinata dal lavoro del reporter Jos\u00e9 Augusto Marques, decide, quindi, di entrare nel mondo del giornalismo.\nInizia la sua carriera professionale come tirocinante nel PSR, dove conosce i colleghi Fernando Alves e Em\u00eddio Rangel.Nel 1984 si sposta a Radio Renascen\u00e7a, dove rimane fino al 1992, arrivando a presentare la \"Walk of the Fortune / Game of Mala\".\nFonda la rivista \"M\u00e1xima\", con la redattrice Maria Ant\u00f3nia Palla. Arriva in televisione nel 1983, come presentatrice del programma \"Somos Nessa\", trasmesso su RTP.Si trasferisce poi a all'emittente SIC dove presenta il programma \"Pra\u00e7a P\u00fablica\". Seguono altri programmi, come \"S\u00f3 para Inteligentes\", \"SIC 10 Horas\", \"ANoite da M\u00e1 L\u00edngua\"(dove ha un particolare successo), \"Sons of the Nation\", \"Mr World\", \"SIC 11 Hours\", \"Martian Nights\" e Still \"Two by Three\". Nel 2002 torna all'emittente pubblica RTP per un breve periodo, in concomitanza con il ritorno di Em\u00eddio Rangel. Presenta i programmi \"Elo E Fraga\", \"Gregos e Troianos\" e \"O Jogo da Espera\". Nel 2003, si sposta a Televis\u00e3o Independente dove diventa vicedirettrice e ha presenta diversi \"talk show\" e \"reality show\", come \"A Grande Oportunidade\", \"Eu Confesso,Quinta das Celebridades\", \"Primeira Companhia\", \"Circo das Celebridades\", \"Canta Por Mim\", \"O Meu Odioso e Inacredit\u00e1vel Noivo\", \"Pedro, o Milion\u00e1rio\", \"Casamento de Sonho\", \"As Tardes da J\u00falia\", \"Uma Can\u00e7\u00e3o Para Ti\", \"Depois da Vida\", \"Quem \u00e9 o Melhor?\", \"Factos em Directo\" e la prima edizione di \"Secret Story - Casa dos segredos.\"A Gennaio del 2011 torna a SIC come Direttrice di gestione e sviluppo di contenuti fino a Marzo del 2016, in cui diventa anche Direttrice esecutiva di contenuti per la stessa emittente. Attualmente dirige Sic Mulher e Sic Caras. Nel 2011 debutta con il programma giornaliero \"Dear J\u00falia.\"Presenta altri programmi come\"Peso Pesado\", \"Splash!\" \"Celebridades\" e \"Sabadabad\u00e3o\", quest'ultimo condotto con Jo\u00e3o Bai\u00e3o. Tra il 2014 e il 2018 insieme a Jo\u00e3o Paulo Rodrigues presenta il programma \"Queridas Manh\u00e3s\".Attualmente conduce il programma pomeridiano J\u00falia per la SIC.\nPubblicazioni.\nScrive articoli per i giornali:\nHa anche una sua rivista online chiamata \"J\u00falia de bem con a Vida\".\nScrive diversi libri dopo \"N\u00e3o sei nada sobre o amor\" (Aprile 2009), come \"Um Castigo Exemplar\" (2015). Il libro O Que Diz...J\u00falia(2001) \u00e8 una raccolta dei racconti che scrive sulla rivista M\u00e1xima per tre anni. \u00c8 editrice della rivista Activa.\nTelevisione.\nCome Presentatrice\nAltri\nCome attrice\nCome concorrente\nPresentazioni Eventi\nVita privata.\n\u00c8 sposata con Rui P\u00eago, con cui ha tre figli: due gemelle, Matilde e Carolina, e un maschio, Rui Maria P\u00eago (ex presentatore del programma \"Curto-Circuito\" sul canale televisivo SIC Radical). Dice, in un'intervista, che le sarebbe piaciuto diventare un'archeologa. Vive con la sua famiglia a Lisbona."}
{"id": "8097329", "revid": "879070", "url": "https://it.wikipedia.org/wiki?curid=8097329", "title": "Foreste di pianura del golfo di Guinea orientale", "text": ""}
{"id": "8097331", "revid": "879070", "url": "https://it.wikipedia.org/wiki?curid=8097331", "title": "Foreste di pianura del golfo di Guinea occidentale", "text": ""}
{"id": "8097333", "revid": "879070", "url": "https://it.wikipedia.org/wiki?curid=8097333", "title": "Foreste montane del golfo di Guinea", "text": ""}
{"id": "8097337", "revid": "1186766", "url": "https://it.wikipedia.org/wiki?curid=8097337", "title": "\u00d2ss bus", "text": ""}
{"id": "8097338", "revid": "1186766", "url": "https://it.wikipedia.org/wiki?curid=8097338", "title": "\u00d2s b\u00fc\u00fcs", "text": ""}
{"id": "8097340", "revid": "1186766", "url": "https://it.wikipedia.org/wiki?curid=8097340", "title": "Os buus", "text": ""}
{"id": "8097345", "revid": "1699816", "url": "https://it.wikipedia.org/wiki?curid=8097345", "title": "Cassoeula", "text": ""}
{"id": "8097351", "revid": "59976", "url": "https://it.wikipedia.org/wiki?curid=8097351", "title": "Buchanan Street (metropolitana di Glasgow)", "text": "Buchanan Street \u00e8 una stazione dell'unica linea della metropolitana di Glasgow. Si trova nell'omonima strada nel centro della citt\u00e0.\n\u00c8 stata costruita nel 1896 insieme alla metropolitana e all'inizio aveva una sola banchina mediana; nel 1977\u20131980 \u00e8 stata invece aggiunta una banchina laterale e quella centrale \u00e8 stata chiusa da un lato.\nInterscambi.\nLa stazione \u00e8 ben collegata con i trasporti pubblici:\nServizi.\nLa stazione dispone di:"}
{"id": "8097354", "revid": "879070", "url": "https://it.wikipedia.org/wiki?curid=8097354", "title": "Foreste di pianura del bacino centrale del Congo", "text": ""}
{"id": "8097360", "revid": "879070", "url": "https://it.wikipedia.org/wiki?curid=8097360", "title": "Foreste palustri del bacino orientale del Congo", "text": ""}
{"id": "8097368", "revid": "879070", "url": "https://it.wikipedia.org/wiki?curid=8097368", "title": "Foreste di pianura del bacino nord-orientale del Congo", "text": ""}
{"id": "8097373", "revid": "119988767", "url": "https://it.wikipedia.org/wiki?curid=8097373", "title": "Gnocchi al Castelmagno", "text": "Gli gnocchi al Castelmagno sono un primo piatto italiano tradizionale del Piemonte e principalmente preparato nella provincia di Cuneo. La pietanza risulta ideata dal gastronomo Luigi Veronelli quando scopr\u00ec la cucina della Valle Grana.\nPreparazione.\nPer la preparazione degli gnocchi al Castelmagno bisogna cuocere a fuoco molto lento del formaggio Castelmagno assieme al burro, alla panna, al sale e al pepe in una grande padella. Dopo aver cotto gli gnocchi in una pentola, questi vanno gettati nella padella con il formaggio, fatti saltare e insaporiti con la noce moscata."}
{"id": "8097375", "revid": "879070", "url": "https://it.wikipedia.org/wiki?curid=8097375", "title": "Foreste umide del bacino centrale del Congo", "text": ""}
{"id": "8097378", "revid": "879070", "url": "https://it.wikipedia.org/wiki?curid=8097378", "title": "Foreste umide del bacino occidentale del Congo", "text": ""}
{"id": "8097383", "revid": "486946", "url": "https://it.wikipedia.org/wiki?curid=8097383", "title": "Altare Miraflores", "text": ""}
{"id": "8097386", "revid": "121058384", "url": "https://it.wikipedia.org/wiki?curid=8097386", "title": "Next Big Thing", "text": "Next Big Thing \u00e8 il decimo album in studio dell'artista statunitense di musica country Vince Gill. \u00c8 stato pubblicato nel 2003 su MCA Nashville e contiene quattro singoli: la traccia del titolo (\"Next Big Thing\"), \"Someday\", \"Young Man's Town\" e \"In These Last Few Days\". Questi hanno raggiunto rispettivamente il 17 \u00b0, 31 \u00b0, 44 \u00b0 e 51 \u00b0 posto nelle classifiche dei Billboard Hot Country Songs nel 2003."}
{"id": "8097388", "revid": "287204", "url": "https://it.wikipedia.org/wiki?curid=8097388", "title": "Carlo Pallavicino", "text": ""}
{"id": "8097390", "revid": "879070", "url": "https://it.wikipedia.org/wiki?curid=8097390", "title": "Foreste di pianura del bacino nord-occidentale del Congo", "text": ""}
{"id": "8097392", "revid": "339392", "url": "https://it.wikipedia.org/wiki?curid=8097392", "title": "Foreste palustri del bacino occidentale del Congo", "text": ""}
{"id": "8097394", "revid": "879070", "url": "https://it.wikipedia.org/wiki?curid=8097394", "title": "Foreste palustri del Conho occidentale", "text": ""}
{"id": "8097396", "revid": "400518", "url": "https://it.wikipedia.org/wiki?curid=8097396", "title": "SMSS 1605-1443", "text": ""}
{"id": "8097398", "revid": "125962953", "url": "https://it.wikipedia.org/wiki?curid=8097398", "title": "Senatori dell'Illinois", "text": "LIllinois elegge senatori di classe 2 e 3. Alla data del 23 aprile 2021 i senatori eletti sono i democratici Dick Durbin e Tammy Duckworth."}
{"id": "8097399", "revid": "879070", "url": "https://it.wikipedia.org/wiki?curid=8097399", "title": "Mosaico di foresta e savana congolese meridionale", "text": ""}
{"id": "8097402", "revid": "879070", "url": "https://it.wikipedia.org/wiki?curid=8097402", "title": "Mosaico di foresta e savana congolese settentrionale", "text": ""}
{"id": "8097406", "revid": "879070", "url": "https://it.wikipedia.org/wiki?curid=8097406", "title": "Mosaico di foresta e savana del bacino occidentale del Congo", "text": ""}
{"id": "8097417", "revid": "1609015", "url": "https://it.wikipedia.org/wiki?curid=8097417", "title": "Trittico della vita della Vergine (Bouts)", "text": "Il Trittico della vita della Vergine \u00e8 un dipinto del pittore fiammingo Dieric Bouts realizzato circa nel 1445 e conservato nel Museo del Prado a Madrid in Spagna.\nDescrizione.\nIl trittico comprende quattro scene della vita della Vergine Maria, le quali sottolineano il suo ruolo nella redenzione. Queste sono l'annunciazione, la visitazione, la nativit\u00e0\ne l'adorazione dei Magi. I portali scolpiti derivano dal \"Trittico di Miraflores\" di Rogier van der Weyden. Vi sono forti affinit\u00e0 con la \"Nativit\u00e0\" di Petrus Christus, tanto che il dipinto una volta fu attribuito a Christus. Erwin Panofsky credeva che la forte connessione fosse la prova che il giovane Dieric Bouts seguisse Petrus Christus all'inizio della sua carriera."}
{"id": "8097428", "revid": "767487", "url": "https://it.wikipedia.org/wiki?curid=8097428", "title": "Guitar Slinger (Vince Gill)", "text": "Guitar Slinger \u00e8 il dodicesimo album in studio dell'artista musicale country americano Vince Gill. \u00c8 stato pubblicato il 25 ottobre 2011 tramite MCA Nashville. \u00c8 stata inoltre pubblicata un'edizione deluxe con tre tracce bonus.\nIl singolo d'esordio \"Threaten Me with Heaven\" ha ricevuto una nomination al 54 \u00b0 Grammy Awards per la migliore canzone country e anche nominato per la canzone dell'anno alla 47\u00aa \"Academy of Country Music Awards\"."}
{"id": "8097429", "revid": "15756", "url": "https://it.wikipedia.org/wiki?curid=8097429", "title": "XII Giochi panafricani", "text": "I XII Giochi panafricani si sono svolti a Rabat in Marocco. Le cerimonia d'apertura si \u00e8 tenuta il 19 agosto 2019 presso lo Stadio Moulay Abdallah di Rabat, capitale amministrativa del Marocco.\nPer la prima volta, dopo quattro edizioni consecutive in cui si erano svolte, non saranno presenti le discipline paralimpiche, che si svolgeranno in una autonoma manifestazione multisportiva continentale a Rabat nel gennaio 2020, nella prima edizione dei Giochi panafricani paralimpici.\nSedi di gara.\nQuasi tutti gli eventi sportivi si svolgeranno a Rabat. Casablanca ospiter\u00e0 le competizioni di nuoto, pallamano e badminton. El Jadida ospiter\u00e0 i tornei di lotta. Khemisset le gare remistiche di canottaggio e canoa/kayak (flatwater).\nNazioni partecipanti.\nPartecipano alla manifestazione sportiva 54 nazioni."}
{"id": "8097432", "revid": "287204", "url": "https://it.wikipedia.org/wiki?curid=8097432", "title": "Delegati dal distretto di Columbia alla Camera dei rappresentanti degli Stati Uniti d'America", "text": "La Camera dei Rappresentanti ha un delegato proveniente dal Distretto di Columbia."}
{"id": "8097439", "revid": "122484425", "url": "https://it.wikipedia.org/wiki?curid=8097439", "title": "Vette pi\u00f9 alte del Piemonte", "text": "Vette pi\u00f9 alte in Piemonte"}
{"id": "8097443", "revid": "21583", "url": "https://it.wikipedia.org/wiki?curid=8097443", "title": "Via Al-Saliba", "text": "Via Al-Saliba (), \u00e8 una delle vie meridionali pi\u00f9 note di Il Cairo storica. \u00c8 una strada lunga oltre un kilometro e mezzo, iniza alla destra della mosquea di Al-Sayyeda Zeinab e termina con la piazza della cittadella di Saladino. Fa parte di tre diversi distretti: Al-Sayyeda Zainab, Al-Suyufiyah e Al-Khalifa. Tra i monumenti, in essa ubicati, il pi\u00f9 conosciuto \u00e8 Ahmad ibn Tulun, la moschea pi\u00f9 grande del Cairo e la pi\u00f9 antica dell'Africa.\nMonumenti.\nGli edifici pi\u00f9 importanti di via Al-Saliba da sud verso nord-est:"}
{"id": "8097448", "revid": "585241", "url": "https://it.wikipedia.org/wiki?curid=8097448", "title": "Nicol\u00f2 Maniacoria", "text": ""}
{"id": "8097451", "revid": "125454589", "url": "https://it.wikipedia.org/wiki?curid=8097451", "title": "Lutsharel Geertruida", "text": "Caratteristiche tecniche.\n\u00c8 un difensore centrale forte fisicamente e rapido, bravo nell'uno contro uno ed attento in fase di marcatura. Impiegato talvolta anche come terzino destro, viene paragonato ad Antonio R\u00fcdiger.\nNel 2017 \u00e8 stato inserito nella lista dei migliori sessanta calciatori nati nel 2000 stilata dal The Guardian.\nCarriera.\nCresciuto nel settore giovanile del , ha esordito in prima squadra il 25 ottobre 2017 disputando l'incontro di KNVB beker vinto 4-1 contro lo Swift. Debutta in campionato il 23 dicembre 2018 in ADO-Feyenoord 2-2 entrando al minuto 79. Si conquista il posto da titolare nel 2020 sotto la guida di Dick Advocaat segnando il primo gol in Eredivisie il 27 settembre proprio contro l\u2019ADO, in Europa League il 5 novembre contro il CSKA Mosca e in Coppa d'Olanda il 20 gennaio 2021 contro l'Heracles Almelo.\nStatistiche.\n\"Statistiche aggiornate al 7 novembre 2021\"."}
{"id": "8097453", "revid": "585241", "url": "https://it.wikipedia.org/wiki?curid=8097453", "title": "Nicol\u00f2 Maniacutia", "text": ""}
{"id": "8097454", "revid": "585241", "url": "https://it.wikipedia.org/wiki?curid=8097454", "title": "Nicolaus Maniacutia", "text": ""}
{"id": "8097455", "revid": "585241", "url": "https://it.wikipedia.org/wiki?curid=8097455", "title": "Nicolaus Maniacoria", "text": ""}
{"id": "8097456", "revid": "298229", "url": "https://it.wikipedia.org/wiki?curid=8097456", "title": "Ruben Sanca", "text": ""}
{"id": "8097488", "revid": "585241", "url": "https://it.wikipedia.org/wiki?curid=8097488", "title": "Tutilo", "text": ""}
{"id": "8097489", "revid": "287204", "url": "https://it.wikipedia.org/wiki?curid=8097489", "title": "Stelle a bassa metallicit\u00e0", "text": "La seguente lista contiene le stelle con la pi\u00f9 bassa metallicit\u00e0 rilevata."}
{"id": "8097491", "revid": "599013", "url": "https://it.wikipedia.org/wiki?curid=8097491", "title": "Hannes Delcroix", "text": "Carriera.\nCresciuto nel settore giovanile dell', il 25 gennaio 2017 ha firmato il primo contratto professionistico, di durata triennale. Ha esordito in prima squadra il 5 agosto 2018, nella partita di campionato vinta per 5-2 contro l'. Il 12 luglio 2019 viene ceduto in prestito all', neo-promosso in Eredivisie.\nStatistiche.\nPresenze e reti nei club.\n\"Statistiche aggiornate al 18 agosto 2019.\""}
{"id": "8097493", "revid": "1349548", "url": "https://it.wikipedia.org/wiki?curid=8097493", "title": "Katun (Mirabilandia)", "text": ""}
{"id": "8097496", "revid": "1863966", "url": "https://it.wikipedia.org/wiki?curid=8097496", "title": "Jost von Silenen", "text": "Biografia.\nStudi\u00f2 diritto civile e canonico presso l'universit\u00e0 di Pavia. A partire dal 1472 von Silenen si trasfer\u00ec presso la corte del re Luigi XI di Francia come rappresentante della Confederazione Svizzera. Su incarico del sovrano francese contribu\u00ec a siglare l'accordo di pace del 1474 tra gli svizzeri e il duca Sigismondo d'Austria. L'anno seguente divenne coadiutore di Grenoble. Grazie ai servigi resi alla corona francese per l'assegnazione della Franca Contea dopo la sconfitta di Carlo il Temerario, nel 1477, von Silenen fu nominato vescovo di Grenoble. Nel 1482 fu proclamato vescovo di Sion con l'appoggio della dieta vallesana. Nel 1484, alla testa delle milizie vallesi, valic\u00f2 le Alpi e saccheggi\u00f2 la val d'Ossola sino a Domo. Tre anni dopo cerc\u00f2 nuovamente di ripetere l'impresa, tuttavia il suo piano di conquista fall\u00ec quando il suo esercito fu fermato e sconfitto dalle truppe milanesi presso Crevola e Masera.\nDopo la sconfitta patita e la pace siglata con Milano, l'autorit\u00e0 di von Silenen fu insidiata dall'ascesa di Georges Supersaxo. Con l'occupazione della citt\u00e0 di Sion nel 1496 da parte delle milizie di Briga, Goms e Visp, il vescovo si vide costretto a fuggire a Lione. L'anno seguente, privato ufficialmente della sua carica, fu nominato vescovo titolare di Gerapoli."}
{"id": "8097497", "revid": "400518", "url": "https://it.wikipedia.org/wiki?curid=8097497", "title": "HE1327-2326", "text": ""}
{"id": "8097498", "revid": "1516566", "url": "https://it.wikipedia.org/wiki?curid=8097498", "title": "Tanya (album)", "text": "Tanya \u00e8 un album pubblicato nel 2002 da Tanya Tucker sulla sua etichetta Tuckertime e Capitol Nashville.\nIl singolo \"A Memory Like I'm Gonna Be\" ha raggiunto la posizione 34 del Billboard Country. Altre canzoni degne di nota includono \"Old Weakness (Coming On Strong)\" (un singolo Country Billboard # 49 minore), \"I Can Live Without You (But Not Very Long)\" e \"I Can Do That\". L'album ha raggiunto la posizione numero 39 nella classifica degli album country.\nDue dei brani di questo album - \"Old Weakness (Coming On Strong)\" e \"Over My Shoulder\" - sono stati originariamente registrati da Patty Loveless nel suo album del 1994 When Fallen Angels Fly. La precedente canzone \u00e8 stata registrata anche da Delbert McClinton e Greg Holland.\nDandogli tre stelle su cinque, Jonathan Widran di Allmusic ha detto nella sua recensione, \"Tucker sembra, come sempre, esperto in quasi ogni grande storia e groove d'acciaio con la chitarra che le si presentano.\""}
{"id": "8097516", "revid": "767487", "url": "https://it.wikipedia.org/wiki?curid=8097516", "title": "Mario Bilate", "text": "Caratteristiche tecniche.\n\u00c8 un centravanti.\nCarriera.\nHa esordito fra i professionisti il 7 agosto 2011 disputando con lo l'incontro di Eerste Divisie vinto 1-0 contro il .\nStatistiche.\nPresenze e reti nei club.\n\"Statistiche aggiornate al 18 agosto 2019.\""}
{"id": "8097518", "revid": "767487", "url": "https://it.wikipedia.org/wiki?curid=8097518", "title": "Fire to Fire", "text": "Fire to Fire \u00e8 un album pubblicato nel 1995 dalla cantante country americana Tanya Tucker. Ha prodotto i singoli \"\"Between the Two of Them\" e \"Find Out What's Happenin\", entrambi classificati nelle classifiche delle Hot Country Songs, rispettivamente al 27 \u00b0 e 40 \u00b0. \"I'll Take Today\"\" \u00e8 stato successivamente registrato da Ty England nel suo album del 1996 Two Ways to Fall, e nel 1998 da Gary Allan nel suo album \"It Would Be You\"; L'interpretazione di Allan \u00e8 stata pubblicata come singolo nel 1998. La canzone \"Nobody Dies from a Broken Heart\" \u00e8 stata anche reinterpretata (cover) dalla cantante country Reba McEntire per la sua uscita nel 2000, So Good Together. \"Scopri cosa succede\" \u00e8 stato originariamente registrato da Bobby Bare nel 1968, Barbara Fairchild nel 1970 e Pearl River nel loro album di debutto del 1993 con lo stesso nome. \"I'll Take the Memories\" \u00e8 stato originariamente registrato da Lorrie Morgan nel suo album del 1989, Leave the Light On."}
{"id": "8097519", "revid": "1310927", "url": "https://it.wikipedia.org/wiki?curid=8097519", "title": "Paul Quasten", "text": "Caratteristiche tecniche.\n\u00c8 un terzino sinistro."}
{"id": "8097520", "revid": "1418004", "url": "https://it.wikipedia.org/wiki?curid=8097520", "title": "Olivia Laing", "text": "Biografia.\nNata nel Buckinghamshire il 14 aprile 1977 e cresciuta a Chalfont St Peter, ha studiato inglese all'Universit\u00e0 del Sussex e, laureatasi nel 2003 in erboristeria, ha praticato per diversi anni come erborista medico.\nNel 2011 ha pubblicato il suo primo saggio, \"Gita al fiume\", ispirato a una sua camminata nel fiume Ouse dove anneg\u00f2 Virginia Woolf al quale ha fatto seguito \"Viaggio a Echo Spring\" nel 2013 (dedicato al rapporto tra scrittori e alcolismo) e \"Citt\u00e0 sola\" nel 2016, inchiesta sulla solitudine attraverso la vita e le opere di artisti quali Edward Hopper, Andy Warhol, David Wojnarowicz e Henry Darger.\nCon il suo primo romanzo, \"Crudo\", ispirato alla scrittrice Kathy Acker e a vicende personali e d'attualit\u00e0, ha vinto nel 2019 il James Tait Black Memorial Prize e ha scelto di dividere le 10000 sterline del premio tra gli altri 3 finalisti asserendo che \"Non c'\u00e8 spazio per la competizione nell'arte\".\nGiornalista per il Guardian, il New York Times e Frieze, vive e lavora a Londra."}
{"id": "8097522", "revid": "767487", "url": "https://it.wikipedia.org/wiki?curid=8097522", "title": "Anderson Ribeiro", "text": "Carriera.\nClub.\nHa giocato nella massima serie dei campionati ucraino e maltese."}
{"id": "8097525", "revid": "124424510", "url": "https://it.wikipedia.org/wiki?curid=8097525", "title": "Larry Silverstein", "text": "Biografia.\nPrimi anni.\nSilverstein nasce a Bedford-Stuyvesant, un quartiere del distretto di Brooklyn a New York, da una famiglia di origine ebraica. Da bambino suonava il pianoforte e cominci\u00f2 ad appassionarsi di musica classica. Negli anni a seguire frequent\u00f2 la High School of Music and Art di New York ed infine l'Universit\u00e0 di New York, dove si laure\u00f2 nel 1952. Grazie soprattutto al contributo del padre e del suo cognato e amico Bernard H. Mendik, Silverstein entr\u00f2 nel settore immobiliare e, insieme al padre, fond\u00f2 la Silverstein Properties, prima soprannominata \"Harry G. Silverstein &amp; Sons\", e acquistarono il loro primo edificio nella zona distrettuale di Manhattan. Dopo la morte del padre nel 1966, Silverstein prosegu\u00ec l'attivit\u00e0 insieme a Mendik.\nDopo l'abbandono di Mendik nel 1977, quest'ultimo e Silverstein decisero di continuare l'attivit\u00e0 immobiliare ma in societ\u00e0 separate. Nel 1978 possedeva gi\u00e0 cinque edifici ubicati sulla 5th Avenue e un centro commerciale a Stamford, nel Connecticut. Nel 1980 acquist\u00f2 l'edificio al 120 di Wall Street e nel 1991 ne accanton\u00f2 20 piani per poter essere affittati da organizzazioni senza scopo di lucro e con incentivi fiscali per gli inquilini. Nello stesso anno in cui acquist\u00f2 l'edificio inoltre vinse anche un'offerta che gli avrebbe permesso di stabilire un patto con l'autorit\u00e0 Portuale di New York e New Jersey in modo da progettare il 7 World Trade Center.\nL'acquisto del World Trade Center.\nDurante gli anni '90 la citt\u00e0 di New York si trovava ancora ad affrontare i pesanti effetti del crollo del mercato azionario del 1987, che port\u00f2 a un alto tasso di licenziamenti al World Trade Center. L'allora governatore di New York George Pataki port\u00f2 avanti una campagna per la riduzione dei costi, inclusa la privatizzazione del WTC. Vista la complessit\u00e0 per la autorit\u00e0 portuale di vendere la propriet\u00e0, quest'ultima decise di aprire un contratto di locazione di 99 anni a un'offerta competitiva.\nNel gennaio 2001, per mezzo della propria compagnia, Silverstein mise su un'offerta di 3,2 miliardi di dollari per l'acquisto dell'intero sito. Un'altra compagnia, la Vornado Realty, ha ricevuto una sovvenzione di 30 milioni di dollari da Silverstein, ma dopo il ritiro dalla Vornado Realty, quest'ultima diede a Silverstein 14 giorni di tempo per negoziare una nuova offerta. Il 26 aprile di quell'anno l'offerta di Silverstein viene finalizzata in collaborazione con la Westfield Group e infine accettata il 24 luglio. Inoltre Silverstein raccolse 14 milioni di dollari per assicurarsi l'affare. L'accordo conferiva anche a Silverstein, in qualit\u00e0 di locatario, il diritto di far ricostruire le strutture dell'intero sito qualora una di queste fosse stata distrutta o demolita.\nEsperienza dell'attacco dell'11 settembre.\nLa mattina dell'11 settembre 2001 Silverstein aveva in programma un appuntamento con alcuni uomini d'affari all'ultimo piano della Torre Nord del WTC, ma la moglie Klara insistette perch\u00e9 il marito annullasse l'appuntamento per una visita medica. Poco tempo dopo, alle 8:46 un Boeing 767 della American Airlines dirottato contro la torre, si schiant\u00f2 proprio nella Torre Nord, andando a colpire fra i piani 93 e 99, uccidendo le persone che si trovavano all'interno. Silverstein dunque si salv\u00f2 da morte certa.\nLa ricostruzione del sito.\nSubito dopo gli attentati, Silverstein dichiar\u00f2 la propria intenzione di far ricostruire il sito dove sorgeva il World Trade Center, nonostante lui e i suoi assicuratori furono coinvolti in una disputa pluriennale sul fatto che gli attacchi abbiano inciso sulla polizza assicurativa, che prevedeva una copertura di un massimo di 3,55 miliardi di dollari. Dopo un accordo trovato nell'aprile del 2006, Silverstein mantenne il diritto di costruire almeno tre torri che avrebbero ospitato nuovi uffici (che corrisponderebbero agli edifici 2, 3 e 4), mentre il One World Trade Center sarebbe stato di propriet\u00e0 dell'autorit\u00e0 portuale, cos\u00ec come il Five World Trade Center.\nVita privata.\nSilverstein \u00e8 sposato con Klara dal 1956 e ha avuto tre figli: Lisa, Roger e Sharon."}
{"id": "8097532", "revid": "287204", "url": "https://it.wikipedia.org/wiki?curid=8097532", "title": "Should I Do It", "text": "Should I Do It \u00e8 il dodicesimo album di Tanya Tucker. Il singolo \"Should I Do It\", \u00e8 salito alla posizione #50 nella classifica di Billboard Country Singles. (\"\"The Pointer Sisters\" ha raggiunto il 13 \u00b0 posto nella classifica Billboard Hot 100 con la canzone nel 1982.) L'altro singolo che \u00e8 entrato nella Top 100 \u00e8 stato \"Rodeo Girls\"\" arrivato alla posizione 83. L'album ha raggiunto il 48\u00ba posto nella classifica degli Country Album. Emmylou Harris fornisce la voce di supporto in \"Stormy Weather\"."}
{"id": "8097534", "revid": "767487", "url": "https://it.wikipedia.org/wiki?curid=8097534", "title": "Paradise Garden (film 1917)", "text": "Paradise Garden \u00e8 un film muto del 1917 diretto da Fred J. Balshofer. La sceneggiatura, a firma dello stesso Balshofer e di Richard V. Spencer, si basa sull'omonimo romanzo di George Gibbs pubblicato a New York nel 1916.\nTrama.\nJerry Benham, a dieci anni, diventa l'erede di una grossa fortuna di cui entrer\u00e0 in pieno possesso appena compiuti i ventun anni, ma solo a condizione di rimanere fino ad allora nella tenuta di Benham, senza potervi uscire n\u00e9 avere contatti con donne. Jerry cresce cos\u00ec, solitario. Ma un giorno, dieci anni dopo, mentre sta pescando, conosce Una Habberton, una bellissima ragazza che \u00e8 giunta fino l\u00ec passando attraverso un cancello sfondato della tenuta. I due iniziano a incontrarsi in quello che diventa per loro il \"giardino del paradiso\" fino a quando non li trova insieme il tutore di Jerry, Roger Canby, che manda via - anche se gentilmente - la ragazza. Raggiunta la maggiore et\u00e0, Jerry si reca a New York insieme a Jack Ballard, un altro dei suoi tutori. Introdotto nella vita sociale e degli affari della grande citt\u00e0, Jerry conosce l'affascinante Marcia Van Wyck. Nonostante gli avvertimenti di Roger, il giovane - pur continuando a ricordare Una - comincia a frequentarla, attratto e sedotto dalla donna che lo inizia ai primi atti dell'amore. Per\u00f2, quando sorprende Ballard e Marcia baciarsi, il ragazzo reagisce contro il tutore, respinge Marcia e, dopo essersi strappato gli eleganti abiti di dosso, ritorna a casa. Qui, Roger fa in modo che Una riappaia nello stesso luogo dove era apparsa la prima volta a Jerry e, finalmente, i due giovani possono riunirsi e ritrovare insieme l'armonia perduta.\nProduzione.\nIl film fu prodotto dalla Yorke Film Corporation.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi il 1\u00ba ottobre 1917. In Danimarca, fu distribuito l'11 agosto 1919 con il titolo \"Paradisets Have\". In Francia, il titolo fu tradotto in \"Le Jardin du paradis\".\nNon si conoscono copie ancora esistenti della pellicola che viene considerata presumibilmente perduta."}
{"id": "8097541", "revid": "648716", "url": "https://it.wikipedia.org/wiki?curid=8097541", "title": "Phaseshifter", "text": "Phaseshifter \u00e8 un album del 1993 del gruppo rock Redd Kross. Dall'album sono usciti tre singoli: \"Jimmy's Fantasy\", \"Lady In The Front Row\" e \"Visionary\". \"Crazy World\" \u00e8 stato originariamente registrato da Frightwig.\nL'album ha raggiunto la posizione 99 nella classifica ARIA degli album australiani nell'aprile 1994."}
{"id": "8097543", "revid": "767487", "url": "https://it.wikipedia.org/wiki?curid=8097543", "title": "A Man of Honor (film 1919)", "text": "A Man of Honor \u00e8 un film muto del 1919 diretto da Fred J. Balshofer e, non accreditato, Harold Lockwood. La sceneggiatura a firma dello stesso regista si basa su \"A King in Khaki\", romanzo di Henry Kitchell Webster pubblicato a New York nel 1909.\nTrama.\nMortimer Gregg, un avventuriero dedito alla caccia ai tesori, scopre durante un'escursione ai tropici la bellissima Horse Island. Ritornato a New York, si mette in societ\u00e0 con Christopher Beaumont, apparentemente per sfruttare commercialmente le risorse dell'isola. Poco prima di morire, per\u00f2, Gregg confessa al proprio assistente manager, David Smith, che la Tropical Products Company, la societ\u00e0 che ha messo in piedi con Beaumont, \u00e8 solo una truffa ai danni degli azionisti. L'onesto David, che oltretutto crede alle potenzialit\u00e0 dell'isola, si rifiuta di alterare i rapporti finanziari della societ\u00e0, provocando la collera di Beaumont che decide di recarsi sull'isola per dirimere la questione. Quando David scopre che sta per essere licenziato solo perch\u00e9 \u00e8 onesto, impedisce a Beaumont e a sua figlia Christabel di lasciare l'isola. Sorpresi da una tempesta tropicale, un pomeriggio David e Christabel trovano riparo in una grotta. I due scoprono cos\u00ec di essersi innamorati, ma, non solo: nella grotta trovano pure un tesoro nascosto dai pirati. David usa quel denaro per investire nell'azienda, mettendo le azioni a nome di Christabel. Beaumont ammette la sconfitta e si arrende, accettando di gestire correttamente la compagnia avendo come socio il futuro genero.\nProduzione.\nIl film fu prodotto dalla Yorke Film Corporation con il titolo di lavorazione \"A King in Khaki\".\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi nell'aprile 1919, sei mesi dopo la morte di Harold Lockwood che, dopo aver sostituito sul set l'ammalato regista Balshofer, era rimasto vittima dell'epidema di spagnola che lo aveva portato alla morte il 18 ottobre 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "8097551", "revid": "648716", "url": "https://it.wikipedia.org/wiki?curid=8097551", "title": "Third Eye (Redd Kross)", "text": "Third Eye \u00e8 il terzo album in studio di Redd Kross. \u00c8 stato pubblicato dalla Atlantic Records il 14 settembre 1990. Include \"Annie's Gone\", che ha raggiunto il numero 16 nella classifica dei brani alternativi di Billboard. La donna nuda mascherata sulla copertina dell'album \u00e8 Sofia Coppola. Il chitarrista della band Robert Hecker ha fornito la voce in \"1976\", facendo una rappresentazione di Paul Stanley, che ha portato le persone a credere che Stanley cantasse.\nAlex Henderson di AllMusic ha dato all'album 4,5 stelle su 5, dicendo: \"Mentre alcuni appassionati di punk mancavano al vecchio Kross, questo album decente ma non eccezionale dimostra che la band era ancora utile all'alba degli anni '90\". Greg Sandow di Entertainment Weekly ha dato all'album un voto con B, dicendo: \"I loro echi inquietanti degli anni '60 devono essere presi con una montagna o due di ironia, che - presa la tua scelta - d\u00e0 profondit\u00e0 all'album, oppure pesa l'incantevole gruppo di piccole melodie con pi\u00f9 significato di quanto loro possano sopportare facilmente.\""}
{"id": "8097554", "revid": "84184", "url": "https://it.wikipedia.org/wiki?curid=8097554", "title": "Moschea di Ahmad ibn Tulun", "text": "La moschea di Ahmad ibn Tulun (ar|\u0623\u062d\u0645\u062f \u0628\u0646 \u0637\u0648\u0644\u0648\u0646 \u062c\u0627\u0645\u0639), \u00e8 la moschea pi\u00f9 grande del Cairo, la pi\u00f9 antica dell'Africa e l'unico edificio sopravvissuto dell'antica capitale al-Qata'i'. La moschea \u00e8 costruita in stile Samarra tipico degli abbasidi ed \u00e8 stata restaurata molte volte nel tempo, tra cui i restauri del 1077 da Badr al-Jamali e quelli del 1296 voluti dal sultano Lajin. Adiacente ad una delle pareti della moschea, si trova il museo Gayer-Anderson."}
{"id": "8097556", "revid": "1305772", "url": "https://it.wikipedia.org/wiki?curid=8097556", "title": "Terrorpods", "text": "Terrorpods \u00e8 un videogioco sparatutto in prima persona con elementi strategici pubblicato dalla Psygnosis nel 1987 per i computer a 16 bit Amiga e Atari ST e nel 1988-1989 per i computer a 8 bit Amstrad CPC, Commodore 64, MSX e ZX Spectrum, in collaborazione con la Melbourne House. \u00c8 ambientato sulla superficie di un planetoide e consiste nel pilotare un veicolo contro un invasore la cui arma principale sono i \"Terrorpod\", macchine simili ai tripodi di \"La guerra dei mondi\". Il loro aspetto \u00e8 infatti basato su illustrazioni realizzate da Roger Dean, Tim White e altri per una nuova edizione di \"La guerra dei mondi\" e pubblicate sulla rivista \"Omni\" ad agosto 1985. Due di esse sono utilizzate come copertina e come poster allegato all'edizione originale del videogioco.\n\"Terrorpods\" fu generalmente apprezzato dalla critica nelle versioni a 16 bit, ma meno in quelle a 8 bit. Nelle conversioni manca tra l'altro tutta la parte di commercio delle risorse presente sui 16 bit.\nTrama.\nIl desolato asteroide Colian ospita importanti colonie minerarie, ma viene conquistato dall'Impero (un nemico non meglio descritto; le fonti non ufficiali ne parlano a volte come alieni, ma su Amiga/ST un'animazione introduttiva mostra un pilota, apparentemente umano, che sale su un \"Terrorpod\"). Il nemico obbliga le strutture industriali delle colonie a produrre componenti per le sue macchine da guerra, i \"Terrorpod\". Il protagonista viene inviato sulla superficie su un Veicolo di Difesa Strategica o DSV (non meglio descritto e mai mostrato all'esterno, forse una specie di carro armato) per rubare i componenti e quindi i segreti tecnologici del nemico. Viene per\u00f2 scoperto, e il nemico inizia sia ad attaccare il DSV dalla sua astronave madre, sia a distruggere le colonie inermi con i \"Terrorpod\".\nModalit\u00e0 di gioco.\nIl gioco si svolge sulla superficie piatta e desertica di Colian. Il giocatore pilota il veicolo DSV con visuale in prima persona dalla cabina. I movimenti del mezzo sono nelle direzioni piane e quelli destra/sinistra sono scorrimenti laterali, non rotazioni. Un mirino mobile serve a puntare armi, selezionare oggetti per ricavarne informazioni o, se spinto fino ai lati della visuale, a spostare lateralmente il mezzo.\nSi incontrano vari tipi di edifici industriali, dai quali il DSV pu\u00f2 ottenere principalmente carburante per il proprio motore o la Detonite, una sostanza che serve a dare energia agli armamenti. L'obiettivo finale \u00e8 ottenere un componente di \"Terrorpod\" in ogni colonia, anch'esso prodotto dagli edifici.\nSulla superficie vagano i \"Terrorpod\" che distruggono gli edifici con raggi a corta gittata, togliendo le fonti di sostentamento al DSV. Gli edifici demoliti si possono ricostruire, andando sul posto e consumando le necessarie risorse.\nNel cielo appare perennemente un'enorme astronave madre nemica che spara ogni tanto dei missili al DSV, da evitare o colpire al volo. I \"Terrorpod\" attaccano come obiettivo secondario anche il DSV.\nCome armamenti si hanno a disposizione un doppio cannone e, non in tutte le conversioni, i missili, che sono l'unico modo per distruggere definitivamente i \"Terrorpod\", mentre i cannoni li mettono fuori gioco solo temporaneamente. I missili vanno prima armati, con un alto consumo di energia, poi durante il lancio bisogna tenere temporaneamente sul bersaglio un mirino che tende a deviare. Il DSV ha una certa resistenza ai colpi prima della sconfitta, inoltre pu\u00f2 attivare temporaneamente gli scudi protettivi, consumando energia.\nAl posto della visuale esterna si pu\u00f2 attivare una mappa della zona, che mostra anche i nemici che si spostano in tempo reale, e che si pu\u00f2 usare per viaggiare pi\u00f9 rapidamente, ma senza svolgere altre funzioni come sparare.\nVersioni 16 bit.\nSu Amiga e ST lo scenario \u00e8 costituito da 10 colonie, ciascuna un territorio con molti edifici, ed \u00e8 possibile farsi trasportare istantaneamente dall'una all'altra con alto consumo di carburante.\nIl commercio ha una parte importante, perch\u00e9 ci sono cinque risorse ottenibili dagli edifici e ogni colonia le produce a prezzi diversi. Per avere i necessari fondi bisogna acquistare le risorse dove costano poco e rivenderle dove costano molto. Ci sono carburante per il DSV, Detonite per le armi, Quaza per il raggio che ricostruisce gli edifici, Zenite per gli scudi e Aluma per costruire le componenti obiettivo. Per commerciare si invia all'edificio un piccolo veicolo cingolato a controllo remoto chiamato \"Drover\", quindi compare in sovraimpressione la finestra con il men\u00f9 per la compravendita mentre l'azione esterna va in pausa.\nInoltre tramite la funzione radiotrasmittente e la digitazione di codici di quattro lettere si possono dare ordini speciali, come forniture di risorse di emergenza o autodistruzione di un edificio in prossimit\u00e0 di un nemico.\nOltre ai \"Terrorpod\" sono presenti gli \"Spoiler\", velivoli nemici che sottraggono le risorse dagli edifici e si possono eliminare con i cannoni, in queste versioni chiamati \"phaser\".\nInsolitamente, nel programma si pu\u00f2 selezionare la lingua inglese britannico, inglese americano, tedesco, francese, danese, svedese o norvegese.\nSi pu\u00f2 salvare la partita.\nVersioni 8 bit.\nSu Amstrad, C64, MSX e Spectrum ci sono 6 colonie, da affrontare in sequenza. Ogni volta \u00e8 necessario distruggere tutti i \"Terrorpod\" prima di poter prelevare il componente e infine attivare il radiofaro per il trasferimento alla colonia successiva.\nLe uniche risorse sono il carburante e la Detonite, prelevabili liberamente dai rispettivi tipi di edifici fino a esaurimento, poi l'edificio le rigenera gradualmente. La Detonite alimenta tutti i sistemi tranne il movimento, inclusi gli scudi e la ricostruzione di edifici.\nSolo su Commodore 64 sono disponibili i missili, necessari per distruggere i \"Terrorpod\" con le consuete modalit\u00e0. Nelle altre conversioni i \"Terrorpod\" si abbattono con un colpo dei cannoni, ma affinch\u00e9 non si rigenerino poco dopo bisogna continuare a colpirli finch\u00e9 non viene indicato che i danni sono al 100%.\nC'\u00e8 la possibilit\u00e0, non presente nelle versioni a 16 bit, di ruotare il DSV di 180\u00b0. \nIl testo a video \u00e8 solo in inglese, tranne nella versione MSX che sembra essere uscita solo per il mercato spagnolo, con testo a video in spagnolo."}
{"id": "8097569", "revid": "287204", "url": "https://it.wikipedia.org/wiki?curid=8097569", "title": "Instant Vintage", "text": "Instant Vintage \u00e8 l'album di debutto del 2002 del cantante e produttore discografico statunitense R&amp;B Raphael Saadiq. \u00c8 stato il suo primo album solista dopo aver trascorso gran parte della sua carriera nei Tony! Toni! Ton\u00e9! come session player e produttore. L'album fu un successo critico ma sottoperform\u00f2 commercialmente, portando alla partenza di Saadiq dalla Universal Records.\nRegistrazione e produzione.\nDopo aver lasciato la band R&amp;B Tony! Toni! Ton\u00e9!, Saadiq ha formato il gruppo Lucy Pearl con Dawn Robinson e Ali Shaheed Muhammad mentre lavorava come produttore e session player. Ha quindi iniziato la sua carriera come artista solista con Instant Vintage. L'album \u00e8 stato registrato in circa sette mesi con i produttori Jake and the Phatman e Raymond Murray, tra gli altri. Durante le sessioni, i contributi degli ospiti sono stati improvvisati da Angie Stone, T-Boz, Calvin Richardson, Hi-Tek e il fratello maggiore di Saadiq, Randy Wiggins. Durante questo periodo Saadiq ha anche prodotto brani per altri artisti nello studio, tra cui Macy Gray, TLC, Isley Brothers, Joi e Kelly Price.\nPer Instant Vintage, Saadiq ha attinto ai suoni R&amp;B, soul, hip hop, funk, rock, jazz e doo-wop, il cui risultato finale \u00e8 stato descritto da lui come \"gospeldelic\". Ha anche registrato sezioni di archi e trombe su vinile e ha riportato le registrazioni nel mix finale, come nella traccia di apertura \"Doing What I Can\". Questa canzone includeva anche registrazioni vocali che sintetizzavano i crediti di Saadiq come membro di Tony! Toni! Ton\u00e9! e Lucy Pearl. Il brano di chiusura, \"Skyy, Can You Feel Me\", \u00e8 stato scritto da lui la notte della morte della cantante Aaliyah. Saadiq in seguito disse a Billboard: \"Mi sentivo solo un po '\" angel-ico \"su di lei.\"\nTitolo e confezione.\nSecondo la giornalista di Rolling Stone Tracy E. Hopkins, Instant Vintage \u00e8 stata intitolata come riferimento scherzoso alla \"natura usa e getta della musica contemporanea\". Per il servizio fotografico di copertina, Saadiq ha fatto truccare un artista intorno al suo occhio come Pete the Pup della serie comica Our Gang. \"\u00c8 stato divertente vedere la gente capire cosa significasse\", ha ricordato Saadiq. \"Non sapevo nemmeno cosa diavolo significasse. In seguito, ho pensato che significasse che ero concentrato, che avevo un occhio su ci\u00f2 che volevo dalla mia carriera.\"\nPubblicazione e promozione.\nInstant Vintage \u00e8 stato pubblicato dalla Universal Records l'11 giugno 2002 a scarse vendite. Secondo Ethan Brown della rivista di New York, l'album \"ha rapidamente trovato fan in Europa - i remix illeciti hanno persino contribuito a generare un nuovo genere nel Regno Unito chiamato \"anima pirata\", ma \"ha faticato a trovare un pubblico tra i fan di R&amp;B abituato alle superstar adolescenti e ad una scena neo-anima che ha trovato Saadiq strano e insufficientemente reverenziale rispetto alle fonti di anime degli anni Settanta su cui si \u00e8 dato da fare \". Saadiq ha supportato l'album con un tour promozionale da maggio a giugno 2002, esibendosi in 11 citt\u00e0 americane; tra cui New York, Los Angeles e Atlanta; prima di intraprendere un altro tour poco dopo con Joi. Dopo la deludente performance commerciale del disco, Universal ha concluso il suo contratto con Saadiq, che ha continuato a pubblicare il suo secondo album Ray Ray nel 2004 con la sua etichetta discografica, Pookie Entertainment.\nCritica ed accoglienza.\nInstant Vintage ha ricevuto recensioni positive dalla critica. Jeff Vrabel, critico del Chicago Sun-Times, lo ha ritenuto \"un R&amp;B quasi ingiustamente senza sforzo che cade a met\u00e0 strada tra la neo-anima e Curtis Mayfield\", aggiungendo che la \"serie di melodie dolci di Saadiq, la strumentazione delicatamente flessibile e le storie malinconiche di strada come 'You're the One That I Like\" \nluccicante con l'anima \". Dan Leroy di Yahoo! Music l'ha definita \"una di quelle rare creazioni [R&amp;B] che fanno virt\u00f9 della sua espansione\" e ha creduto che le produzioni e i testi inventivi di Saadiq abbiano distinto i suoi riappropriati suoni soul classici. Robert Christgau ha scritto in The Village Voice che la \"strategia strutturale del disco si basa sulla strategia erotica - inizia indirettamente e fiorisce in eccitazione. Le tracce individuali funzionano in questo modo, cos\u00ec come l'album nel suo insieme, che onora il sacro ricordo di Tony! Toni! Ton\u00e9! in modo pi\u00f9 eloquente di Lucy Pearl e potrebbe essere pi\u00f9 amichevole per le donne.\" Il critico del New York Times Ben Ratliff ha affermato che l'approccio originale e austero di Saadiq alla musica soul degli anni '70 ha compensato la sua voce cantata relativamente noiosa, mentre il recensore del Los Angeles Times Marc Weingarten considerava Instant Vintage come un disco troppo lungo, \"lungo, sistemato con gusto e silenzioso\". Ken Tucker \u00e8 stato pi\u00f9 critico in Entertainment Weekly, trovando la musica seducente ma priva di spontaneit\u00e0 e gravata da \"testi di auto-congratulazioni\" sui talenti musicali di Saadiq e sulla fedelt\u00e0 romantica. \"Saadiq ci sta dicendo di ammirarlo e ci fa pensare che non abbia molto altro da dire\", ha detto Tucker.\nPer \"Instant Vintage\" Saadiq si \u00e8 aggiudicato una nomination al Grammy Award 2003 per il miglior album R&amp;B, mentre \"Be Here\" \u00e8 stato nominato nelle categorie di miglior brano R&amp;B e miglior performance urbana/alternativa. Nonostante le nomination, Brown credeva che il disco fosse \"ignorato dai critici americani infatuati dai suoni meccanici e minimi dei Neptunes e di Timbaland\" popolari all'epoca. Nel 2009, Rhapsody lo ha classificato al numero 10 nella lista \"I migliori album R&amp;B del decennio\" del sito Web."}
{"id": "8097573", "revid": "1305772", "url": "https://it.wikipedia.org/wiki?curid=8097573", "title": "Justin Moore (album)", "text": "Justin Moore \u00e8 l'album di debutto dell'omonimo artista musicale country. \u00c8 stato pubblicato l'11 agosto 2009 da Valory Music Group, una filiale della Big Machine Records. L'album include i singoli \"Back That Thing Up\", \"Small Town USA\", \"Backwoods\" e \"How I Got to Be This Way\". \"Small Town USA\" \u00e8 diventato il primo successo numero uno di Moore nella classifica degli Stati Uniti \"Billboard\" Hot Country Songs nel settembre 2009. Moore ha co-scritto tutte le canzoni tranne una sull'album.\nStoria.\nQuesto album faceva parte di una promozione speciale chiamata \"So You Want to Be a Record Record Executive\". Questa promozione ha collocato la musica di Moore su siti di social network come MySpace e iLike, dove i fan potevano creare playlist composte da dieci canzoni e le prime dieci canzoni che sono state scelte sono state incluse nell'album di Moore. \nL'album ha ricevuto recensioni contrastanti da parte della critica musicale. Karlie Justus di Engine 145 ha dato tre stelle su cinque, dicendo che Moore \"toglie le sue [...] influenze con un'autenticit\u00e0 del paese pi\u00f9 abilmente di qualsiasi altro paese promettente al momento;\" ha aggiunto che molte delle altre canzoni sembrano ripetere il tema di \"Small Town USA\", ma che \"Grandpa\", \"Like There No Tomorrow\" e \"Hank It\" \"si basano su dettagli importanti che ovviamente contano.\" Matt Bjorke di Roughstock ha dato una recensione favorevole all'album, dicendo che \"Moore non sta registrando un disco per non essere in radio, questo \u00e8 il suo obiettivo, e vuole portare una forte dose di fascino del sud, country e twang back\". L'album ha ricevuto una valutazione di due stelle e mezzo dal critico di Allmusic Stephen Thomas Erlewine, che ha affermato che Moore\" non vede vergogna nello sfruttamento \"e ha chiamato l'album\" country-rock anonimo\".\" "}
{"id": "8097580", "revid": "2196166", "url": "https://it.wikipedia.org/wiki?curid=8097580", "title": "Ponte Qasr al-Nil", "text": "Il ponte Qasr al-Nil () \u00e8 un ponte stradale del Cairo, ubicato tra piazza Tahrir e l'isola di Gezira.\nDescrizione.\nOriginariamente chiamato \"Ponte del Khedive Ismail\", fu costruito nel 1931 al posto del \"Ponte al-Gezira\" del 1872. \nIl ponte \u00e8 noto per i quattro leoni in bronzo posti alle sue estremit\u00e0. Furono realizzati dallo scultore francese Henri Alfred Marie Jacquemart (1824-1896).\nInfluenza nella cultura di massa.\nIl ponte appare come scenario della battaglia finale tra Jotaro Kujo e Dio Brando nella terza parte del manga Le bizzarre avventure di JoJo, Stardust Crusaders.\nCollegamenti esterni.\nhttps://www.facebook.com/groups/mesr2232007/permalink/2713613725631628/"}
{"id": "8097595", "revid": "86599", "url": "https://it.wikipedia.org/wiki?curid=8097595", "title": "Philophrosyne", "text": ""}
{"id": "8097596", "revid": "86599", "url": "https://it.wikipedia.org/wiki?curid=8097596", "title": "S/2003 J 15", "text": ""}
{"id": "8097597", "revid": "86599", "url": "https://it.wikipedia.org/wiki?curid=8097597", "title": "S/2003 J 3", "text": ""}
{"id": "8097599", "revid": "86599", "url": "https://it.wikipedia.org/wiki?curid=8097599", "title": "S/2003 J 5", "text": ""}
{"id": "8097605", "revid": "107256317", "url": "https://it.wikipedia.org/wiki?curid=8097605", "title": "Butzi Porsche", "text": ""}
{"id": "8097606", "revid": "729019", "url": "https://it.wikipedia.org/wiki?curid=8097606", "title": "Bell Bottom Blues", "text": "Bell Bottom Blues \u00e8 una canzone scritta da Eric Clapton e Bobby Whitlock ed eseguita dal gruppo Derek and the Dominos. Tratta dell'amore non corrisposto di Clapton per Pattie Boyd, moglie dell'amico George Harrison, e appare nel 1970 nel doppio album Layla and Other Assorted Love Songs. Emesso come singolo, con il lato B contenente \"Keep on Growing\", la canzone ha raggiunto il numero 91 nella Billboard Hot 100 nel 1971. Una riedizione del singolo, con il lato B con \"Little Wing\", ha raggiunto il picco al numero 78 sulla stessa tabella."}
{"id": "8097608", "revid": "6923", "url": "https://it.wikipedia.org/wiki?curid=8097608", "title": "Nazionale Under-18 di pallavolo maschile della Russia", "text": "La nazionale Under-18 di pallavolo maschile della Russia \u00e8 una squadra europea composta dai migliori giocatori di pallavolo della Russia con un'et\u00e0 inferiore di 18 anni ed \u00e8 posta sotto l'egida della Federazione pallavolistica della Russia."}
{"id": "8097609", "revid": "125787312", "url": "https://it.wikipedia.org/wiki?curid=8097609", "title": "Nissan Kicks", "text": "La Nissan Kicks \u00e8 una autovettura di tipo crossover SUV prodotta dalla casa automobilistica giapponese Nissan a partire dal 2016. \nAnticipata da una concept car nel 2014, la Nissan Kicks \u00e8 stata presentata in Brasile durante l'estate 2016. La Kicks sostituisce la Nissan Juke negli Stati Uniti.\nContesto.\nOriginariamente presentata come concept car nel 2014, la Nissan Kicks \u00e8 stata presentata in Brasile durante l'estate 2016 per promuovere le Olimpiadi estive, di cui Nissan era uno sponsor principale. Si tratta di una SUV progettata per i mercati emergenti si segmento B realizzata sulla piattaforma V della Nissan Micra K13 che va a sostituire la Juke, modello di progettazione e produzione europea, che a causa dei prezzi elevati non aveva riscosso grande successo in Sud America e nei paesi asiatici (al contrario del mercato europeo e giapponese dove verr\u00e0 introdotta una seconda generazione). La Kicks inoltre eredita anche molti componenti dalla Dacia Duster che viene venduta a marchio Renault in Sud America; nello specifico gran parte della meccanica comprensiva della trasmissione e della trazione nonch\u00e9 le motorizzazioni. Le caratteristiche della Kicks durante la progettazione erano di realizzare un SUV compatto ma pi\u00f9 spazioso rispetto alla Juke e soprattutto meno costoso da produrre. Dopo il debutto in Brasile la vettura sar\u00e0 lanciata anche in Messico e in Nord America andando a sostituire anche la Note, monovolume che non aveva riscosso grande successo. In India viene prodotta dal 2019 nello stabilimento Renault di Chennai sulla stessa linea di assemblaggio della Duster. Sempre nel 2019 parte la produzione anche in Cina per il mercato locale presso lo stabilimento della joint venture Dongfeng Nissan PV.\nKicks e-Power.\nIl 15 maggio 2020, Kicks e-Power \u00e8 stato rilasciato in Thailandia. Presenta un look aggiornato con fascia anteriore e luci posteriori rielaborate. La Kicks e-Power combina un motore a benzina a 3 cilindri HR12DE da 1,2 litri e un motore elettrico EM57 che aziona le ruote anteriori.\nFacelift 2021.\nUna versione aggiornata dello standard Kicks \u00e8 stata rivelata a dicembre 2020. La fascia anteriore \u00e8 stata resa identica alla Kicks e-Power lanciata in precedenza, con una griglia pi\u00f9 grande e fari a LED. La fascia posteriore ha ricevuto aggiornamenti minori, principalmente al paraurti. All'interno, la Kicks del 2021 ha ricevuto aggiornamenti tra cui un bracciolo centrale, un touchscreen pi\u00f9 grande e un freno di stazionamento elettronico. L'integrazione con gli smartphone Apple CarPlay e Android Auto \u00e8 standard.\nMotorizzazioni.\nLa Kicks \u00e8 equipaggiata con un motore a benzina 1,6 quattro cilindri nome in codice HR16DE, che eroga 125 CV e una coppia di 155 Nm. La versione cinese utilizza invece un motore a benzina Nissan HR15DE da 1,5 litri. La trasmissione \u00e8 affidata a un manuale a cinque velocit\u00e0 o un automatico CVT X-Tronic CVT, di serie nel mercato statunitense."}
{"id": "8097616", "revid": "122246", "url": "https://it.wikipedia.org/wiki?curid=8097616", "title": "Nazionale Under-18 di pallavolo maschile della Bulgaria", "text": "La nazionale Under-18 di pallavolo maschile della Bulgaria \u00e8 una squadra europea composta dai migliori giocatori di pallavolo della Bulgaria con un'et\u00e0 inferiore di 18 anni ed \u00e8 posta sotto l'egida della Federazione pallavolistica della Bulgaria.\nRosa.\nSegue la rosa dei giocatori convocati per il campionato europeo Under-18 2020."}
{"id": "8097617", "revid": "122942917", "url": "https://it.wikipedia.org/wiki?curid=8097617", "title": "Centrum LIM", "text": "Il Centrum LIM \u00e8 un grattacielo che si trova a Varsavia in Polonia.\nCostruito nel 1989 nel centro di Varsavia dalla LIM Joint Venture Sp. Ltd., un consorzio di tre aziende composto dalla Polish Airlines, ILBAU GmbH (una societ\u00e0 di costruzioni austriaca) e la catena alberghiera Marriott International."}
{"id": "8097618", "revid": "110157", "url": "https://it.wikipedia.org/wiki?curid=8097618", "title": "Damallsvenskan 2019", "text": "La Damallsvenskan 2019, denominata OBOS Damallsvenskan 2019 per ragioni di sponsorizzazione, \u00e8 stata la 32\u00aa edizione della massima divisione del campionato svedese di calcio femminile. Il campionato \u00e8 iniziato il 13 aprile 2019 e si \u00e8 concluso il 26 ottobre 2019. Il campionato \u00e8 stato vinto dal per l'undicesima volta nella sua storia.\nStagione.\nNovit\u00e0.\nDalla Damallsvenskan 2018 sono stati retrocessi in Elitettan l' e l'. Dall'Elitettan sono stati promossi il e il .\nFormato.\nLe 12 squadre si affrontano in un girone all'italiana con partite di andata e ritorno, per un totale di 22 giornate. La squadra prima classificata \u00e8 campione di Svezia, mentre le ultime due classificate retrocedono in Elitettan. Le prime due classificate sono ammesse alla UEFA Women's Champions League 2020-2021.\nClassifica finale.\nFonte: sito ufficiale.\nLegenda:\nNote:\nStatistiche.\nClassifica marcatrici.\nFonte: sito ufficiale della federazione svedese (SvFF)."}
{"id": "8097619", "revid": "62748", "url": "https://it.wikipedia.org/wiki?curid=8097619", "title": "Hal Wallis", "text": ""}
{"id": "8097621", "revid": "107256703", "url": "https://it.wikipedia.org/wiki?curid=8097621", "title": "Diocesi di Lanciano - Ortona", "text": ""}
{"id": "8097638", "revid": "367445", "url": "https://it.wikipedia.org/wiki?curid=8097638", "title": "Condensatore al tantalio", "text": ""}
{"id": "8097658", "revid": "1679099", "url": "https://it.wikipedia.org/wiki?curid=8097658", "title": "Free Solo (film)", "text": ""}
{"id": "8097660", "revid": "188323", "url": "https://it.wikipedia.org/wiki?curid=8097660", "title": "Drive bay", "text": ""}
{"id": "8097662", "revid": "585241", "url": "https://it.wikipedia.org/wiki?curid=8097662", "title": "Notkero Balbulo", "text": ""}
{"id": "8097665", "revid": "486946", "url": "https://it.wikipedia.org/wiki?curid=8097665", "title": "Hyperarousal", "text": ""}
{"id": "8097670", "revid": "73843", "url": "https://it.wikipedia.org/wiki?curid=8097670", "title": "Gran Premio Industria e Artigianato 1993", "text": "Il Gran Premio Industria e Artigianato 1993, diciassettesima edizione della corsa, si svolse il 1\u00ba maggio su un percorso di 210\u00a0km, con partenza e arrivo a Larciano. Fu vinto dall'italiano Marco Saligari della Ariostea davanti al lettone Piotr Ugrumov e all'italiano Maurizio Molinari."}
{"id": "8097685", "revid": "287204", "url": "https://it.wikipedia.org/wiki?curid=8097685", "title": "Gran Premio Industria e Artigianato 1994", "text": "Il Gran Premio Industria e Artigianato 1994, diciottesima edizione della corsa, si svolse il 1\u00ba maggio su un percorso di 210\u00a0km, con partenza e arrivo a Larciano. Fu vinto dall'italiano Francesco Casagrande della Mercatone Uno-Medeghin davanti al danese Bjarne Riis e all'italiano Andrea Ferrigato."}
{"id": "8097689", "revid": "62004", "url": "https://it.wikipedia.org/wiki?curid=8097689", "title": "Gran Premio Industria e Artigianato 1995", "text": "Il Gran Premio Industria e Artigianato 1995, diciannovesima edizione della corsa, si svolse il 24 aprile su un percorso di 210\u00a0km, con partenza e arrivo a Larciano. Fu vinto dall'italiano Andrea Ferrigato della ZG Mobili-Selle Italia-Birex davanti ai suoi connazionali Angelo Canzonieri e Luca Gelfi."}
{"id": "8097692", "revid": "73843", "url": "https://it.wikipedia.org/wiki?curid=8097692", "title": "Gran Premio Industria e Artigianato 1996", "text": "Il Gran Premio Industria e Artigianato 1996, ventesima edizione della corsa, si svolse il 4 maggio su un percorso di 210\u00a0km, con partenza e arrivo a Larciano. Fu vinto dall'italiano Michele Bartoli della MG Boys Maglificio-Technogym davanti ai suoi connazionali Francesco Casagrande e Claudio Chiappucci."}
{"id": "8097698", "revid": "73843", "url": "https://it.wikipedia.org/wiki?curid=8097698", "title": "Gran Premio Industria e Artigianato 1997", "text": "Il Gran Premio Industria e Artigianato 1997, ventunesima edizione della corsa, si svolse il 3 maggio su un percorso di 251,4\u00a0km, con partenza e arrivo a Larciano. Fu vinto dall'italiano Gianni Faresin della Mapei-GB davanti ai suoi connazionali Francesco Casagrande e Valentino Fois."}
{"id": "8097699", "revid": "484362", "url": "https://it.wikipedia.org/wiki?curid=8097699", "title": "Santa Emma", "text": ""}
{"id": "8097704", "revid": "287204", "url": "https://it.wikipedia.org/wiki?curid=8097704", "title": "Gran Premio Industria e Artigianato 1998", "text": "Il Gran Premio Industria e Artigianato 1998, ventiduesima edizione della corsa, si svolse il 2 maggio su un percorso di 200\u00a0km, con partenza e arrivo a Larciano. Fu vinto dal lettone Rom\u0101ns Vain\u0161teins della Kross-Selle Italia davanti all'italiano Mario Manzoni e al suo connazionale Luca Mazzanti."}
{"id": "8097707", "revid": "247222", "url": "https://it.wikipedia.org/wiki?curid=8097707", "title": "Crazy Times!", "text": "Crazy Times! \u00e8 un album discografico di Gene Vincent, pubblicato dalla casa discografica Capitol Records nel marzo del 1960.\nClassifica.\nAlbum\nSingoli"}
{"id": "8097714", "revid": "124123", "url": "https://it.wikipedia.org/wiki?curid=8097714", "title": "Franz Xaver Neruda", "text": "Biografia.\nFranz Xaver Neruda nacque a Brno in una famiglia di musicisti. Era il quinto figlio dell'organista della Cattedrale di Brno, Josef Neruda. Crebbe a Vienna e impar\u00f2 il violino con il padre (dal 1852) e dopo la morte di suo fratello Viktor, che suonava il violoncello, impar\u00f2 a suonarlo da solo. Con suo padre e quattro fratelli si \u00e8 esibiva in Europa nel Quartetto Neruda e anche da solo. Nel 1859 studi\u00f2 violoncello per sei mesi con Adrien-Fran\u00e7ois Servais.\nSuccessivamente Neruda divenne membro della cappella reale di Copenaghen. Il 3 dicembre 1868 fond\u00f2 l\u00ec una compagnia di musica da camera e l'anno successivo fu nominato \"regio musicista da camera\". Nel 1869 spos\u00f2 la ballerina Camilla Cetti. Dopo gli impegni a Londra e Manchester, torn\u00f2 a Copenaghen fino a quando non fu nominato da Anton Rubin\u0161tejn come successore del professore di violoncello Karl Davydov al Conservatorio di San Pietroburgo. Nel 1891 fu nominato direttore della societ\u00e0 musicale di Stoccolma e nel 1892 direttore della societ\u00e0 musicale di Copenaghen (Musikforeningen), succedendo a Niels Wilhelm Gade. Nel 1893 fu professore di violoncello all'Accademia Reale Danese di Musica. Dopo la sua morte, Carl Nielsen gli succedette come direttore della societ\u00e0 musicale di Copenaghen e compose un prologo per recitazione e orchestra \"In memoriam Franz Neruda\".\nSua sorella Wilma Neruda era una violinista famosa.\nLavori.\nLe sue opere principali comprendono cinque concerti per violoncello, quattro quartetti e tre opere orchestrali. Scrisse anche molti piccoli pezzi per pianoforte, organo, violoncello, violino e alcune canzoni. Il \"Concerto per violoncello n. 2 in re minore op. 59\" ha fatto parte sia nel passato che nel presente ai pezzi abituali del repertorio per violoncello. I concerti per violoncello n. 1 in mi minore op. 57, n. 3 in La maggiore, op. 60 e n. 5 in sol maggiore op. 66 sono stati presentati in anteprima nel maggio 2005 dal violoncellista Beate Altenburg e l'Anhaltische Philharmonie Dessau sotto la direzione di Golo Berg. Il cd pubblicato in questa occasione rimane l'unica registrazione largamente disponibile con i suoi lavori."}
{"id": "8097720", "revid": "62004", "url": "https://it.wikipedia.org/wiki?curid=8097720", "title": "Gran Premio Industria e Artigianato 1999", "text": "Il Gran Premio Industria e Artigianato 1999, ventitreesima edizione della corsa, si svolse il 1\u00ba maggio su un percorso di 200\u00a0km, con partenza e arrivo a Larciano. Fu vinto dall'italiano Massimo Podenzana della Mercatone Uno-Bianchi davanti ai suoi connazionali Danilo Di Luca e Luca Scinto."}
{"id": "8097722", "revid": "287204", "url": "https://it.wikipedia.org/wiki?curid=8097722", "title": "Gran Premio Industria e Artigianato 2000", "text": "Il Gran Premio Industria e Artigianato 2000, ventiquattresima edizione della corsa, si svolse il 29 aprile su un percorso di 200\u00a0km, con partenza e arrivo a Larciano. Fu vinto dall'italiano Danilo Di Luca della Cantina Tollo davanti ai suoi connazionali Sergio Barbero e Nicola Miceli."}
{"id": "8097723", "revid": "287204", "url": "https://it.wikipedia.org/wiki?curid=8097723", "title": "Gran Premio Industria e Artigianato 2001", "text": "Il Gran Premio Industria e Artigianato 2001, venticinquesima edizione della corsa, si svolse il 5 maggio su un percorso di 200\u00a0km, con arrivo a Larciano. Fu vinto dall'italiano Davide Rebellin della Liquigas-Pata davanti ai suoi connazionali Francesco Casagrande e Danilo Di Luca."}
{"id": "8097725", "revid": "287204", "url": "https://it.wikipedia.org/wiki?curid=8097725", "title": "Gran Premio Industria e Artigianato 2002", "text": "Il Gran Premio Industria e Artigianato 2002, ventiseiesima edizione della corsa, si svolse il 4 maggio. Fu vinto dall'italiano Stefano Garzelli della Mapei-Quick Step davanti ai suoi connazionali Giuliano Figueras e Francesco Casagrande."}
{"id": "8097726", "revid": "767487", "url": "https://it.wikipedia.org/wiki?curid=8097726", "title": "The Three Buckaroos", "text": "The Three Buckaroos \u00e8 un film muto del 1922 scritto, prodotto e diretto da Fred J. Balshofer per la propria compagnia, la Fred Balshofer Productions. Parodia western de \"I tre moschettieri\", il film aveva come interpreti Fred Humes, Monte Montague, Tex Keith, Bill Conant, Peggy O'Dare, Al Ernest Garcia.\nTrama.\nDartigan, un avventuroso giovanotto che viene dal Nebraska, arriva in sella al suo stravagante cavallo alla ricerca dei famosi Three Buckaroos, Athor, Porthor e Aramor, ma quando li trova, viene sfidato a un duello alla pistola da ognuno dei tre. Mentre si reca al primo dei duelli, sulla strada incontra Constance Kingsley, una bella ragazza che gli ruba subito il cuore, facendolo innamorare. Intanto, una banda di ladri di bestiame sta aggredendo i Three Buckaroos. Dartigan corre in loro aiuto, lottando valorosamente contro i banditi. Il coraggio che dimostra gli consente di prestare giuramento con i Three Buckaroos, ma il giuramento gli proibisce anche di dichiarare il suo amore a Constance. Guidati da Dartigan, i Buckaroos portano a termine diverse vittoriose azioni e, alla fine, arrivano a sconfiggere i banditi. La compagnia scioglie Dartigan dal proprio impegno lasciandolo cos\u00ec libero di potersi dichiarare a Constance.\nProduzione.\nIl film fu prodotto dalla Fred Balshofer Productions.\nDistribuzione.\nDistribuito dalla American Releasing Co., il film usc\u00ec nelle sale cinematografiche statunitensi il 16 aprile 1922.\nNon si conoscono copie ancora esistenti della pellicola che viene considerata presumibilmente perduta.\nVoci correlate.\nI tre moschettieri"}
{"id": "8097728", "revid": "73843", "url": "https://it.wikipedia.org/wiki?curid=8097728", "title": "Gran Premio Industria e Artigianato 2003", "text": "Il Gran Premio Industria e Artigianato 2003, ventisettesima edizione della corsa, si svolse il 3 maggio su un percorso di 200\u00a0km. Fu vinto dallo spagnolo Juan Manuel Fuentes della Saeco davanti all'italiano Gabriele Colombo e al suo connazionale Fabiano Fontanelli."}
{"id": "8097729", "revid": "767487", "url": "https://it.wikipedia.org/wiki?curid=8097729", "title": "Raqs dar ghob\u0101r", "text": "Raqs dar ghob\u0101r \u00e8 un film del 2003 diretto da Asghar Farhadi, al suo primo lungometraggio.\nTrama.\nSu pressione dei familiari, Nazar, un giovane povero originario dell'Azerbaigian che vive nel quartiere degli immigrati, divorzia dalla moglie Reyh\u0101ne. L'unica cosa che pu\u00f2 fare per lei dal punto di vista economico \u00e8 restituirle la dote attraverso una serie di pagamenti a rate, incontrando per\u00f2 molte difficolt\u00e0 nel mettere insieme il denaro necessario ogni mese."}
{"id": "8097730", "revid": "1782831", "url": "https://it.wikipedia.org/wiki?curid=8097730", "title": "Gran Premio Industria e Artigianato 2004", "text": "Il Gran Premio Industria e Artigianato 2004, ventottesima edizione della corsa, si svolse il 1\u00ba maggio su un percorso di 200\u00a0km, con partenza e arrivo a Larciano. Fu vinto dall'italiano Damiano Cunego della Saeco davanti allo spagnolo Igor Astarloa e all'italiano Ruggero Borghi."}
{"id": "8097731", "revid": "458786", "url": "https://it.wikipedia.org/wiki?curid=8097731", "title": "Arsenal Football Club 2019-2020", "text": "Questa voce raccoglie le informazioni riguardanti l'Arsenal Football Club nelle competizioni ufficiali della stagione 2019-2020.\nRosa.\n\"Rosa, numerazione e ruoli, tratti dal sito ufficiale, sono aggiornati al 27 luglio 2020\".\nStatistiche.\n\"Statistiche aggiornate al 1\u00ba agosto 2020.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "8097732", "revid": "110157", "url": "https://it.wikipedia.org/wiki?curid=8097732", "title": "Campionato Primavera 2019-2020 (calcio femminile)", "text": "Ledizione 2019-2020 \u00e8 stata la ventunesima nella storia del Campionato Primavera Femminile. Questa edizione \u00e8 stata la seconda a essere organizzata direttamente dalla FIGC. Vi hanno preso parte le 24 squadre che hanno acquisito il titolo sportivo a partecipare ai campionati di Serie A 2019-2020 e Serie B 2019-2020, ad eccezione del che ha presentato istanza di rinuncia.\nIl campionato, dopo continue sospensioni, iniziate dal febbraio 2020, in relazione all'emergenza sanitaria dettata dalla pandemia di COVID-19, viene definitivamente sospeso nell'aprile seguente. Le classifiche finali sono state redatte nell'agosto 2020 tramite un coefficiente correttivo che ha determinato le vittorie di e nei rispettivi gironi, designandole a uno spareggio per l'assegnazione dello Scudetto nel successivo mese di settembre.\nFormula.\nIl Campionato Primavera si articola in tre fasi:\nLe 23 squadre iscritte ed appartenenti ai campionati di Serie A e Serie B sono suddivise, con criteri di vicinanza geografica, in due gironi (girone 1 a 12 squadre, girone 2 a 11 squadre) e si incontrano tra loro in gare di andata e ritorno. Al termine della prima fase del campionato, si qualificano ai quarti di finale le prime quattro squadre classificate di ciascun girone.&lt;br&gt;\nLe otto squadre qualificate ai Quarti di Finale si incontreranno tra loro, in gare di andata e ritorno, secondo gli accoppiamenti di seguito indicati:&lt;br&gt;\nQuarto di finale (Q1) 4a girone B - 1a girone A&lt;br&gt;\nQuarto di finale (Q2) 4a girone A - 1a girone B&lt;br&gt;\nQuarto di finale (Q3) 3a girone B - 2a girone A&lt;br&gt;\nQuarto di finale (Q4) 3a girone A - 2a girone B&lt;br&gt;\nAl termine dei quarti di finale, si disputer\u00e0 la fase finale a 4, con le semifinale e la finale per il primo e secondo posto che si disputeranno in gara unica su campo neutro.&lt;br&gt;\nLe gare dei gironi eliminatori e dei quarti di finale avranno inizio la domenica alle ore 15:00 e verranno disputate secondo il calendario pubblicato con apposito comunicato ufficiale.&lt;br&gt;\nIl 6 agosto 2019 la societ\u00e0 A.C. Milan ha comunicato la propria rinuncia alla partecipazione al campionato.\nLimiti di et\u00e0.\nLe squadre partecipanti al Campionato Primavera dovranno essere esclusivamente formate da calciatrici nate dal 1\u00ba gennaio 2001 in poi, e che, comunque abbiano compiuto il 14\u00ba anno di et\u00e0, regolarmente tesserate per le rispettive societ\u00e0 nella stagione in corso. \u00c8 consentito l\u2019impiego di due atlete fuori quota, nate dal 1\u00ba gennaio 2000. L\u2019inosservanza delle predette disposizioni sar\u00e0 punita con la sanzione della perdita della gara prevista dall\u2019art. 17, comma 5 del Codice di Giustizia Sportiva. In deroga a quanto previsto dall'art. 34, comma 1, delle N.O.I.F., le societ\u00e0 partecipanti con pi\u00f9 squadre a campionati diversi possono schierare in campo, nelle gare di campionato di categoria inferiore, le calciatrici indipendentemente dal numero delle gare eventualmente disputate dalle stesse nella squadra che partecipa al campionato di categoria superiore.\nFase a gironi.\nGirone A.\nClassifica finale.\n\"Nota: a seguito della conclusione anticipata del torneo, il punteggio finale (formula_1) \u00e8 calcolato secondo la formula formula_2, dove:\"\nLegenda:\nNote:\nGirone B.\nClassifica finale.\n\"Nota: a seguito della conclusione anticipata del torneo, il punteggio finale (formula_1) \u00e8 calcolato secondo la formula formula_2, dove:\"\nLegenda:\nNote:\nFase finale.\nLa fase finale del campionato originariamente in programma \u2014 con quarti di finale e successiva \"final four\" per l'assegnazione del titolo \u2014 \u00e8 stata annullata a causa della sospensione definitiva dei campionati giovanili della Divisione Calcio Femminile per la stagione 2019-2020, emanata il 16 aprile 2020 dalla Federazione Italiana Giuoco Calcio (FIGC) in seguito al protrarsi dell'emergenza sanitaria causata dalla pandemia di COVID-19.\nIl 4 agosto 2020 la FIGC, onde portare a termine il campionato, ha redatto le classifiche finali tramite un coefficiente correttivo che ha determinando i primi posti della nel girone A e della nel girone B: le due squadre sono state quindi ammesse a una gara finale di spareggio, in programma a Tirrenia il 19 settembre 2020, per l'assegnazione dello Scudetto di categoria."}
{"id": "8097734", "revid": "125179215", "url": "https://it.wikipedia.org/wiki?curid=8097734", "title": "Fu\u00dfball-Club Bayern M\u00fcnchen 2019-2020", "text": "Questa voce raccoglie le informazioni riguardanti il Fu\u00dfball-Club Bayern M\u00fcnchen nelle competizioni ufficiali della stagione 2019-2020.\nStagione.\nQuesta \u00e8 la 55\u00aa stagione consecutiva in Bundesliga per il Bayern Monaco. Dopo la vittoria dello scorso campionato e della scorsa edizione della Coppa di Germania Niko Kova\u010d viene riconfermato come primo allenatore della squadra. La prima partita ufficiale \u00e8 stata il 3 agosto dove il Bayern Monaco ha affrontato i rivali del Borussia Dortmund nella finale di Supercoppa di Germania. La partita vedr\u00e0 trionfare i gialloneri con il punteggio di 2-0.\nIn seguito la squadra sar\u00e0 capace di fare lo storico treble, vincendo la Bundesliga, la coppa di Germania e vincendo la UEFA Champions League in finale contro il Paris Saint-Germain per 1-0.\nOrganigramma societario.\nORGANI DI AMMINISTRAZIONE E CONTROLLO\nConsiglio di amministrazione\nAREE E MANAGEMENT\nArea gestione aziendale\nArea comunicazione\nArea sportiva\nArea tecnica\n\"Staff tecnico\"\n\"Preparatori atletici\"\n\"Match Analysis\"\n\"Staff medico\"\nRosa.\n\"Rosa e numerazione aggiornate al 30 giugno 2020.\"\n (vice-capitano)\nCalciomercato.\nSessione estiva \"(dall'1/7 al 31/8)\".\nDurante la sessione estiva vengono registrate molte operazioni in entrata. Infatti vengono ufficializzati i due difensori francesi gi\u00e0 acquistati durante la stagione 2018-2019 Benjamin Pavard, arrivato dallo Stoccarda per 35 milioni di euro, e Lucas Hern\u00e1ndez dall'Atletico Madrid per la cifra record di 80 milioni di euro. Inoltre viene acquistato a titolo definitivo il giovane attaccante Jann-Fiete Arp dall'Amburgo per 4 milioni di euro, mentre arrivano con la formula del prestito oneroso con diritto di riscatto i giocatori Ivan Peri\u0161i\u0107 dall'Inter e Philippe Coutinho dal Barcellona. Sul fronte delle cessioni c'\u00e8 da registrare gli addii di Franck Rib\u00e9ry, Arjen Robben, il quale annuncia l'addio al calcio giocato, e Rafinha a titolo gratuito. Inoltre rientra al Real Madrid James Rodr\u00edguez finito il periodo in prestito e fa ritorno al Borussia Dortmund il difensore Mats Hummels per la cifra di 30,5 milioni di euro.\nStatistiche.\nStatistiche di squadra.\n\"Statistiche aggiornate al 23 agosto 2020.\"\nStatistiche dei giocatori.\nIn \"corsivo\" i giocatori che hanno lasciato la squadra a stagione gi\u00e0 iniziata.\nCollegamenti esterni.\n Sito ufficiale"}
{"id": "8097746", "revid": "110157", "url": "https://it.wikipedia.org/wiki?curid=8097746", "title": "Qazaqstan Kubogy 1999-2000", "text": "La Qazaqstan Kubogy 1999-2000 \u00e8 stata l'8\u00aa edizione della Coppa del Kazakistan. Il torneo \u00e8 iniziato l'11 maggio 1999 e si \u00e8 concluso il 6 luglio 2000."}
{"id": "8097755", "revid": "767487", "url": "https://it.wikipedia.org/wiki?curid=8097755", "title": "Antlers - Spirito insaziabile", "text": "Antlers - Spirito insaziabile (\"Antlers\") \u00e8 un film ultimato nel 2019 e uscito nelle sale nel 2021 diretto da Scott Cooper.\nIl film \u00e8 prodotto da Guillermo del Toro, David S. Goyer e J. Miles Dale con la sceneggiatura di C. Henry Chaisson, Nick Antosca e Cooper. \u00c8 basato sul racconto \"The Quiet Boy\", scritto da Antosca, pubblicato sul magazine \"Guernica.\"\nTrama.\nJulia Meadows, un'insegnante di una cittadina dell'Oregon, comincia a interessarsi ad un timido e introverso studente, Lucas Weaver, quando scopre (troppo tardi) che il ragazzino nasconde un segreto terribile, che potrebbe mettere a rischio la vita degli abitanti della citt\u00e0 in cui la donna vive insieme al fratello sceriffo Paul.\nPromozione.\nIl trailer \u00e8 stato pubblicato il 19 agosto 2019.\nDistribuzione.\nLa pellicola doveva essere distribuita nelle sale statunitensi il 17 aprile 2020, ma viene posticipata a data da destinarsi a causa della pandemia di coronavirus. Nel luglio 2020 la data viene fissata per il 19 febbraio 2021, ma viene poi nuovamente posticipata al 29 ottobre 2021. In Italia \u00e8 stato distribuito nelle sale cinematografiche dal 28 ottobre 2021."}
{"id": "8097759", "revid": "404338", "url": "https://it.wikipedia.org/wiki?curid=8097759", "title": "Zaouiat Sidi Hamza", "text": "Zaouiat Sidi Hamza () \u00e8 un centro abitato e comune rurale del Marocco situato nella provincia di Midelt, regione di Dr\u00e2a-Tafilalet. Conta una popolazione di abitanti (censimento 2014).\nIk centro abitato \u00e8 situato lungo il corso del fiume Ziz. \nLa Kasba, risalente al XIII secolo, domina dall'alto l'area, ed \u00e8 composta da numerosi edifici costruiti con una mistura di paglia e fango. Questa parte del villaggio risulta ormai disabitata, le case e i vicoli, vuoti ed in stato di abbandono, offrono uno spettacolo suggestivo.\nLa popolazione si \u00e8 spostata pi\u00f9 a valle dove ha edificato nuove abitazioni, con la medesima tecnica costruttiva della parte pi\u00f9 antica, la vicinanza del fiume rende quest'area fertile consentendo quindi la coltivazione e l'allevamento di bestiame (capre, bovini, avicoli).\nLo stile di vita essenziale della popolazione autoctona, l'architettura tradizionale e la posizione rendono il villaggio un ecosistema immerso in un tempo remoto, ancora lontano dalla modernit\u00e0 e e dai percorsi turistici convenzionali.\nVoci correlate.\nComuni del Marocco"}
{"id": "8097761", "revid": "125116456", "url": "https://it.wikipedia.org/wiki?curid=8097761", "title": "The Politician", "text": "The Politician \u00e8 una serie televisiva statunitense creata e prodotta da Ryan Murphy, Brad Falchuk e Ian Brennan.\nLa prima stagione \u00e8 stata distribuita sulla piattaforma di streaming Netflix il 27 settembre 2019.\nLa seconda stagione \u00e8 stata distribuita il 19 giugno 2020. L'autore in un'intervista ha rilasciato che la terza stagione non uscir\u00e0 prima del 2022.\nTrama.\nPayton Hobart, uno studente di una scuola superiore di Santa Barbara, decide di diventare presidente del consiglio studentesco e ambisce un giorno ad essere presidente degli Stati Uniti; inizia cos\u00ec la campagna elettorale a scuola, nella Saint Sebastian High School, ma numerosi ostacoli si frappongono tra lui e il suo sogno, cos\u00ec da spingerlo a lottare fino in fondo e a scoprire se stesso.\nProduzione.\nLe riprese principali della prima stagione si sono svolte presso la Fullerton Union High School, nella Contea di Orange, in California e a Los Angeles.\nPromozione.\nIl 19 agosto 2019, \u00e8 stato pubblicato il trailer ufficiale della serie.\nIl 18 maggio 2020 \u00e8 stata pubblicata sul profilo ufficiale della piattaforma Instagram la locandina della seconda stagione riportando la data di rilascio.\nAccoglienza.\nIl sito web dell'aggregatore di recensioni Rotten Tomatoes ha riportato un punteggio di approvazione del 59% per la prima stagione con un punteggio medio di 6,74/10, basato su 56 recensioni. Il consenso critico del sito web recita: \"Sebbene The Politician non possa mantenere tutte le sue allettanti promesse, fornisce satira in un ambiente sontuoso per non perdere i fans, anche se \u00e8 improbabile che riuscir\u00e0 ad avere ulteriori voti\". Metacritic, che utilizza una media ponderata, ha assegnato alla stagione un punteggio di 63 su 100, basato su 25 critici, indicando \"recensioni generalmente favorevoli\"."}
{"id": "8097771", "revid": "287204", "url": "https://it.wikipedia.org/wiki?curid=8097771", "title": "Chelsea Football Club 2019-2020", "text": "Questa voce raccoglie le informazioni riguardanti il Chelsea Football Club nelle competizioni ufficiali della stagione 2019-2020.\nOrganigramma societario.\nArea direttiva\nArea tecnica\nRosa.\n\"Rosa, numerazione e ruoli (tratti dal sito ufficiale) sono aggiornati al 1\u00ba agosto 2020.\"\nStatistiche.\n\"Statistiche aggiornate all'8 agosto 2020.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "8097774", "revid": "1543377", "url": "https://it.wikipedia.org/wiki?curid=8097774", "title": "Port-Blanc (C\u00f4tes-d'Armor)", "text": "Port-Blanc (in bretone: \"Pors Gwenn\") \u00e8 una localit\u00e0 balneare francese sulla Manica del nord-ovest della Bretagna (Francia nord-occidentale), situata nella regione storica del Tr\u00e9gor, nel dipartimento delle C\u00f4tes-d'Armor. Dal punto di vista amministrativo, si tratta di una frazione del comune di Penv\u00e9nan (cantone di Tr\u00e9guier).\nLa localit\u00e0 \u00e8 stata frequentata da personaggi famosi, quali scrittori, parolieri, ecc.\nGeografia fisica.\nPort-Blan si trova a nord di Penv\u00e9nan (capoluogo del comune omonimo), tra le localit\u00e0 di Perros-Guirec e Plougrescant (rispettivamente ad est della prima e ad ovest della seconda), a circa 8 km a nord-ovest di Tr\u00e9guier.\nAl largo di Port-Blanc, si trovano alcune isole, segnatamente l'isola Saint-Gildas (\"\u00eele Saint Gildas\") , l'\u00eele des Femmes (\"isola delle donne\") e l'isola del Ch\u00e2teau-Neuf (\"\u00eele du Ch\u00e2teau-Neuf\") .\nStoria.\nXII secolo.\nNel corso del XII secolo, venne eretto a Port-Blanc un oratorio dedicato alla Vergine Maria.\nXV secolo: Azioni militari.\nA partire dal XV secolo, furono realizzate delle fortificazioni attorno al porto del villaggio, a causa dei ripetuti attacchi da parte degli Inglesi.\nNel 1492, fu realizzata a Port-Blanc una cappella dedicata a Santa Maria (dove sorge ora la cappella attuale), come segno di ringraziamento per aver salvato la localit\u00e0 da un nuovo attacco da parte delle truppe inglesi, che avevano scambiato delle felci per dei soldati. La cappella rimpiazz\u00f2 l'oratorio del XII secolo.\nXIX-XX secolo: celebrit\u00e0 a Port-Blanc.\nTra il 1898 e il 1924, soggiorn\u00f2 a Port-Blanc lo scrittore Anatole Le Braz, che acquis\u00ec la tenuta di Kerstellic; Le Braz aveva gi\u00e0 soggiornato in precedenza Port-Blanc, segnatamenente nell'estate 1891, quando trascorse due mesi in un casolare di pescatori. Vicino alla casa di Le Braz a Port-Blanc risiedeva inoltre lo scrittore Ernest Renan.\nA Port-Blanc compr\u00f2 una tenuta anche il paroliere Th\u00e9odore Botrel, che costru\u00ec in loco una villetta denominata \"Ty Chansonniou\", ovvero la \"casa delle canzoni\".\nAlcune celebrit\u00e0 scelsero anche le isole al largo di Port-Blanc, come l'isola di Saint-Gildas, dove dal 1922 visse fino alla propria morte il premio Nobel per la medicina Alexis Carrel. La dimora era frequentata anche dall'amico di quest'ultimo, l'aviatore Charles Lindbergh.\nMonumenti e luoghi d'interesse.\nArchitetture religiose.\nCappella di Nostra Signora di Port-Blanc.\nTra gli edifici d'interesse di Port-Blanc, figura la cappella di Nostra Signora di Port-Blanc (\"Chapelle Notre-Dame de Port-Blanc\"), risalente al XVI secolo.\nGli interni della cappella contengono varie sculture, tra cui una che ritrae San Yves tra il ricco e il povero. All'esterno della cappella si trova inoltre un calvario, in cui sono raffigurati San Yves, San Francesco, San Gioacchino e San Pietro.\nLa Sentinelle.\nAltro edificio religioso, ma in origine un edificio militare che faceva parte delle fortificazioni cittadine, \u00e8 la Sentinelle, una piccola cappella situata sulle rocce, le cui origini risalgono agli inizi del XVIII secolo.\nSiti archeologici.\nA Port-Blanc sono state inoltre rinvenute delle sepolture risalenti al Neolitico.\nCultura.\nEventi.\nIl 15 agosto, giorno dell'Assunzione di Maria, ha luogo a Port-Blanc un \"pardon\", che ha come principale luogo di svolgimento la cappella di Nostra Signora di Port-Blanc.\nEconomia.\nTurismo.\nTra le attivit\u00e0 turistiche di Port-Blanc, figura il giro a bordo della barca da pesca Ausqu\u00e9m\u00e9, effettuabile nei mesi di luglio e agosto."}
{"id": "8097775", "revid": "287204", "url": "https://it.wikipedia.org/wiki?curid=8097775", "title": "Port-Blanc", "text": ""}
{"id": "8097776", "revid": "1781005", "url": "https://it.wikipedia.org/wiki?curid=8097776", "title": "Saab Ursaab", "text": "La UrSaab, nota anche come 92001 e X9248, \u00e8 il primo di quattro prototipi costruiti dal 1946 e presentati ufficialmente alla stampa dalla casa automobilistica svedese il 10 giugno del 1947. \nIl contesto.\nNel 1945 Saab AB, societ\u00e0 svedese specializzata nella produzione di aeroplani, form\u00f2 un team (16 persone guidate dall'ingegnere Gunnar Ljungstr\u00f6m e dal designer Sixten Sason) che progett\u00f2 la prima autovettura: \"UrSaab\" che in italiano pu\u00f2 essere tradotto in \"Saab originale\".\nLa vettura \u00e8 a trazione anteriore, monta un propulsore due cilindri a due tempi della DKW che eroga circa 18 CV ed \u00e8 dotata di cambio a tre rapporti, sempre di origine DKW.\nIl prototipo configurava la meccanica e il design di quella che sarebbe diventata la prima vettura di serie: la Saab 92. Il caratteristico design del montante \"C\" diverr\u00e0 un elemento distintivo per le successive autovetture della casa svedese e difatti prender\u00e0 la denominazione di \"Saab hockey stick\". L'unico esemplare esistente \u00e8 custodito nel Saab Car Museum a Trollh\u00e4ttan in Svezia."}
{"id": "8097777", "revid": "767487", "url": "https://it.wikipedia.org/wiki?curid=8097777", "title": "The Nest (Il nido)", "text": "The Nest (Il nido) \u00e8 un film horror italiano del 2019 diretto da Roberto De Feo, all'esordio nella regia di un lungometraggio.\nPer la regia di \"The Nest\" Roberto De Feo ha ottenuto una candidatura come miglior regista esordiente ai Nastri d'argento 2020.\nTrama.\nDi notte, un uomo cerca di fuggire con il proprio bambino: i due hanno tuttavia un terribile incidente. Molti anni dopo scopriamo che l'uomo \u00e8 morto e suo figlio Samuel, ormai paraplegico, \u00e8 tenuto rinchiuso in una villa da sua madre Elena, che lo educa in un modo rigido gestendo in tutto e per tutto la sua vita. La donna si occupa anche della sua istruzione; gli fa, fra le altre cose, da insegnante di pianoforte, e lascia che ogni altra persona che debba occuparsi delle loro necessit\u00e0 viva con loro nella tenuta; lo stesso vale per amici molto stretti e parenti. Il rigido equilibrio della casa \u00e8 ancora compromesso quando durante la festa di compleanno di Samuel, la zia Carla racconta al ragazzo di cose legate alla vita fuori da quel posto: per questo la donna viene punita da Christian, il medico della tenuta, che quasi la soffoca. Facendo eccezione per questo avvenimento, tutto sembra procedere come la madre ha deciso.\nUn altro imprevisto avviene quando un vecchio amico di famiglia, a cui la madre si ritrova impossibilitata a dire di no, chiede di accogliere la sua nipotina Denise nella tenuta come nuova cameriera. La donna acconsente, tuttavia vieta che la ragazza abbia contatti diretti con suo figlio, la cui educazione dovr\u00e0 mantenersi entro i rigidi paletti da lei stabiliti. Nonostante il veto, a poco a poco i due ragazzini iniziano a comunicare: Denise fa scoprire a Samuel la musica rock, a lui sconosciuta dal momento che sua madre gli consente di ascoltare soltanto musica classica, e lei inizia ad istruirlo a poco a poco sul mondo al di fuori della tenuta, stupendosi soprattutto dal fatto che Samuel non sappia sparare. La madre disapprova quanto accade e inizia ad essere ancora pi\u00f9 rigida col figlio, costringendolo ad assistere alla macellazione di un animale e sottoponendolo in generale ad altre esperienze forti. Samuel inizia a intuire che qualcosa non va, soprattutto quando scopre che il motivo per cui uno dei garzoni della tenuta \u00e8 muto, sia conseguenza della decisione di sua madre di sottoporlo ad una estrema terapia elettroconvulsivante da parte del medico, dal momento che \"non le piaceva ci\u00f2 che lui aveva da dirle\".\nDenise, dopo essere stata allontanata e tenuta lontano dalla villa, ritorna alla tenuta. La padrona sembra aprirsi alla relazione tra la giovane ragazza e suo figlio, e la riammette nella villa. Tuttavia, subito dopo, la ragazza viene narcotizzata dal medico e sottoposta ad elettroshock: l'obiettivo, dopo varie sedute, \u00e8 quello di renderla del tutto incapace di parlare ed esprimersi. Il tuttofare della villa Filippo scopre la crudele pratica a cui la ragazza \u00e8 stata sottoposta, e si oppone a questa scelta confrontandosi con il medico, ma egli \u00e8 soddisfatto nel seguire gli ordini della padrona. Il tuttofare compatisce i due ragazzi, e decide di accompagnarli fuori dalla tenuta la notte successiva. Nella notte Filippo attua il piano di fuga insieme ai due ragazzi: narcotizza la padrona, poi scende in soggiorno ed uccide il medico sparandogli. I due ragazzi, intanto, salgono sul furgone e si dirigono verso i cancelli della villa. La padrona, avendo ripreso conoscenza, scende in soggiorno dove trova il cadavere del medico: capisce il piano di fuga e, disperata, inizia a gridare. Filippo si punta il fucile alla testa e si suicida.\nArrivati al cancello dalla tenuta, i due fuggiaschi vengono bloccati dai due garzoni; uno di essi tenta di sedurre Denise: l'uomo afferma infatti di essere in astinenza sessuale da molto tempo. La ragazza li uccide entrambi con un'arma da fuoco. Man mano che si allontanano dalla tenuta, Samuel nota che ci\u00f2 che li circonda non \u00e8 esattamente come egli si aspettava. Il motivo per il quale sua madre aveva creato una societ\u00e0 completamente chiusa e di tipo dittatoriale all'interno della sua tenuta era infatti fondato: la ragazza suona il clacson del furgone e dall'erba dei campi circostanti, a tal richiamo, si alzano in piedi delle creature umanoidi simili a zombie che portano sul corpo delle piaghe simili a quelle dell'uomo giunto alla villa insieme a lei.\nDenise spiega a Samuel che ormai quelle non sono pi\u00f9 persone e si uccidono solo con un colpo alla testa, rivelando che la societ\u00e0 umana \u00e8 stata colpita da un virus che trasforma gli esseri umani in zombie. Per questa ragione Elena aveva deciso di preservare s\u00e9 e i suoi affetti dall'apocalisse zombie in corso, in un modo drastico, ma che costituiva ai suoi occhi l'unica possibile soluzione: suo marito aveva tuttavia intuito che questa situazione non avrebbe potuto portare a qualcosa di positivo, e per questo aveva provato a raggiungere un altro luogo sicuro insieme a suo figlio, ma era stato bloccato da uno dei dipendenti della madre. Quando gli zombie cominciano a marciare verso il furgoncino la ragazza rimette in moto per poi partire verso una citt\u00e0 segnata su una mappa trovata alla villa ed appartenuta al vecchio amico di famiglia che l'aveva portata alla villa.\nNella villa, la padrona ormai rimasta sola giace a terra, immobile, con gli occhi aperti.\nProduzione.\nLe riprese del film si sono svolte nel Castello dei Laghi poco distante da Torino a partire dal 9 maggio 2019 e sono proseguite per quattro settimane.\nBudget e incassi.\nCon un budget totale di produzione di 1,5 milioni di euro, The Nest ha incassato un totale di 345 000 euro (fonte mymovies.it) risultando il miglior film d'esordio italiano per il genere horror al box office Italia, (fonte coming soon e cinetel).\nDistribuzione.\nIl film \u00e8 uscito in Italia il 15 agosto 2019, distribuito in circa 260 sale. Negli stessi giorni \u00e8 stato anche proiettato in Piazza Grande a Locarno nell'ambito della settantaduesima edizione del suo festival, mentre nei mesi successivi \u00e8 stato venduto in Francia, Spagna, Inghilterra, Scozia, Galles, Irlanda del Nord, Russia, Giappone, Polonia, Olanda, Belgio, Lussemburgo e Taiwan.\nAccoglienza.\nNel primo fine settimana di programmazione nelle sale, il film si \u00e8 piazzato al quinto posto della classifica del botteghino settimanale. Al film viene assegnato un giudizio di 6.2 su 10 (fonte IMDb) e 3.3 su 5 (fonte cinematographe.it).\nLa societ\u00e0 di produzione americana Gotham Group ha acquistato i diritti per realizzare un remake del film.\nIl 21 Gennaio 2021 il film \u00e8 uscito al cinema in Spagna piazzandosi al quarto posto del box office, segnando il secondo miglior esordio per un'opera prima horror italiana al botteghino spagnolo, alle spalle di Suspiria di Luca Guadagnino."}
{"id": "8097780", "revid": "1892390", "url": "https://it.wikipedia.org/wiki?curid=8097780", "title": "One America Appeal", "text": "One America Appeal \u00e8 un'organizzazione senza scopo di lucro fondata il 7 settembre 2017 dai cinque ex presidenti degli Stati Uniti, ancora in vita: Jimmy Carter, George H. W. Bush, Bill Clinton, George W. Bush, e Barack Obama. Il loro appello congiunto inizialmente riguard\u00f2 l'Uragano Harvey, in seguito esteso anche per le vittime e i danni di Irma e Maria.\nStoria.\nLa campagna inizi\u00f2 formalmente il 21 ottobre 2017, con il concerto di beneficenza dal titolo \"Deep from the Heart: The One America Appeal\", tenutosi alla Universit\u00e0 Texas A&amp;M di College Station, nel Texas, alla presenza dei cinque ex presidenti. L'intero ricavato fu destinato alle vittime dell'Uragano Harvey.\nIl concerto fu diretto da Lee Greenwood, con la direzione musicale di Martin Guigui e la partecipazione di artisti di musica country come gli Alabama, Sam Moore, Yolanda Adams, Lyle Lovett e Robert Earl Keen. Ad essi segu\u00ec l'esibizione a sorpresa di Lady Gaga con i brani \"Million Reasons\", \"You and I\" e \"The Edge of Glory\", prima della conclusione da parte del coro giovanile dell'ateneo locale che cant\u00f2 \"National Anthem\", l'inno nazionale \"God Bless the USA\" (con Lee Greenwood), e \"Lean on Me\".\nNel corso dell'evento fu anche trasmesso un videomessaggio registrato del presidente Trump, che aveva definito l'uragano un fatto \"tremendo\".\nRaccolta.\nI fondi raccolti furono convogliati presso un conto aperto alla George Bush Presidential Library, per essere redistribuiti a quanti si occupavano dell'assistenza alle vittime dell'Uragano. Al 21 ottobre 2017, risultavano raccolti 31 milioni di dollari da pi\u00f9 di 80.000 donatori, saliti a 41.3 milioni e 110.500 donatori alla fine dello stesso anno.\nBeneficiari.\nI fondi raccolti furono destinati alle seguenti organizzazioni:\nFondatori.\nI fondatori del progetto sono stati gli ex Presidenti degli Stati Uniti Jimmy Carter, George H. W. Bush, Bill Clinton, George W. Bush e Barack Obama. Il progetto ricevette il sostegno del Presidente in carica Donald Trump."}
{"id": "8097781", "revid": "1768939", "url": "https://it.wikipedia.org/wiki?curid=8097781", "title": "One AMerica Appeal", "text": ""}
{"id": "8097782", "revid": "124123", "url": "https://it.wikipedia.org/wiki?curid=8097782", "title": "Burton Mack", "text": "Formazione e carriera.\nMack ha conseguito il Ph.D. in Nuovo Testamento e storia delle religioni all'Universit\u00e0 di Gottinga. \u00c8 stato professore ordinario di \"Origini del cristianesimo\" alla \"Claremont School of Theology\" a Claremont. Ritiratosi dall'insegnamento nel 1996, \u00e8 diventato professore emerito. Ha fatto parte del Jesus Seminar. Mack si \u00e8 occupato di studi sulle origini del cristianesimo come formazione di un gruppo sociale. Ha condotto ricerche approfondite sulla cosiddetta fonte Q, che considera essenziale per la comprensione del Ges\u00f9 storico e delle origini del cristianesimo. "}
{"id": "8097802", "revid": "120965859", "url": "https://it.wikipedia.org/wiki?curid=8097802", "title": "Mazda 626", "text": "La Mazda 626 (anche chiamata Mazda Capella nel mercato asiatico) \u00e8 un'autovettura prodotta dalla casa giapponese Mazda in sette generazioni dal 1970 al 2002.\nEra una vettura di medie dimensioni con carrozzeria di tipo berlina a 3 volumi. Le prime due serie adottavano lo schema meccanico motore anteriore/longitudinale e trazione posteriore, ma dal 1982 con l'arrivo della terza generazione (realizzata insieme a Ford all'epoca partner di Mazda che utilizzava la piattaforma 626 per la Ford Telstar e la Ford Probe), lo schema pass\u00f2 a quello tuttoavanti. In Italia la vettura fu venduta dal 1984 con l'arrivo del restyling della terza generazione.\nProgettata per competere contro le berline nipponiche dell'epoca come la Honda Accord, la Toyota Corona e la Nissan Bluebird, la 626 \u00e8 stata sostituita nel 2002 dalla Mazda 6."}
{"id": "8097803", "revid": "6923", "url": "https://it.wikipedia.org/wiki?curid=8097803", "title": "Rubem Braga", "text": " \u00c8 il fratello del poeta e giornalista Newton Braga.\nBiografia.\nEntra nel mondo del giornalismo quando \u00e8 ancora studente, a 15 anni, nel quotidiano Correio do Sul, di Cachoeiro de Itapermirim, facendo reportage e scrivendo giornalmente su \"Di\u00e1rio da Tarde.\"Si laurea in diritto all'Universit\u00e0 di Belo Horizonte nel 1932, ma non esercita mai la professione. Nello stesso anno, quando si occupa della Revolu\u00e7\u00e3o Constitucionalista, scoppiata a San Paolo, finisce per essere arrestato.\nSi trasferisce a Recife, dove dirige la sezione di cronache poliziesche sul \"Di\u00e1rio de Pernambuco\"e fonda il periodico Folha do Povo. Nel 1936 pubblica il suo primo libro di cronache: \"O Conde e o Passarinho\"e fonda, a San Paolo, la rivista \"Problemas,\"insieme a tante altre\".\"\nDurante la Seconda Guerra Mondiale, \u00e8 stato corrispondente di guerra insieme a For\u00e7a Expedicion\u00e1ria Brasileira. Rubem Braga fa diversi viaggi all'estero, dove svolge funzioni diplomatiche a Rabat, in Marocco, fungendo anche da corrispondente per i giornali brasiliani. Al suo ritorno, esercita il giornalismo in diverse citt\u00e0 del paese, stabilendosi a Rio de Janeiro, dove scrive cronache e critiche letterarie per \"Jornal Hoje\", di Rede Globo. Collabora con numerosi periodici e antologie, tra cui l\"'Antologia dos Poetas Contempor\u00e2neos\". Il 30 giugno 2010 viene inaugurata la terza uscita della stazione della metropolitana General Osorio a Ipanema, nella zona sud di Rio de Janeiro. Il nuovo accesso, che ha due torri con due ascensori che collegano Rua Bar\u00e3o da Torre e Morro do Cantagalo, ha ricevuto il nome di Complexo Rubem Braga, in onore dello scrittore che per anni ha vissuto sul tetto dell'edificio accanto alla stazione."}
{"id": "8097805", "revid": "124123", "url": "https://it.wikipedia.org/wiki?curid=8097805", "title": "Lawrence G. Blochman", "text": "Biografia.\nLawrence Goldtree Blochman nasce il 17 febbraio 1900 a San Diego dal bancario Lucien A. Blochman e da sua moglie Haidee Goldtree.\nOttenuto un B.A. all'Universit\u00e0 della California, Berkeley nel 1921, lavora come giornalista per riviste statunitensi quali \"The San Francisco Bulletin\", \"The San Diego Evening Tribune\" e \"The San Diego Sun\" ed \u00e8 corrispondente estero per l'Estremo Oriente e l'Europa .\nDurante la seconda guerra mondiale \u00e8 impiegato presso lo United States Office of War Information e nel biennio 1948-49 \u00e8 presidente del Mystery Writers of America.\nAutore di numerosi romanzi e racconti gialli, riceve nel 1951 il Premio Edgar per il miglior racconto breve (alla sua prima edizione) con \"Diagnosis: homicide\".\nMuore a 74 anni il 22 gennaio 1975 a New York a causa di un ictus."}
{"id": "8097807", "revid": "1318658", "url": "https://it.wikipedia.org/wiki?curid=8097807", "title": "Personaggi del Buffyverse", "text": "Questa voce contiene un elenco dei personaggi presenti nel \"Buffyverse\", universo narrativo della serie televisiva \"Buffy l'ammazzavampiri\" e del suo spin-off \"Angel\".\nPersonaggi principali.\nAllen Francis Doyle.\nPersonaggio di \"Angel\". \u00c8 interpretato da Glenn Quinn. Doyle \u00e8 un ibrido demone-umano, figlio di un'umana e di un demone Brachen. Le Forze dell'Essere gli donano il potere delle visioni e lo guidano fino ad Angel. Sar\u00e0 proprio Doyle a convincere Angel che il suo cammino di redenzione avverr\u00e0 tramite la lotta ai demoni. Sviluppa un forte legame sia con Angel che con Cordelia, della quale si innamora rapidamente. Nell'episodio \"Morte di un eroe\", Doyle si sacrifica per salvare i suoi due compagni, non prima di condividere un bacio con Cordelia, cedendole inavvertitamente il potere delle visioni.\nAngel.\nPersonaggio di \"Buffy l'ammazzavampiri\" e protagonista di \"Angel\". \u00c8 interpretato da David Boreanaz. Nato col nome di Liam, \u00e8 un vampiro di circa duecento anni. In passato noto col nome di Angelus fu uno dei vampiri pi\u00f9 pericolosi e sadici mai esistiti, fino a quando non fu maledetto da un clan di zingari, che gli restituirono un'anima, rendendolo capace di provare rimorso per gli orribili atti che aveva compiuto. Dopo aver cambiato il suo nome in Angel, decide di vegliare sulla Cacciatrice Buffy Summers, diventando in seguito il suo primo amore. Successivamente decide di allontanarsi da Buffy, per darle l'opportunit\u00e0 di avere una vita sentimentale normale. Si trasferisce a Los Angeles, dove avvia un'agenzia investigativa soprannaturale chiamata Angel Investigazioni, tramite la quale si dedica a proteggere gli esseri umani dai vampiri e dai demoni.\nAnya Jenkins.\nAnya Christina Emmanuelle Jenkins, detta Anya, \u00e8 un personaggio di \"Buffy l'ammazzavampiri\" ed \u00e8 interpretata da Emma Caulfield. Si tratta di una ex-demone della vendetta millenario che instaura una relazione con Xander nella quarta stagione della serie.\nNel 880 d.C., Anya, allora chiamata Aud, era una giovane e bizzarra donna che viveva in una capanna nel villaggio scandinavo di Sjornjost, insieme al marito Olaf. Quando il marito la trad\u00ec, Aud si rifugi\u00f2 nella magia nera e tramut\u00f2 il consorte infedele in un gigantesco troll, condannandolo a subire il rifiuto e il disgusto degli esseri umani. Ottenuta la sua vendetta, Aud si guadagn\u00f2 l'attenzione di D'Hoffryn, capo dei demoni della vendetta, che offr\u00ec ad Aud un posto nella sua schiera demoniaca. Ribattezzata col nome di Anyanka, la donna divent\u00f2 una sorta di protettrice demoniaca delle donne tradite, che vendicava in maniera brutale e atroce, spesso scioccando le sue stesse protette.\nAnyanka viene introdotta nella terza stagione, quando Cordelia Chase, infuriata per il fatto di essere stata tradita da Xander, attira la sua attenzione. Cordelia ritiene che la sua relazione con Xander sia in qualche modo dovuta all'amicizia di lui con Buffy Summers e desidera cos\u00ec che Buffy non fosse mai arrivata a Sunnydale. Anyanka esaudisce il desiderio, trasformando la realt\u00e0 in un mondo apocalittico, in cui il Maestro, mai sconfitto da Buffy, \u00e8 riuscito ad aprire la Bocca dell'Inferno e i vampiri dominano la citt\u00e0 di Sunnydale. Giles riesce per\u00f2 a sciogliere l'incantesimo, affrontando Anyanka e distruggendo la collana che le conferiva i poteri. Il mondo torna quello che era e nessuno conserva il ricordo dell'accaduto, tranne Anyanka, che ora \u00e8 costretta a condurre una vita da semplice liceale, col nome di Anya Jenkins. Dopo aver tentato invano di recuperare i suoi poteri, si rassegna alla sua nuova vita. Al ballo di fine anno si fa accompagnare proprio da Xander. Fugge poi dalla citt\u00e0 in vista dell'Ascensione del sindaco Wilkins, ma, dopo la sconfitta di quest'ultimo a opera di Buffy, fa ritorno a Sunnydale, accortasi di provare dei sentimenti per Xander.\nDurante la quarta stagione, i due iniziano una sincera relazione, mentre Anya ricostruisce lentamente la sua vita mortale. Durante la quinta stagione, Anya viene assunta da Giles come commessa al suo negozio di magia, il Magic Box. In seguito, Xander le chiede di sposarlo, e Anya, credendo fermamente nel suo amore, accetta con entusiasmo.\nNella sesta stagione, tuttavia, arrivato il giorno del matrimonio, un uomo trasformato in demone da Anya cerca di vendicarsi del torto subito anni addietro. Si presenta a Xander come egli stesso da anziano, sostenendo di venire dal futuro per metterlo in guardia dalla sua futura sposa. Nonostante venga poi smascherato, riesce comunque a risvegliare tutti i timori di Xander sul matrimonio, spingendolo ad abbandonare Anya all'altare. Devastata dal dolore, Anya viene convinta da D'Hoffryn a tornare ad essere un demone della vendetta. Dopo aver cercato, senza risultato, di spingere i suoi amici a desiderare una qualche vendetta contro Xander, Anya si rivolge a Spike, spingendolo a ubriacarsi per cercare di ottenere la sua vendetta; le cose per\u00f2 prendono un'altra piega e Anya si ritrova a consumare un rapporto sessuale con lui, inconsapevole di essere vista da Xander. Nonostante il rancore che prova nei suoi confronti, Anya si sente profondamente addolorata per il disgusto che ha suscitato in lui. In seguito, collabora con Buffy e Xander nel tentativo di fermare Willow dal suo proposito di distruggere il mondo.\nNella settima stagione, Anya affronta sempre pi\u00f9 difficolt\u00e0 nel suo ruolo di demone della vendetta. Sensibilizzata dalla sua vita come umana, \u00e8 ora riluttante agli spargimenti di sangue e alle punizioni troppo cruente. Perde cos\u00ec rispetto della comunit\u00e0 demoniaca, al punto che le viene revocato il potere del teletrasporto per un breve periodo. Alla fine, udendo il richiamo di una giovane umiliata dal suo fidanzato e da un gruppo di suoi amici, Anya evoca un sanguinario demone ragno che fa strage dei giovani, spingendo Buffy a cercare di ucciderla. Pentita del suo gesto, Anya chiede a D'Hoffryn di essere sacrificata alle potenze infernali per riportare in vita i giovani da lei massacrati. Il demone acconsente, ma per punirla del suo abbandono, la ritrasforma in un'umana, e uccide al suo posto il demone Halfrek, da sempre grande amica di Anya. Dopo qualche tempo, Anya va a vivere a casa di Buffy con il resto della Scooby Gang per poter affrontare la minaccia del Primo (e anche per sfuggire ai sicari di D'Hoffryn). Durante questo periodo stringe amicizia con Andrew e si riavvicina Xander. Durante la battaglia finale, Anya si batte con grande coraggio contro i suoi avversari, ma alla fine rimane uccisa. Il corpo della donna rimane sepolto dalle macerie del liceo di Sunnydale, per poi sprofondare nella voragine che inghiotte la citt\u00e0.\nAnya ricompare nella decima stagione a fumetti come fantasma. Visibile solo al suo ex fidanzato, questi non informa la banda su di lei.\nSar\u00e0 proprio Anya a dare consigli a Xander sul suo attuale rapporto con Dawn. Successivamente, viene rivelato che il fantasma di Anya \u00e8 in realt\u00e0 una copia della donna creata da D'Hoffryn, che vuole avere il libro di Giles per cambiare le regole del mondo umano e diventare cos\u00ec il pi\u00f9 potente dei demoni. La finta Anya ricever\u00e0 in seguito forma fisica da D'Hoffryn, ma lo tradir\u00e0, aiutando Xander e i suoi amici a sconfiggerlo. Gravemente ferita durante quest'ultima battaglia, la finta Anya muore tra le braccia di Xander. Le sue ceneri verranno messe in un'urna, sulla quale viene inciso \"Anya, padrona della sua vita\".\nBuffy Summers.\nProtagonista di \"Buffy l'ammazzavampiri\" e personaggio minore di \"Angel\"; compare inoltre in varie opere derivate come racconti, fumetti e videogiochi. Esordisce nel film del 1992, dal quale venne poi tratta l'omonima serie televisiva. Il personaggio \u00e8 stato interpretato nel film da Kristy Swanson, in televisione da Sarah Michelle Gellar e nel videogame da Giselle Loren. Buffy \u00e8 una Cacciatrice, ovvero una ragazza ritrovatasi indipendentemente dalla sua volont\u00e0 ad avere una forza sovraumana e la missione di proteggere l'umanit\u00e0 dai vampiri e altre forze demoniache. Sebbene detesti questo fardello, che riceve quando ha solo quindici anni, si dimostra estremamente efficiente nel suo ruolo. A differenza di gran parte delle Cacciatrici, Buffy non agisce in solitudine, ma accetta il supporto del suo gruppo di amici, in particolare Xander e Willow.\nCharles Gunn.\nPersonaggio di \"Angel\". \u00c8 interpretato da J. August Richards. Gunn \u00e8 un cacciatore di demoni e di vampiri ossessionato dalla sua missione che in seguito diviene collaboratore Angel e membro della Angel Investigazioni. Appare nella prima stagione nell'episodio \"Zona di guerra\" e diventa uno dei personaggi fissi della serie dalla seconda stagione in poi.\nGunn nasce a Badlands, un quartiere di Los Angeles che la polizia \u00e8 solita trascurare ed abitato da una quantit\u00e0 impressionante di vampiri e demoni. Ragazzo di strada di origini povere, Gunn verr\u00e0 addestrato da sua nonna a combattere i vampiri, assieme a sua sorella Alonna. A diciassette anni Gunn diventa il leader di una banda di combattenti anti-vampiri reclutati nel quartiere ed agisce come una sorta di Robin Hood urbano, tenendo al sicuro dai demoni e dalle creature soprannaturali le persone residenti nel suo stesso quartiere. Il ragazzo si serve di tecniche di guerriglia al fine di uccidere i vampiri ed \u00e8 solito considerare la sua missione pi\u00f9 importante della sua stessa vita. Gunn incontra Angel durante una ronda notturna e, sebbene inizialmente lo scambi per mal intenzionato finisce poi a convincersi della sua buona fede e stringe con lui un'alleanza. Durante una delle sue battaglie perde la tanto amata sorella Alonna a causa del morso di un vampiro: ella diventa infatti una vampira e Gunn \u00e8 costretto ad ucciderla con le sue mani, decisione che gli peser\u00e0 in eterno sulla coscienza. A seguito dell'episodio egli si unisce ad Angel, entrando a far parte effettivamente della Angel Investigazioni.\nComprendendo di non poter fare tutto da solo, Gunn svilupper\u00e0 un grande rispetto ed un profondo affetto per i compagni di battaglia, che comincer\u00e0 a vedere come una sorta di nuova famiglia. Dopo essere andato a Pylea assieme al team ed aver fatto ritorno, trover\u00e0 centinaia di demoni massacrati anche se benigni e capir\u00e0 che i responsabili sono la sua vecchia gang, guidata da un uomo di nome Gio. A seguito di un confronto la sua vecchia gang, Gunn capir\u00e0 che ora la sua lealt\u00e0 \u00e8 per il vampiro con l'anima e promette ai suoi ex-compagni che se uccideranno ancora senza troppe remore torner\u00e0 a fargliela pagare.\nNel frattempo, Gunn instaura una relazione con Fred, ma i loro rapporti degenerano quando nell'episodio \"Supersimmetria\" il ragazzo uccide il professor Seidel (responsabile di aver mandato Fred a Pylea tra anni prima per invidia) per impedire alla ragazza di farlo con le sue mani e dunque diventare un'assassina. Nonostante i due concludano la loro relazione rimangono buoni amici e Gunn avr\u00e0 in seguito svariati flirt, fra cui quello con la mutante elettrocinetica Gwen Raiden.\nA seguito dell'unione tra la Angel Investigazioni e la sede di Los Angeles della Wolfram &amp; Hart, Gunn si fa impiantare nel cervello la conoscenza delle leggi di tutto il mondo dai dottori mistici dello studio legale, diventandone uno dei migliori avvocati. Gunn dovr\u00e0 in seguito affrontare il trauma della morte di Fred, causata involontariamente da lui stesso, per aver fatto entrare alla Wolfram &amp; Hart un sarcofago contenente un demone millenario (Illyria) che si impossessa del corpo della giovane, cancellando al contempo ogni traccia di lei. A seguito di ci\u00f2 Gunn prender\u00e0 il posto di Lindsey McDonald, intrappolato in una dimensione demoniaca, al fine di comprendere i piani dei Soci Anziani e, soccorso dai suoi compagni si unir\u00e0 alla battaglia contro i membri del Circolo della Spina Nera, uccidendo la senatrice Brucker.\nConnor.\nPersonaggio di \"Angel\", interpretato da Vincent Kartheiser. \u00c8 il figlio dei due vampiri Angel e Darla. Sebbene sia un umano, \u00e8 dotato di tutti i poteri dei genitori, ma nessuna delle loro debolezze.\nCordelia Chase.\nPersonaggio di \"Buffy l'ammazzavampiri\" e di \"Angel\", interpretato da Charisma Carpenter. Cordelia \u00e8 una compagna di scuola di Buffy e si caratterizza inizialmente per un carattere superficiale, altezzoso ed arrogante. Rimasta coinvolta per qualche tempo nella Scooby Gang di Buffy, in seguito si trasferisce a Los Angeles, dove entra a far parte della Angel Investigazioni.\nDaniel \"Oz\" Osbourne.\nPersonaggio principale di \"Buffy l'ammazzavampiri\" e personaggio minore in \"Angel\". \u00c8 interpretato da Seth Green.\nOz \u00e8 un compagno di scuola di Buffy, Willow e Xander, nonch\u00e9 chitarrista del gruppo musicale Dingoes Ate My Baby.\nDurante la seconda stagione di \"Buffy l'ammazzavampiri\", Oz diventa il primo ragazzo di Willow ed entra a far parte della Scooby Gang dopo aver visto Buffy incenerire un vampiro. Poco tempo dopo, Oz diventa un lupo mannaro in seguito al morso di suo cugino Jordy. Da questo momento, sar\u00e0 condannato a trasformarsi in un mostro assetato di sangue durante le notti di luna piena, notti che passer\u00e0 dentro una gabbia nella biblioteca del liceo.\nDurante la terza stagione, essendo stato bocciato, Oz si ritrova in classe insieme a Buffy, Willow e Xander. Il rapporto tra Willow e Oz affronta una breve crisi, quando scopre Willow e Xander baciarsi. I due si rimetteranno insieme alcune settimane dopo. Partecipa insieme al resto dei compagni alla battaglia contro il sindaco, tramutatosi in un serpente gigantesco, e i numerosi vampiri suoi alleati. Riesce infine a diplomarsi.\nDurante la quarta stagione, Oz frequenta il college insieme a Willow e Buffy. Inizia a sentirsi attratto dalla musicista e licantropa Veruca e, durante una notte di luna piena, i due consumano un rapporto sessuale mentre sono in forma di mostri. Veruca, che a differenza di Oz ha sempre amato la propria condizione, cerca di assassinare Willow, ma verr\u00e0 invece uccisa dallo stesso Oz. Dopo questo episodio, Oz \u00e8 ormai terrorizzato dalla sua licantropia e abbandona Sunnydale per non mettere in pericolo Willow. Dopo alcuni mesi passati in Tibet, Oz torna a Sunnydale, dove dimostra a Willow di aver imparato a controllare la sua natura lupesca, infatti non si trasforma pi\u00f9 durante la luna piena. Willow tuttavia \u00e8 a disagio, avendo adesso iniziato una relazione con Tara, e Oz non tarda a scoprirlo, sentendo su Tara l'odore di Willow. Sconvolto, assume la sua forma mostruosa in pieno giorno e viene catturato dall'Organizzazione. Viene in seguito fatto fuggire da Riley e, dopo aver detto addio a Willow, lascia Sunnydale definitivamente.\nDawn Summers.\nPersonaggio di \"Buffy l'ammazzavampiri\", interpretato da Michelle Trachtenberg.\nDawn \u00e8 la sorella minore di Buffy, ma viene introdotta solo all'inizio della quinta stagione, senza che ci sia mai stato alcun cenno alla sua esistenza nei precedenti episodi. Verr\u00e0 in seguito rivelato che originariamente Dawn era un potente artefatto magico, chiamato \"la Chiave\". Riplasmata in forma umana dai monaci per nasconderla dalla dea decaduta Glory, venne inviata a Buffy sotto forma di sorella, con la speranza che la proteggesse anche a costo della sua stessa vita. Per essere sicuri che Buffy portasse a termine l'incarico, i monaci riscrissero i ricordi della Cacciatrice e di chiunque potesse entrare in contatto con Dawn, facendo in modo che tutti, compresa la stessa Dawn, pensassero che la ragazzina ci fosse sempre stata. Anche dopo aver scoperto la verit\u00e0, Buffy decide che deve proteggere la ragazza, non solo perch\u00e9 \u00e8 la Chiave, ma anche perch\u00e9 la sente veramente parte della sua vita. Quando Dawn viene a sapere che cos'\u00e8 realmente ne rimane sconvolta, ma Buffy le far\u00e0 capire che non importa cosa sia in realt\u00e0, perch\u00e9 \u00e8 sempre e comunque sua sorella. Poco tempo dopo, le due sorelle dovranno affrontare il trauma della morte della madre, dovuta a un tumore al cervello. Alla fine della quinta stagione, Glory riesce a rapire Dawn e usa il sangue della ragazza per aprire un portale per la dimensione demoniaca da cui la dea proviene, evento che mette in pericolo le sorti del mondo. Pur sapendo che la morte di Dawn permetterebbe al portale di richiudersi, Buffy si rifiuta di lasciar morire la sorella: approfittando della somiglianza genetica con Dawn, la Cacciatrice riesce a richiudere il portale sacrificando se stessa anzich\u00e9 la ragazzina.\nNella sesta stagione, quando Buffy viene riportata in vita da Willow, Dawn aiuta la sorella a riabituarsi alla vita sulla terra. Sentendosi trascurata da tutti e depressa per la morte della madre, assume pian piano le caratteristiche tipiche di una teenager ribelle e infine inizia a soffrire di cleptomania. Durante la notte di Halloween, Dawn riceve il primo bacio da un ragazzo, Justin, che per\u00f2 si rivela essere un vampiro. Sebbene Justin dimostri di tenere veramente a lei, Dawn lo uccide, essendo il ragazzo intenzionato a vampirizzarla.\nNella settima stagione, Dawn aiuta Buffy nel suo lavoro di consulente e Cacciatrice, dimostrandosi portata per il combattimento e la caccia ai vampiri. Dawn diviene la principale ricercatrice del gruppo e aiuter\u00e0 anche la sorella alle prese con le Potenziali Cacciatrici. Nonostante non abbia poteri speciali, le Potenziali Cacciatrici inizieranno a vederla sempre di pi\u00f9 come una figura autoritaria al pari della sorella. Alla fine combatter\u00e0 al fianco di Buffy nella Bocca dell'Inferno e ne uscir\u00e0 viva dopo la distruzione di Sunnydale.\nNell'ottava stagione a fumetti, Buffy si prodiga a mandare la sorella a Berkeley, mentre lei costituisce l'organizzazione antivampirica della Cacciatrici. La distanza tra le due finisce per logorare il loro rapporto e Dawn si convince che la sorella non la voglia tra i piedi. Durante la permanenza al college, Dawn inizia a uscire con un ragazzo di nome Kenny, che in realt\u00e0 \u00e8 un Trismegisto. In seguito, Dawn tradisce Kenny con il compagno di stanza di lui, Nick, e Kenny allora la maledice, trasformandola in una gigantessa. Non potendo mostrarsi in pubblico in quelle condizioni, Dawn raggiunge la sorella in Scozia, ma non ha il coraggio di ammettere in che circostanze ha subito la maledizione. L'unico con cui trova il coraggio di aprirsi \u00e8 Xander.\nLa mole della ragazza sar\u00e0 di enorme aiuto, quando il gruppo affronter\u00e0 in Giappone un gruppo di vampiri e il loro gigantesco robot. Dopo il ritorno in Scozia, la maledizione progredisce a un secondo stadio, tramutando Dawn in un centauro. Dawn rimane a fare la guardia al castello assieme a Xander, mentre sua sorella e Willow partono per New York. Il ragazzo tenter\u00e0 di farle accettare i lati positivi della sua nuova forma, la quale di riveler\u00e0 parecchio utile pi\u00f9 avanti, quando dovranno affrontare un nuovo attacco scientifico-magico da parte di Warren e Amy. In seguito, mentre Dawn \u00e8 a passeggio nel bosco, l'incantesimo raggiunge lo stadio finale e la ragazza diventa una bambola vivente. La bambolina attira l'attenzione di un giocattolaio psicopatico che la tiene reclusa fino a che non arriva Buffy a soccorrerla assieme al Trismegisto Kenny, che rompe l'incantesimo dopo aver ricevuto le scuse delle giovane, riportandola alle fattezze umane. Dopo questo evento Dawn si riappacificher\u00e0 con la sorella.\nIl gruppo fuggir\u00e0 in seguito sull'Himalaya per apprendere da Oz il modo in cui sopprimere la loro magia interiore di modo da impedire a Twilight di localizzarli; durante il suddetto viaggio, lei e Xander approfondiranno il rapporto che si \u00e8 venuto a creare tra loro negli ultimi tempi e si scopriranno innamorati l'uno dell'altra. Tempo dopo, Dawn si trasferir\u00e0 a San Francisco, riprender\u00e0 gli studi ed andr\u00e0 a convivere con Xander, ospitando la sorella. Dawn e Xander, avranno anche una figlia, Joyce Harris, chiamata cos\u00ec in onore della defunta nonna materna.\nHarmony Kendall.\nPersonaggio secondario di \"Buffy l'ammazzavampiri\" e personaggio principale di \"Angel\". \u00c8 interpretata da Mercedes McNab.\nHarmony viene presentata inizialmente come una liceale facente parte di un gruppo di amiche sciocche e vanesie capitanato da Cordelia Chase. Quando Cordelia inizia a uscire con Xander, Harmony si allontana da lei, in quanto considera il ragazzo un perdente e le subentra come leader del gruppo. Alla fine della terza stagione di \"Buffy l'ammazzavampiri\", mentre infuria la battaglia tra studenti e vampiri, Harmony viene morsa da uno dei vampiri.\nAll'inizio della quarta stagione si scopre che Harmony non \u00e8 stata uccisa, bens\u00ec vampirizzata, pur mantenendo la frivolezza e l'ingenuit\u00e0 che la caratterizzavano da umana. Ha una breve relazione con Spike, che naufraga a causa del crescente disprezzo di lui nei confronti della sciocca vampira. Quando Spike riesce a fuggire dall'Organizzazione i due si riavvicinano, ma Harmony lo scaccia, mal tollerando l'ossessione di Spike per la Cacciatrice.\nDopo la rottura con Spike, Harmony vuole dimostrare di sapersela cavare da sola e si mette a capo di un'improbabile banda di vampiri con la quale cerca di uccidere la Cacciatrice. Il suo piano di rapire Dawn per attirare Buffy fallisce miseramente, costringendola a rifugiarsi da Spike. Dopo che il vampiro dichiara il proprio amore a Buffy, Harmony rompe definitivamente con lui. Parte poi per Los Angeles.\nPer un breve periodo diventa segretaria di Angel alla Wolfram &amp; Hart, bench\u00e9 la sua sbadataggine e la mancanza di un'anima le rendano difficile integrarsi tra i colleghi. Infine tradir\u00e0 Angel, ma il vampiro, preparato a questa evenienza, si limiter\u00e0 a licenziarla concedendole una lettera di raccomandazione.\nNella serie a fumetti \"Buffy l'ammazzavampiri - Ottava stagione\", Harmony firma un contratto con MTV per girare un reality show sulla sua vita da vampiro: \"Harmony Bites\". Il programma riceve un successo considerevole ed in breve la bionda non morta diventa una star. Attraverso questa manovra tuttavia Harmony d\u00e0 il via ad una reazione a catena che porta vampiri e Cacciatrici sotto i riflettori dell'opinione pubblica che, paradossalmente inquadra i vampiri come le vittime. Seppur priva di intenti maliziosi Harmony sfrutta tutto ci\u00f2 per dare maggior share al suo programma.\nA seguito della distruzione del Seme delle Meraviglie da parte di Buffy, con la conseguente rimozione di tutta la magia del mondo, il suo show verr\u00e0 cancellato e dunque Harmony, per proseguire la sua carriera in televisione, parteciper\u00e0 a \"Ballando con le stelle\".\nIllyria.\nPersonaggio di \"Angel\", interpretato da Amy Acker. Illyria \u00e8 un demone antico estremamente potente ritornato in vita nel corpo di Winifred \"Fred\" Burkle, trasformando la donna in un guscio vuoto nel quale Illyria si stabilisce. Dopo aver perso il suo regno e parte dei suoi poteri diverr\u00e0 un'alleata della Angel Investigazioni, nonostante l'ostilit\u00e0 dei membri del gruppo.\nLorne.\nPersonaggio di \"Angel\", interpretato da Andy Hallett.\nLorne \u00e8 un demone pacifista che si unisce alla Angel Investigazioni durante la terza stagione. Sebbene accettato rapidamente dagli altri, ha difficolt\u00e0 ad adattarsi allo stile di vita violento del gruppo.\nRiley Finn.\nPersonaggio di \"Buffy l'ammazzavampiri\", \u00e8 interpretato da Marc Blucas.\nNel primo episodio della quarta stagione, Buffy incontra Riley al college e le sembra un semplice studente e assistente di una professoressa, la prof. Walsh. Con l'andar del tempo i due iniziano a frequentarsi e scoprono che entrambi celano una doppia identit\u00e0: lei studentessa-Cacciatrice di vampiri, lui studente-soldato di un commando, l'\"Organizzazione\" (\"The Initiative\"), che imprigiona e compie esperimenti scientifici su demoni e vampiri. La loro relazione viene subito messa alla prova dall'arrivo di Faith, uscita dal coma, che va a letto con Riley dopo aver preso possesso del corpo di Buffy; grazie ai consigli di Jonathan, il ragazzo viene perdonato. Nel frattempo le vere intenzioni della Walsh si rivelano: creare un'arma potentissima, Adam, dall'unione di parti umane e di demoni, ma il progetto le si ritorce contro. Riley rivede le sue priorit\u00e0 e smette di obbedire, diventando disertore, ma si indebolisce senza le droghe che gli venivano somministrate. Alla fine della stagione si scopre che Adam lo pu\u00f2 manipolare tramite un chip che gli era stato impiantato dalla Walsh, ma Riley riesce a rimuoverlo per aiutare Buffy a sconfiggere il demonoide.\nLa relazione di Buffy e Riley attraversa momenti sempre pi\u00f9 difficili man mano che la forza della Cacciatrice cresce, ponendo il problema del rapporto non paritario tra un'eroina adolescente e un ragazzo \"normale\", il quale, non essendo pi\u00f9 dotato dei poteri da superuomo sperimentati nell'Organizzazione, tenta in ogni modo di stare al suo livello. Nel frattempo la madre di Buffy scopre di avere un tumore, ma la ragazza si confida prima con Spike, facendo sentire Riley escluso. Il rapporto di crescente confidenza tra Spike e Buffy inizia a costituire un problema per Riley, che finisce per sfogare la sua frustrazione pagando delle vampire per farsi mordere. Spike, geloso del loro rapporto, conduce Buffy a vedere il fidanzato nel covo dei vampiri e dalla lite che ne scaturisce Riley d\u00e0 un ultimatum alla ragazza: o Buffy gli dimostrer\u00e0 di amarlo chiedendogli di restare o lascer\u00e0 Sunnydale per una missione in Sud America. Anche se inizialmente confusa, grazie ai consigli di Xander, Buffy decide di correre a fermarlo, ma arriva quando l'elicottero di Riley \u00e8 gi\u00e0 in volo.\nRiley torna a Sunnydale seguendo le tracce di un demone che deve deporre delle uova e chiede l'aiuto di Buffy per catturarlo. Ma ci\u00f2 che subito non riesce a dire \u00e8 che si \u00e8 sposato con la collega Sam, che con lui ha affrontato la missione in Sud America. Quando Buffy si rende conto di ci\u00f2 che li lega si rifugia tra le braccia di Spike smettendo di pensare al compito affidatole. Intanto Riley intuisce che Spike \u00e8 coinvolto nel traffico delle uova di demone e irrompe nella cripta dove lo trova a letto con Buffy. Finita la loro missione, Riley e Sam lasciano Sunnydale per sempre.\nNell'ottava stagione a fumetti Riley ricompare inizialmente come affiliato al gruppo di Twilight, tuttavia si scoprir\u00e0 in seguito essere solo una copertura, in quanto vi si era infiltrato per conto di Buffy. Si riunir\u00e0 al gruppo durante la guerra a Twilight sull'Himalaya e riporter\u00e0 gravi ferite per le quali sar\u00e0 ricoverato dopo la sconfitta subita.\nRupert Giles.\nPersonaggio di \"Buffy l'ammazzavampiri\", \u00e8 interpretato da Anthony Head. Giles \u00e8 l'Osservatore di Buffy, nonch\u00e9 mentore e guida per tutti i membri della Scooby Gang. \u00c8 un uomo saggio e posato, ma nasconde un passato violento.\nSpike.\nPersonaggio di \"Buffy l'ammazzavampiri\" e di \"Angel\"; \u00e8 interpretato da James Marsters. Nato col nome di William Pratt, \u00e8 un vampiro di circa un secolo. Presentato inizialmente come nemico di Buffy, Spike \u00e8 famoso per aver gi\u00e0 ucciso ben due Cacciatrici, ed \u00e8 ossessionato dal desiderio di ucciderne altre. Viene in seguito catturato dall'Organizzazione, che gli impianta un chip nel cervello in grado di causargli dolori atroci ogni volta che cerca di far del male a un essere umano. In queste condizioni si ritrover\u00e0 col tempo ad essere un riluttante alleato della Scooby Gang. In seguito si accorger\u00e0 di essere innamorato di Buffy.\nTara Maclay.\nPersonaggio principale di \"Buffy l'ammazzavampiri\"; \u00e8 interpretata da Amber Benson. Tara \u00e8 una giovane strega che si unisce alla Scooby Gang dopo essersi fidanzata con Willow durante la quarta stagione.\nWesley Wyndam-Pryce.\nPersonaggio secondario di \"Buffy l'ammazzavampiri\" e personaggio principale in \"Angel\"; \u00e8 interpretato da Alexis Denisof. Inizialmente Osservatore di Buffy, in sostituzione a Giles, si dimostrer\u00e0 estremamente inetto in tale ruolo. Licenziato, si trasferisce a Los Angeles, dove si unisce alla Angel Investigazioni, diventando col tempo uno dei pi\u00f9 coraggiosi e leali alleati di Angel.\nWillow Rosenberg.\nPersonaggio principale di \"Buffy l'ammazzavampiri\" e personaggio minore in \"Angel\". \u00c8 interpretata da Riff Regan nell'episodio pilota mai andato in onda e da Alyson Hannigan per tutto il resto della serie. Willow \u00e8 la migliore amica di Buffy e Xander. \u00c8 una ragazza di eccezionale intelligenza, un'abile hacker e, in seguito, una potente strega.\nWinifred \"Fred\" Burkle.\nPersonaggio di \"Angel\". \u00c8 interpretata da Amy Acker.\nFred \u00e8 una ragazza texana ex-studentessa di fisica all'universit\u00e0 di Los Angeles. Per pagarsi gli studi, lavorava nella biblioteca pubblica Stewart Brunell. Un giorno, mentre riordinava i libri sugli scaffali, fu risucchiata da un portale magico che la intrappol\u00f2 nella dimensione di Pylea. In questo mondo, gli umani venivano trattati come schiavi e chiamati \"mucche\". Dopo cinque anni di schiavit\u00f9, Fred fugg\u00ec e si rifugi\u00f2 in una grotta. Pass\u00f2 le giornate a scrivere sulle pareti della caverna ipotesi e teorie su come lasciare Pylea e tornare a casa. Questi anni la renderanno sempre pi\u00f9 instabile psicologicamente.\nFred compare per la prima volta durante la seconda stagione di \"Angel\", quando i membri della Angel Investigazioni partono per Pylea per trovare Cordelia, risucchiata in questa dimensione da un portale.\nDurante la terza stagione, Angel e il suo team cercano di aiutare Fred che, traumatizzata dai suoi anni difficili, ha paura di uscire dalla sua stanza, teme il mondo esterno che non riconosce pi\u00f9 e non riesce a integrarsi nel gruppo. L'arrivo dei genitori di Fred alla Angel Investigazioni \u00e8 l'innesco che le consente di riprendersi dal calvario che ha vissuto negli ultimi cinque anni a Pylea. Da questo momento, Fred diventa un membro importante della Angel Investigazioni, che trae grande vantaggio dall'eccezionale intelligenza della ragazza. Presto, Wesley si innamora di Fred, ma la donna si innamora invece di Gunn e lo frequenta da circa un anno. Alla fine della stagione, Fred e Gunn gestiranno da soli la Angel Investigazioni in quanto Angel e Cordelia scompaiono, che Lorne li lascia per una carriera da showman a Las Vegas e che Wesley viene stato cacciato dal gruppo.\nNella quarta stagione, il gruppo torna a ricomporsi e le cose iniziano a tornare come erano prima. Fred scopre che era stato il suo insegnante di fisica, Oliver Seidel, che lei ammirava molto, a mandarla a Pylea insieme a molti altri suoi allievi. Furiosa, Fred vorrebbe ucciderlo e, con l'aiuto di Weasley, riesce quasi a spedirlo in una dimensione demoniaca, tramite un apposito portale. Tuttavia, Gunn spezza il collo all'uomo prima che Fred possa consumare la sua vendetta e macchiarsi di omicidio. Questo evento tuttavia li allontana l'uno dall'altra, creando inoltre un'ostilit\u00e0 tra Gunn e Weasley, da tempo innamorato della ragazza. Gunn infine lascia Fred, ma anche la relazione con Weasley muore sul nascere, avendo Fred scoperto che l'uomo ha avuto una relazione con la malvagia Lilah Morgan. Quando, pi\u00f9 avanti nella stagione, la \"figlia\" di Cordelia, Jasmine, si impossessa della mente di ogni abitante della Terra, Fred \u00e8 la prima a sottrarsi al suo controllo, dopo essere entrata in contatto con il sangue della stessa Jasmine. Cos\u00ec Fred si ritrova sola contro tutti ed \u00e8 costretta a fuggire e nascondersi, perch\u00e9 anche i suoi stessi amici vogliono ucciderla. Infine, Fred riesce a mostrare ai suoi amici qual \u00e8 la vera natura di Jasmine grazie al sangue di Cordelia che, per aver partorito il demone, porta dentro di s\u00e9 parte del suo sangue. Cos\u00ec Angel e la sua squadra, non pi\u00f9 ipnotizzati, possono finalmente combattere e uccidere Jasmine.\nNella quinta stagione, la Angel Investigazioni si fonde con la Wolfram &amp; Hart e Fred diviene il capo del dipartimento scientifico. \u00c8 assistita da Knox, con il quale ha un rapporto amichevole, cosa che crea tensioni di gelosia con Wesley, ancora innamorato di lei. Quando Spike resuscita in forma intangibile, Fred \u00e8 la prima persona a cui chiede aiuto, poich\u00e9 ha paura di andare all'inferno e il suo status di \"fantasma\" non gli piace. Fred promette di riportarlo alla sua forma materiale e i due diventano molto vicini quando Spike, costretto a scegliere tra salvare Fred da un altro fantasma e recuperare la sua forma, sceglie di salvare la giovane donna. Nel frattempo, il suo rapporto con Weasley continua a evolversi. Dopo essere uscita per breve tempo con Knox, si rende conto di essere ormai innamorata di Weasley e i due iniziano una relazione. Poco tempo dopo, un misterioso sarcofago viene consegnato al laboratorio di Fred. Quando, incuriosita, cerca di analizzare il sarcofago, la donna viene infettata dall'entit\u00e0 maligna che esso conteneva. Si tratta dell'anima del demone antico Illyria, che in poco tempo uccide Fred, tramutando il corpo della donna in un guscio vuoto nel quale Illyria si stabilir\u00e0 permanentemente. Fred trascorre gli ultimi istanti di vita tra le braccia di Weasley.\nXander Harris.\nPersonaggio di \"Buffy l'ammazzavampiri\". \u00c8 interpretato da Nicholas Brendon. Xander uno dei migliori amici di Buffy e Willow. Sebbene sia un normalissimo essere umano, privo di qualunque potere speciale, durante la tutta la serie Xander \u00e8 di prezioso aiuto alla Cacciatrice nella sua lotta contro le forze del male.\nPersonaggi secondari.\nAdam.\nPersonaggio di \"Buffy l'ammazzavampiri\"; \u00e8 interpretato da George Hertzberg. Adam \u00e8 il nemico principale della quarta stagione.\nInizialmente chiamato \"progetto 314\", si tratta di un agglomerato di parti di demoni, umani e robot, creato per conto dell'Organizzazione dalla dottoressa Walsh, al fine di un utilizzo a scopo militare. Adam \u00e8 pressoch\u00e9 invulnerabile, a meno che non si strappi il suo cuore di androide (una batteria nucleare virtualmente eterna).\nAlla sua attivazione, si ribella immediatamente alla sua creatrice, uccidendola, per poi vagare per Sunnydale uccidendo e analizzando i demoni. Si propone poi ai demoni e ai vampiri come guida, unendoli in gruppo e spingendoli a superare le loro paure (ad esempio suggerisce a dei vampiri di entrare in una chiesa e fare del loro peggio coi fedeli per verificare dove sia il Dio che tanto temono). Dopo aver fatto della base operativa dell'Organizzazione il suo centro di comando, inizia a trasformare gli umani in esseri a lui simili, sebbene non realmente dotati di volont\u00e0, ma quasi sue \"estensioni\" da lui stesso controllate. Molto interessato ai rapporti e relazioni umane, arruola Spike per scoprire i segreti della Cacciatrice e dei suoi amici. Dalle sue ricerche evince l'imperfezione delle razze esistenti e si appresta a farle scontrare tra loro per una reciproca distruzione, allo scopo di creare una nuova razza, simile a se stesso, che prenda il controllo del pianeta. Buffy si oppone al piano di Adam, ma si ritrova in seria difficolt\u00e0, essendo Adam molto pi\u00f9 forte di lei. Tuttavia, grazie a un incantesimo di Willow che unisce le forze della strega, di Giles e di Xander nel corpo della Cacciatrice, Buffy diviene temporaneamente una dea: con questi nuovi poteri sconfigge Adam, strappandogli il cuore robotico.\nAmy Madison.\nPersonaggio di \"Buffy l'ammazzavampiri\"; \u00e8 interpretata da Elizabeth Anne Allen.\nAmy \u00e8 originaria di Sunnydale ed \u00e8 coetanea di Buffy, Xander e Willow, con cui frequenta la Sunnydale High School. Sua madre Catherine era una cheerleader estremamente benvoluta e passata alla storia della citt\u00e0 come \"Catherine la Grandiosa\", nonch\u00e9 segretamente una strega. Quando il padre abbandon\u00f2 la famiglia, la madre divenne estremamente severa con Amy, controllando la sua dieta e il suo sviluppo fisico e scolastico per far s\u00ec che seguisse le sue orme. Per tutta la vita Amy si sent\u00ec sminuita dalla madre che la faceva costantemente sentire una nullit\u00e0 per qualunque cosa facesse.\nCompiuti i sedici anni, Amy viene punita da Catherine per non aver mai (a suo parere) combinato nulla nella sua vita, forzandola a uno scambio di corpi. In questo modo Catherine cerca di rivivere la sua giovinezza e per prima cosa tenta l'esame di cheerleader, eliminando tutte le altre concorrenti ed attirando in questo modo l'attenzione di Buffy e della gang. Scoperto il suo inganno, riescono a riportare Amy nel suo legittimo corpo e sigillare Catherine in un vecchio trofeo da cheerleader.\nLibera dall'oppressione materna Amy incomincia a vivere con il padre ed assaporare maggiormente la vita, scoprendo piano piano di possedere poteri simili a quelli della madre. Diviene un'amica della Scooby Gang, tanto che nella seconda stagione Xander le chieder\u00e0 di fare un incantesimo d'amore su Cordelia per farle provare ci\u00f2 che ha provato lui quando la ragazza l'ha lasciato. L'incantesimo fallisce e tutte le donne della citt\u00e0, compresa Amy, sviluppano un'attrazione morbosa verso Xander.\nNella terza stagione i cittadini di Sunnydale, maledetti da un demone, vengono indotti a una \"caccia alle streghe\", che culminer\u00e0 nella cattura di Willow, Amy e Buffy che condannano al rogo. Disperata, Amy riesce a scappare trasformandosi in topo, ma rimane bloccata in tale forma, in quanto non esiste in citt\u00e0 una strega tanto potente da rompere il suo incantesimo. Willow decide allora di tenerla con s\u00e9 come animale domestico fino a quando non sar\u00e0 in grado di ridarle fattezze umane.\nNella sesta stagione Willow, divenuta molto pi\u00f9 potente, ritrasforma Amy in umana. Le due ridivengono amiche, ma Amy avr\u00e0 una pessima influenza su Willow, peggiorando la sua gi\u00e0 grave dipendenza dalla magia nera. Alla richiesta di spiegazioni, Amy risponde che \u00e8 una sorta di vendetta per averle fatto passare tre anni rinchiusa in una gabbia come un ratto mentre lei viveva la sua vita e diventava di giorno in giorno sempre pi\u00f9 potente e emancipata, quasi come se si fosse dimenticata di lei. Willow le impone di uscire dalla sua vita.\nNella settima stagione, Willow, dopo il primo bacio scambiato con Kennedy si trasformer\u00e0 fisicamente in Warren, il ragazzo che uccise la sua precedente fidanzata, Tara. L'esperienza di essere nel corpo di Warren la porta sull'orlo della follia, ma Kennedy riesce a scoprire che dietro a tutto ci\u00f2 si cela un'illusione provocata da Amy, che ammette di odiare Willow per tutto il potere che possiede e per come l'abbia superata nonostante lei sia una strega per ereditariet\u00e0 genetica. L'incantesimo viene tuttavia spezzato grazie a un secondo bacio tra Kennedy e Willow.\nAmy ricompare nell'ottava stagione a fumetti come uno dei principali antagonisti. Viene svelato che dopo il crollo di Sunnydale, lei rimase intrappolata nel sottosuolo: il fatto di vivere nuovamente sottoterra come un ratto aggrav\u00f2 parecchio la sua condizione psicologica. Amy sta ora con Warren Meers, l'assassino di Tara e che Willow scuoi\u00f2 per vendicarsi: Amy gli permette di tornare a vivere, fornendogli un'invisibile pelle magica. I due vengono soccorsi dai militari, i quali sono anch'essi avversi a Buffy e le sue Cacciatrici e si alleano con loro. Sar\u00e0 lei a guidare un esercito di zombie e vampiri contro il castello in cui risiedono Buffy e le altre Cacciatrici, e qui ingagger\u00e0 una battaglia mistica con l'odiata rivale Willow, uscendone vincitrice e portandola al cospetto di Warren per essere torturata. Tuttavia, l'intervento di Buffy e la conseguente liberazione di Willow costringono i due alla fuga.\nSi scopre pi\u00f9 avanti che essi rispondevano in realt\u00e0 a Twilight, per conto del quale lanceranno un missile caricato magicamente contro il castello delle Potenziali in Scozia, causando la distruzione di buona parte dell'edificio ed assediandolo da demoni evocati dalla strega. Tuttavia, l'organizzazione delle Cacciatrici si salver\u00e0 ugualmente. Successivamente lei e Warren si redimeranno dopo aver capito di essere stati solo sfruttati da Twilight ed indirizzeranno Buffy verso la base dell'ex-capo per liberare Andrew, Giles e Faith dalle sue grinfie. Quando il nemico si riveler\u00e0 essere Angel e ascender\u00e0 con Buffy ad una dimensione superiore rendendo l'attuale sacrificabile, Amy e Warren combatteranno al fianco delle Cacciatrici per difendere il proprio mondo dall'invasione di demoni transdimensionali. Terminata la battaglia, con la distruzione del \"Seme delle Meraviglie\" e la scomparsa di tutta la magia del mondo, Amy si ritrova spogliata dei propri poteri e Warren muore a causa della dissoluzione dell'incantesimo che gli faceva da pelle.\nAndrew Wells.\nPersonaggio di \"Buffy l'ammazzavampiri\" e di \"Angel\"; \u00e8 interpretato da Tom Lenk.\nAndrew \u00e8 il fratello pi\u00f9 giovane di Tucker Wells, lo studente che aveva radunato i mastini infernali per attaccare il ballo scolastico nell'episodio \"Il ballo\". Andrew stesso possiede l'abilit\u00e0 di evocare i demoni e controllare gli animali, bench\u00e9 questi non vengano mai impiegati dopo la sesta stagione.\nDurante l'ultimo anno scolastico di Buffy al Sunnydale High, Andrew cre\u00f2 dei \"demoni scimmie volanti\" perch\u00e9 attaccassero la recita scolastica di fine anno, apparentemente per nessun altro motivo che divertirsi. La Scooby Gang non ha invece il minimo ricordo di questo fatto, che \u00e8 semplicemente uno dei moltissimi avvenimenti soprannaturali avvenuti a Sunnydale ed inoltre non ha la pi\u00f9 pallida idea di chi Andrew sia, fino a quando non rivela la sua parentela con Tucker. In seguito continueranno spesso a riferirsi a lui come \"l'altro tipo\", \"il fratello di Tucker\" e simili. Altre gag che spesso coinvolgono il personaggio riguardano la sua latente omosessualit\u00e0, spesso goffamente tenuta nascosta dal ragazzo.\nAndrew compare per la prima volta nella sesta stagione come membro del \"Trio\", gli auto-nominatisi \"arci-nemici\" di Buffy, ai quali Andrew si unisce per divertimento e sete di potere. Molti dei loro piani si basano sulla sua abilit\u00e0 a convocare e controllare i vari tipi di demoni. Quando il capo del Trio, Warren, per sbaglio uccide la fidanzata di Willow, Tara, mentre spara a Buffy, Willow lo scuoia vivo e da la caccia a Andrew e al terzo membro, Jonathan. Grazie all'aiuto della stessa Buffy e degli altri membri della Scooby Gang, Andrew e Jonathan si sottraggono alla vendetta della strega e fuggono in Messico.\nMentre vive in Messico con Jonathan, Andrew \u00e8 avvicinato dal Primo, che, sotto le spoglie di Warren, lo convince ad aprire il Sigillo di Danzalthar: tornato a Sunnydale nella settima stagione, uccide Jonathan nell'atto di aprire il sigillo. Viene presto scoperto, catturato e tenuto ostaggio dagli Scoobies che gli sono molto ostili, sia perch\u00e9 ha assassinato Jonathan, sia per le sue fastidiose abitudini. Ciononostante, col passare del tempo inizia a identificarsi con Buffy e il suo gruppo e stringe un legame di amicizia con Anya. Nell'episodio \"Il narratore\", Andrew decide di documentare le avventure degli Scoobies per le generazioni future, filmandoli con una videocamera, esagerando in drammaticit\u00e0 ed edulcorando tutto ci\u00f2 che riguarda il descrivere se stesso. Buffy \u00e8 irritata dai suoi tentativi di trasformare tutto in \"fiction\" e lo costringe ad ammettere la gravit\u00e0 delle sue colpe. Dopo ci\u00f2, in preda al rimorso, Andrew si sforza di aiutare Buffy nella lotta, partecipando alla battaglia finale nell'episodio \"La prescelta\", sopravvivendo.\nAndrew compare in due episodi della quinta stagione di \"Angel\", leggermente maturato e sotto la guida di Giles, che lo addestra per farne un Osservatore. Nell'episodio \"Il danno\" giunge a Los Angeles per aiutare una Cacciatrice psicopatica, Dana, e quando Angel prova a portarla nella sede della Wolfram &amp; Hart, Andrew fa valere la sua autorit\u00e0 di Osservatore, ricordando come ella debba andarsene con lui, e non restare l\u00ec. Riappare nell'episodio \"La ragazza in questione\" dove racconta ad Angel e Spike che Buffy frequenta un vampiro noto come l'Immortale, ma nel sequel a fumetti \"Buffy l'ammazzavampiri - Ottava stagione\" verr\u00e0 rivelato che questa era una menzogna dovuta ad una precauzionale misura di sicurezza, e che quella \"Buffy\" era solo una controfigura.\nIn \"Buffy l'ammazzavampiri - Ottava stagione\", Andrew addestra e gestisce numerose Cacciatrici. Mander\u00e0 le sue truppe in sostegno alla squadra di Buffy nella battaglia contro dei vampiri asiatici con poteri anormali al centro di Tokyo. Qui dar\u00e0 anche una mano a Dawn a combattere un robot gigantesco sfruttando la sua conoscenza sull'argomento dei robot giapponesi. In seguito tenter\u00e0 di riportare sulla retta via la Cacciatrice Simone Doffler, un tempo sotto la sua responsabilit\u00e0. In questa occasione il ragazzo dimostrer\u00e0 definitivamente di essere diventato pi\u00f9 maturo arrivando a dirsi pronto a dare la vita pur di rimediare ai suoi errori. Pur non riuscendo a riconvertire la ragazza al bene, Andrew ricever\u00e0 da Buffy parole di conforto che lo ufficializzano come effettivo membro della \"famiglia\" delle Cacciatrici. Quando Twilight assale i protagonisti con un esercito armato, Andrew fa tutto il possibile per reggere l'attacco e limitare le perdite, ma ci\u00f2 non sar\u00e0 sufficiente a vincere la battaglia e difatti finisce per essere catturato dal nemico assieme a Giles e Faith. Teletrasportato nella base di Twilight, assister\u00e0 alla facile disfatta di Faith da parte di quest'ultimo e la soccorrer\u00e0 indossando una speciale armatura progettata anni prima assieme a Warren. Viene tuttavia messo in difficolt\u00e0 dal nemico, ma verr\u00e0 salvato da Buffy poco prima che questi lo uccida. Si unir\u00e0 ai compagni durante la battaglia finale contro i demoni transdimensionali, rimanendo ferito, ma sopravvivendo.\nBenjamin \"Ben\" Wilkinson.\nPersonaggio di \"Buffy l'ammazzavampiri\"; \u00e8 interpretato da Charlie Weber.\nBen \u00e8 l'alter-ego della malefica dea Glory, generato come prigione per la divinit\u00e0 infernale. Ciononostante, conduce una vita normale: dopo essere diventato un medico, \u00e8 giunto a Sunnydale e ha lavorato nell'ospedale della cittadina. Ben \u00e8 un uomo gentile ed educato che dimostra una grande abilit\u00e0 nel confortare la famiglia Summers durante la malattia di Joyce. Tuttavia, Glory impara a liberarsi dalla sua prigione di carne per brevi lassi di tempo, durante i quali il corpo e la mente di Ben si tramutano in quelli della dea. Un incantesimo impedisce che eventuali esseri umani spettatori della mutazione ne conservino il ricordo.\nMan mano che Glory passa pi\u00f9 tempo \"libera\" nella loro esistenza comune, la vita di Ben si complica e alla fine perde il suo lavoro all'ospedale dopo un periodo di tre settimane passate nell'identit\u00e0 di Glory. Ben sa che Dawn \u00e8 la Chiave Mistica che Glory sta cercando, ma tenta di nasconderlo al suo alter-ego, e prova persino ad iniziare una relazione romantica con Buffy, che per\u00f2 non ha seguito.\nAlla fine della quinta stagione, le due entit\u00e0 iniziano a sovrapporsi, al punto da poter comunicare tra loro e condividere i ricordi e le emozioni, cosa prima di allora impossibile; allo stesso tempo, i testimoni delle loro trasformazioni iniziano a ricordarle.\nIn seguito, Glory rapisce Dawn, con l'intento di usare il sangue della ragazza per aprire un portale verso la dimensione demoniaca da cui proviene, cosa che metterebbe a rischio le sorti del pianeta Terra. Ben prova ad aiutare Dawn a fuggire da Glory, ma alla fine si arrende, quando la divinit\u00e0 gli promette l'immortalit\u00e0 e un'esistenza indipendente da lei. Alla fine, Ben viene soffocato da Giles per assicurarsi che l'infernale divinit\u00e0 non riaffiori pi\u00f9.\nCaleb.\nPersonaggio di \"Buffy l'ammazzavampiri\". \u00c8 interpretato da Nathan Fillion.\nCaleb \u00e8 il braccio destro del Primo, l'antagonista principale della settima stagione.\nIn passato fu un prete scomunicato e un omicida seriale, responsabile della morte di almeno due ragazze, che attir\u00f2 sfruttando il suo fascino e i suoi sermoni. Caleb \u00e8 il servo pi\u00f9 fedele del Primo che ritiene superiore al Dio che adorava in passato; \u00e8 un uomo estremamente misogino ed \u00e8 anche l'unico essere senziente ad aiutare il Primo in totale consapevolezza, senza essere manipolato o stregato in alcun modo. \u00c8 dotato di una forza sovrumana, donatagli dal Primo stesso, grazie alla quale pu\u00f2 affrontare a mani nude qualunque nemico, Cacciatrici comprese.\nCaleb viene introdotto nella seconda met\u00e0 della settima stagione. Nel tentativo di eliminare tutte le minacce alla rinascita del Primo, dirige orde di Portatori per uccidere sistematicamente le Potenziali Cacciatrici in tutto il mondo. Nell'episodio \"Ragazze sporche\", Caleb attacca di persona la Scooby Gang. Uccide due Potenziali Cacciatrici, sconfigge senza sforzo Buffy, Faith e Spike, e cava un occhio a Xander. Caleb viene sconfitto nell'ultimo episodio della serie, quando Buffy usa la Falce della Cacciatrice per castrarlo e poi tagliarlo in due.\nClem.\nClem (nome completo Clemente) \u00e8 un personaggio di \"Buffy l'ammazzavampiri\", interpretato da James Charles Leary.\nClem \u00e8 un demone benevolo che vive nella citt\u00e0 di Sunnydale e durante la sesta stagione diventa amico della Scooby Gang, in particolare di Dawn e Spike. Il suo aspetto \u00e8 quello di un umanoide dagli occhi rossi, enormi orecchie e pelle particolarmente cascante. A differenza della maggior parte dei demoni, Clem \u00e8 di natura gentile e non teme la Cacciatrice. Clem \u00e8 ghiotto di gattini, unico lato della sua personalit\u00e0 che inquieta i suoi amici umani. Buffy lo incontra la prima volta nell'episodio \"Sotto esame\" quando accompagna Spike ad una partita di poker tra demoni (in cui gattini vivi sono la posta) dove Clem bara nascondendo le carte tra le pieghe della pelle dei suoi avambracci. \u00c8 poi tra gli invitati alla festa di compleanno di Buffy (\"Il compleanno di Buffy\") ed alle nozze di Anya e di Xander (\"Le campane dell'inferno\"). \nNella settima stagione, Clem, come la maggior parte degli abitanti di Sunnydale, fugge dalla citt\u00e0, poco prima che questa sia distrutta. Nell'ottava stagione a fumetti, Clem diverr\u00e0 assistente personale, autista e guardia del corpo di Harmony.\nD'Hoffryn.\nPersonaggio di \"Buffy l'ammazzavampiri\"; \u00e8 interpretato dall'attore Andy Umberger.\nD'Hoffryn \u00e8 un demone assai potente che occupa un posto elevato nella gerarchia demoniaca. Si tratta del capo dei demoni della vendetta, un ordine che include esseri umani convertiti volontariamente in demoni e dotati della capacit\u00e0 di esaudire desideri di vendetta espressi da altri umani. Per lungo tempo uno tra i pi\u00f9 malvagi demoni al suo servizio fu Anyanka, la vendicatrice delle donne tradite, entrata nelle sue schiere durante il Medioevo.\nDurante la terza stagione, Anyanka viene privata dei suoi poteri da Giles che le distrugge l'amuleto che le conferiva la sua natura demoniaca. D'Hoffryn rifiuta di aiutarla, lasciandola imprigionata nell'identit\u00e0 della teenager Anya Jenkins.\nNella quarta stagione, D'Hoffryn tenta di convincere Willow, appena lasciata da Oz, a divenire un demone della vendetta. La ragazza rifiuta, ma D'Hoffryn le lascia un suo amuleto, grazie al quale ella lo potr\u00e0 invocare nel caso cambiasse idea.\nNella sesta stagione, D'Hoffryn \u00e8 tra gli invitati alle nozze di Anya e Xander: quando questi lascia la ragazza all'altare, D'Hoffryn le restituisce i poteri, rendendola di nuovo un demone della vendetta.\nNella settima stagione, Anya e Buffy si ritrovano a lottare a causa di un desiderio esaudito da Anya, che ha provocato la morte di numerosi ragazzi. Per porre fine al combattimento, Willow invoca D'Hoffryn, chiedendogli di restituire ad Anya la sua umanit\u00e0. Il demone decide di chiedere ad Anya stessa cosa desideri e lei risponde che vuole riportare in vita i giovani, pur sapendo che ci\u00f2 richiederebbe la morte di un demone della vendetta. Disgustato, D'Hoffryn riporta in vita i giovani, ma per punire Anya, anzich\u00e9 sacrificarla, la ritrasforma in un'umana e uccide davanti ai suoi occhi il demone Halfrek, da sempre grande amica di Anya. In seguito, D'Hoffryn mander\u00e0 numerosi sicari ad assalire Anya, costringendo l'ex-demone a rifugiarsi in casa di Buffy.\nDana.\nPersonaggio di \"Angel\"; \u00e8 interpretata da Navi Rawat. \u00c8 una Cacciatrice pazza e violenta in cerca di vendetta su Spike, che crede responsabile della morte dei suoi genitori.\nDarla.\nPersonaggio di \"Buffy l'ammazzavampiri\" e di \"Angel\"; \u00e8 interpretata da Julie Benz.\nSi tratta di una vampira di quasi cinquecento anni, nonch\u00e9 la sire di Angel. Il nome Darla fu scelto da lei stessa dopo la sua trasformazione in vampiro, avendo dimenticato il suo vero nome, come pure molti altri dettagli della sua vita da umana.\nIn vita, Darla era una prostituta che giovanissima si ritrov\u00f2 a un passo dalla morte dopo aver contratto la sifilide. A salvarla fu un antico vampiro chiamato il Maestro che la vampirizz\u00f2 facendola diventare una sua seguace. Darla rest\u00f2 al fianco del suo sire fino a quando non conobbe Liam nel 1753. Dopo essere stato vampirizzato da Darla, Liam cambi\u00f2 il proprio nome in Angelus. Darla port\u00f2 Angelus dal Maestro, ma i suoi modi irrispettosi indussero il Maestro a scacciarlo. Darla, per amore, decise di restare con lui, abbandonando l'antico vampiro per un intero secolo. In seguito Angelus vampirizz\u00f2 Drusilla dopo averla, anche con l'aiuto di Darla, condotta alla follia ed ella si un\u00ec ai due; a sua volta Drusilla vampirizz\u00f2 Spike. I quattro divennero inseparabili e per circa vent'anni seminarono terrore e morte ovunque andassero. Il gruppo si dissolse quando Angel divenne di nuovo capace di provare sentimenti umani, a causa di una maledizione degli zingari che gli permetteva di possedere nuovamente l'anima. Darla torn\u00f2 dunque dal Maestro.\nDarla viene introdotta nella prima stagione di \"Buffy l'ammazzavampiri\" come braccio destro del Maestro e cerca insieme agli altri seguaci di liberarlo dall'incantesimo che lo imprigiona nella Bocca dell'Inferno. Scopre che Angelus, condizionato dalla propria anima, ha cambiato il suo nome in Angel ed \u00e8 diventato alleato della Cacciatrice, di cui inoltre \u00e8 palesemente innamorato. Darla cerca di distruggere la fiducia che si \u00e8 creata tra i due e indurre Angel a tornare al male. Tuttavia, dopo aver cercato di assassinare Buffy, Darla verr\u00e0 uccisa da Angel stesso.\nNella prima stagione di \"Angel\", Darla, grazie alla Wolfram &amp; Hart, viene richiamata dalla morte. \u00c8 ora un essere umano e pu\u00f2 essere usata per attirare il suo amato Angel in trappola. Durante la seconda stagione, grazie a un'essenza magica Angel sogna Darla tutte le notti. Da questi sogni si risveglia sempre pi\u00f9 stanco e inizia a dormire sempre pi\u00f9 ore al giorno. In realt\u00e0 questi non sono solo dei semplici sogni perch\u00e9 Darla \u00e8 realmente con lui. Il piano funziona, Angel \u00e8 ossessionato da lei. Darla vuole farlo tornare Angelus perch\u00e9 ancora lo ama, ma il vampiro le rivela che lei non pu\u00f2 dargli la felicit\u00e0 vera perch\u00e9 non ha mai potuto amarla davvero senza un'anima. Col passare del tempo inizia, per\u00f2, a sentirsi male: non solo per i ricordi di tutte le persone che ha ucciso barbaramente, ma anche per via della sifilide, che continua a progredire poich\u00e9 lei \u00e8 ora umana. Darla chiede ad Angel di trasformarla in vampiro perch\u00e9 non sopporta pi\u00f9 il senso di colpa dovuto all'anima, ma al rifiuto del vampiro se ne va e gli dice di non volerlo pi\u00f9 vedere. Lindsey, innamorato di lei, cerca le cure per la sifilide ma ormai \u00e8 in uno stato talmente avanzato che curarla \u00e8 impossibile, essendo rimasta nel suo corpo per secoli.\nDarla chiede nuovamente aiuto ad Angel, e questi cerca di trovare il modo di dare a Darla una seconda occasione affrontando delle prove che nessuno ha mai superato prima. Nell'ultima Angel deve sacrificare la sua vita e accetta di morire, ma in realt\u00e0 era un test per verificare la risolutezza del vampiro. Darla, per\u00f2, \u00e8 gi\u00e0 tornata in vita e quindi non pu\u00f2 avere una seconda occasione, perch\u00e9 la sta gi\u00e0 vivendo. Angel \u00e8 furibondo e inizia persino a pensare che, forse, se lui la trasformasse potrebbe rimanerle l'anima visto che lui la possiede, ma Darla, commossa dal sacrificio che avrebbe fatto per lei, accetta il suo destino e non intende pi\u00f9 nemmeno trasformarsi in vampira. Angel le promette che le rimarr\u00e0 accanto il tempo che le rimane fino alla fine, ma Lindsey non ha intenzione di accettarlo. Cos\u00ec rintraccia Drusilla, che morde Darla e la fa tornare vampira. Insieme iniziano a fare stragi, ma a fermare i loro giochi \u00e8 di nuovo Angel, che d\u00e0 loro fuoco. Cos\u00ec Darla \u00e8 di nuovo senza forze e trova riparo da Lindsey. Ripresasi, decide di affrontare Angel, ma invece di un violento scontro, i due fanno l'amore. Darla \u00e8 consapevole che la maledizione degli zingari pu\u00f2 essere spezzata facendo provare a Angel dell'autentica felicit\u00e0, ma scopre di non essere stata in grado di renderlo felice. Ancora in possesso dell'anima, Angel scaccia Darla, dicendole che la prossima volta la uccider\u00e0.\nDarla \u00e8 sconvolta per il fatto di non aver fatto provare ad Angel la felicit\u00e0, ma soprattutto dal fatto di essere rimasta incinta, sebbene i vampiri non possano donare la vita. Quando Darla se ne rende conto inizia a vagare per il mondo, alla ricerca di qualcuno che sappia aiutarla, ma nessuno riesce a capire. Durante la terza stagione, dopo circa otto mesi di ricerche, ritorna da Angel e gli svela la verit\u00e0. Ma a volere quel bambino sono in molti, tutti i demoni mirano ad appropriarsi del figlio di due vampiri, in pi\u00f9 c'\u00e8 Holtz, cacciatore di vampiri che sogna la sua vendetta da secoli: uccidere Darla e Angel. L'anima del bambino viene condivisa da Darla facendole provare amore, istinto materno e paura perch\u00e9 sa che una volta nato questi sentimenti non li prover\u00e0 mai pi\u00f9. Le contrazioni iniziano con la fuga per evitare Holtz, cos\u00ec Darla e il gruppo si rendono conto che il corpo della vampira non \u00e8 fatto per un parto e che il bambino morir\u00e0 senza mai nascere. Allora Darla decide di sacrificare la sua esistenza da vampira per dare la vita a Connor dopo aver fatto giurare a Angel che lo avrebbe sempre protetto e che gli avrebbe detto che la madre gli ha voluto bene. S'impaletta da sola e diventa polvere tra la quale resta Connor.\nDarla ricompare, infine, nell'episodio \"Dentro e fuori\", come una sorta di spirito (ha un aspetto normale ma \u00e8 intangibile) per convincere Connor a non uccidere una ragazza innocente necessaria al parto di Cordelia. Gli spiega che ha dovuto morire per poterlo far nascere e lo supplica di non diventare un assassino. Tuttavia, Cordelia lascia credere a Connor che si tratta in realt\u00e0 di un incantesimo fatto da Angel e dai suoi per confonderlo. In realt\u00e0 Darla \u00e8 stata mandata l\u00ec dalle Forze dell'Essere per evitare la nascita di Jasmine. In ogni caso Connor, scosso dalla visione della madre, non compie l'omicidio. ma esso viene comunque portato a termine da Cordelia (sempre sotto l'influenza di Jasmine).\nDrusilla.\nPersonaggio di \"Buffy l'ammazzavampiri\" e di \"Angel\"; \u00e8 interpretata da Juliet Landau. \u00c8 una vampira e la sire di Spike.\nDa umana, Drusilla era una ragazza timida e molto religiosa, che viveva a Londra nel diciannovesimo secolo. Essendo in grado di avere visioni del futuro, Drusilla venne presto convinta dalla madre di essere una creatura del diavolo, cosa che la riemp\u00ec di vergogna e sensi di colpa. Nel 1860, venne presa di mira dai vampiri Angelus e Darla. Angelus, per conoscere Drusilla, si sostitu\u00ec al parroco della chiesa dove la ragazza si recava abitualmente e ascolt\u00f2 la sua confessione. Drusilla espresse tutti i suoi timori circa la sua capacit\u00e0 di preveggenza e Angelus colse l'occasione per iniziare a tormentarla, confermandole che lei era una creatura di Satana. In seguito, Angelus e Darla portarono la ragazza alla pazzia, uccidendo tutta la sua famiglia per poi fare sesso davanti a lei. Infine, Angelus decise di vampirizzarla, ritenendo un \"capolavoro\" generare una creatura destinata ad essere tormentata in eterno dalla follia.\nDrusilla divenne una vampira estremamente malvagia e pericolosa, sia per la sua follia che per le sue capacit\u00e0 divinatorie, rimaste intatte dopo la trasformazione. Si un\u00ec a Angelus e Darla, ai quali si affezion\u00f2 rapidamente, chiamandoli rispettivamente \"pap\u00e0\" e \"nonna\". Inizi\u00f2 tuttavia a desiderare un compagno e, dopo circa vent'anni dalla sua trasformazione, si imbatt\u00e9 nel poeta fallito William Pratt, che ella vampirizz\u00f2 e integr\u00f2 nel gruppo. Divenuto vampiro, William cambi\u00f2 il suo nome in Spike e si innamor\u00f2 in fretta di Drusilla. Per diversi anni, i quattro vampiri seminarono insieme morte e distruzione per il mondo, fino a quando Angelus fu maledetto con la restituzione dell'anima, cosa che port\u00f2 il gruppo a dissolversi. Drusilla e Spike girarono per il mondo in coppia, fino a quando a Praga, Drusilla fu rapita e torturata da un inquisitore umano, cosa che la rese estremamente debole.\nDrusilla viene introdotta nella seconda stagione di \"Buffy l'ammazzavampiri\", quando, allo scopo di trovarle una cura, Spike la porta a Sunnydale, sede della Bocca dell'Inferno e abitata sia dalla Cacciatrice Buffy che da Angel, ci\u00f2 che rimane di Angelus dopo la restituzione dell'anima. Per restituire le forze a Drusilla, Spike cattura Angel, in quanto sire di Drusilla, e compie un rituale che prevede il dissanguamento del vampiro con l'anima. Buffy, aiutata dalla seconda Cacciatrice Kendra, salva Angel, ma il rituale dura abbastanza da far guarire Drusilla, mentre Spike rimane ferito nello scontro e costretto in sedia a rotelle. In seguito, Angel perde l'anima, tornando ad essere Angelus e si riunisce a Drusilla e Spike. Angelus circuisce Drusilla, amoreggiando con lei davanti a Spike, tanto che questi, pur di riavere indietro Drusilla, si allea con Buffy, ormai intenzionata a uccidere Angelus. Drusilla uccide Kendra, tagliandole la gola con le sue unghie affilate e usa i suoi poteri ipnotici su Giles, convincendolo di essere la sua fidanzata uccisa da Angelus, Jenny Calendar, per costringerlo a rivelare il segreto per riportare in vita il demone Acathla e distruggere il mondo. Drusilla, durante la battaglia finale fra Buffy e Angelus, cerca di difendere il vampiro, ma viene tramortita da Spike e portata via da Sunnydale.\nNella terza stagione, Spike torna brevemente a Sunnydale da solo, asserendo che Drusilla lo ha tradito con un demone del caos. Il loro rapporto si \u00e8 infatti deteriorato in quanto Drusilla, grazie ai suoi poteri psichici, ha intuito l'ossessione di Spike per Buffy.\nDrusilla ricompare nella seconda stagione di \"Angel\" e nella quinta di \"Buffy l'ammazzavampiri\". La vampira viene invitata a Los Angeles dallo studio legale Wolfram &amp; Hart, gruppo di avvocati alleati con le forze del male e nemici di Angel, nel frattempo tornato in possesso dell'anima. Drusilla riceve la richiesta di vampirizzare Darla, riportata in vita in forma umana, ma mortalmente malata di sifilide. Drusilla e Darla compiono diversi massacri finch\u00e9 Angel non prova a ucciderle, cercando di bruciarle vive. Ristabilitasi, Drusilla raggiunge Spike a Sunnydale, per convincerlo a unirsi a lei e Darla e far tornare Angel malvagio. Spike, tuttavia, \u00e8 ormai follemente innamorato di Buffy e rapisce entrambe le donne. Il vampiro rivela di voler uccidere Drusilla davanti a Buffy per dimostrare il suo amore alla Cacciatrice. Buffy rimane disgustata dall'amore malato di Spike, mentre Drusilla, riuscita a liberarsi, abbandona Sunnydale col cuore spezzato.\nEthan Rayne.\nPersonaggio di \"Buffy l'ammazzavampiri\", interpretato da Robin Sachs. Ethan \u00e8 un ex-amico di Giles e un uomo dedito al \"culto del caos\", che ama maledire chi gli sta attorno per puro divertimento.\nEthan viene dapprima introdotto nella seconda stagione, nell'episodio \"Halloween,\" come proprietario, apparentemente per bene, di un negozio di costumi. Ethan getta una maledizione sui suoi costumi in nome del dio romano Giano, di modo che chi li indossa si trasformi in ci\u00f2 in cui \u00e8 vestito: Xander Harris diviene un soldato, Buffy una svampita dama del diciottesimo secolo e Willow un fantasma. Scoperto che Ethan \u00e8 il responsabile, Giles picchia duramente l'ex-amico finch\u00e9 questi non annulla la magia.\nNell'episodio della terza stagione \"I dolci della banda\" il vampiro Mr. Trick, agli ordini del sindaco Richard Wilkins, si avvale dei servigi di Ethan quando ha bisogno di distrarre la popolazione adulta di Sunnydale durante la cerimonia di tributo per il demone Lurconis. Ethan mette in circolazione barrette di cioccolato stregate, distribuite agli adulti attraverso gli allievi della Sunnydale High School. Tali barrette fanno in modo che gli adulti che le mangiano si comportino come adolescenti, lasciando molte zone della citt\u00e0 nell'anarchia, compreso l'ospedale da dove si trovano i neonati da offrire in sacrificio. La Scooby Gang scopre ogni cosa e blocca Mr. Trick ed Ethan (che sostiene di non sapere la vera natura del tributo), ma entrambi riescono a fuggire.\nNella quarta stagione, Ethan ritorna a Sunnydale nell'episodio \"Un uomo nuovo\": incontratosi con Giles, vanno assieme a bere qualcosa come ai vecchi tempi ed Ethan lo avverte che l'Organizzazione sta alterando l'equilibrio dei mondi portando ogni cosa \"in un inferno di lotta.\" Giles non prende seriamente l'avvertimento, dal momento che grazie a Buffy \u00e8 convinto di conoscere ogni mossa dell'Organizzazione. La mattina dopo, Giles si sveglia sotto forma di un demone Fyarl. Dopo la rottura dell'incantesimo alla fine dell'episodio, Ethan \u00e8 arrestato dall'Organizzazione stessa che apparentemente lo pone sotto custodia militare nell'attesa di chiarire la sua posizione, prima di mandarlo a \"riabilitarsi\" in Nevada.\nRiappare nell'ottava stagione a fumetti, nell'arco narrativo \"The Long Way Home\". Nell'episodio \"The Long Way Home, Part Three\", Ethan riappare per la prima volta dopo parecchi anni, ed \u00e8 la guida per Buffy nel mondo onirico in cui si trova, le offre criptici messaggi e la aiuta a trovare un frammento del mondo onirico di Amy, per trovare una memoria da usare contro di lei. Nell'episodio \"The Long Way Home, Part Four\", Buffy, intrufolatasi in un'installazione militare a due miglia a sud di Sunnydale, cerca di far evadere Ethan, ma lo trova morto, dopoch\u00e9 qualcuno gli ha sparato, probabilmente il Generale Voll.\nFaith Lehane.\nPersonaggio di \"Buffy l'ammazzavampiri\" e di \"Angel\". Faith \u00e8 una Cacciatrice, attivatasi dopo la morte della predecessora Kendra Young. Raggiunge Sunnydale facendo inizialmente squadra con Buffy nella lotta contro le forze del male. Svilupper\u00e0 per\u00f2 una crescente invidia nei confronti dell'altra Cacciatrice, che considera molto pi\u00f9 fortunata e amata di lei. Ci\u00f2 la porter\u00e0 a diventare un'assassina e a schierarsi con il malvagio sindaco Wilkins. In seguito attraverser\u00e0 un doloroso percorso di redenzione, anche grazie al supporto di Angel.\nGlory.\nGlorificus o pi\u00f9 semplicemente Glory, conosciuta anche come la Bestia, l'Abominio e Ci\u00f2 Che Non Pu\u00f2 Essere Nominato, \u00e8 un personaggio di \"Buffy l'ammazzavampiri\", interpretato da Clare Kramer. Appare nella quinta stagione, nel ruolo dell'antagonista principale.\nGlory \u00e8 una dea infernale che si dedicava a portare morte, terrore e distruzione; alleatasi con altre due divinit\u00e0, delle quali era pi\u00f9 forte, aveva formato un triumvirato di dolore e sofferenza. In seguito, temendo che la dea avrebbe cercato di prendere per s\u00e9 tutto il potere, le altre due divinit\u00e0 ingaggiarono battaglia contro di lei. Sconfitta, ma comunque impossibile da uccidere, fu esiliata sulla Terra in un corpo umano e mortale, Ben, creato appositamente per contenerla e farla morire come una comune mortale.\nMa in breve tempo ella riusc\u00ec a prendere il sopravvento e controllare il corpo mortale di Ben, prendendo l'aspetto per brevi periodi di una giovane e splendida donna, immortale e incredibilmente forte, veloce e potente. Un incantesimo impediva ad eventuali umani testimoni delle trasformazioni di conservarne il ricordo.\nDurante la quinta stagione del telefilm, Glory giunge a Sunnydale per cercare la \"Chiave\", un oggetto mistico abilmente nascosto da dei monaci col potere di distruggere le mura tra le dimensioni, in modo da poter tornare (e regnare) nella propria; l'uso della Chiave per\u00f2 causerebbe anche il crollo di tutte le altre dimensioni, compresa quella umana. La dea ignora che forma essa abbia assunto: seppur sprovvista di dettagli pi\u00f9 precisi, sa solo che si trova in California e, nell'attesa di un indizio su dove e come cercarla, vive in un lussuoso appartamento circondata da una schiera di leali servitori adoranti.\nPer mantenere la propria forza, Glory assorbe l'energia cerebrale di vittime umane, infilando le dita nei loro crani. Ci\u00f2 porta i malcapitati a divenire mentalmente menomati, deliranti, non pi\u00f9 in grado di fare discorsi coerenti, tant'\u00e8 che l'arrivo di Glory segna per Sunnydale un inspiegabile aumento dei ricoveri nel reparto ospedaliero locale per malattie mentali. Questo vero e proprio esercito sempre crescente di quasi zombie, che parlano a vuoto e vagano per la citt\u00e0 in stato confusionale, ha la capacit\u00e0 di riuscire a riconoscere la Chiave, a differenza di ogni altro essere vivente, umano o demoniaco.\nPer un errore di Ben, che si era lasciato sfuggire con uno dei servi di Glory una frase troppo esplicativa, la dea viene a conoscenza del fatto che la chiave ha assunto la forma di un essere umano, ma solo dopo aver succhiato l'energia mentale a Tara scopre che il punto d'arrivo delle sue ricerche non \u00e8 altro che Dawn, la sorella minore della Cacciatrice.\nGlory rapisce quindi Dawn, poich\u00e9 non ha pi\u00f9 molto tempo a disposizione: infatti la Chiave pu\u00f2 essere usata solo in un dato momento, e pi\u00f9 questo momento si avvicina pi\u00f9 la coabitazione tra Ben e Glory diviene instabile. L'incantesimo che li teneva separati inizia a dare segni di cedimento: i pensieri, i ricordi e persino i sentimenti si confondono, e le due personalit\u00e0 iniziano a lottare senza sosta per controllare quel corpo. Allo stesso tempo, anche l'incantesimo che impediva agli umani di ricordare che i due sono la stessa persona smette di funzionare.\nBen accarezza l'idea di uccidere Dawn pur di mandare a monte il rito ed evitare la fine del mondo, ma alla fine, distrutto psicologicamente e disperato, si arrende alla volont\u00e0 di Glory.\nBuffy attacca Glory con i mezzi pi\u00f9 disparati, dai poteri magici di Willow, fino ad una palla per demolizioni. Glory, tramortita e sconfitta, perde l'occasione di tornare nella sua dimensione, e si tramuta di nuovo in Ben, sapendo che cos\u00ec Buffy non avr\u00e0 il coraggio di infierire ulteriormente. Tuttavia, Giles soffoca a morte Ben, assicurandosi che Glory non possa mai pi\u00f9 tornare.\nHalfrek.\nHalfrek, detta Hallie, \u00e8 un personaggio di \"Buffy l'ammazzavampiri\", interpretato dall'attrice Kali Rocha.\nHalfrek compare per la prima volta in un flashback della quinta stagione, nella sua originaria identit\u00e0 umana di Cecily. Nel diciannovesimo secolo, Cecily era corteggiata dal poeta fallito William Pratt (che successivamente sarebbe diventato il vampiro Spike), ma lei lo rifiut\u00f2 sdegnosamente. In circostanze ignote, Cecily divenne in seguito il demone della vendetta Halfrek, specializzata nel vendicare i figli di cattivi genitori. Divenne inoltre amica della collega Anyanka, la vendicatrice delle donne tradite.\nDurante la sesta stagione, Halfrek giunge a Sunnydale dopo essere stata invitata da Anyanka, diventata l'umana Anya Jenkins e in procinto di sposarsi. Halfrek \u00e8 ben poco fiduciosa sulla futura felicit\u00e0 di Anya, ma accetta comunque l'invito. In seguito, Halfrek, fingendosi un'assistente sociale, riesce a far esprimere un desiderio a Dawn: pensando che nessuno voglia passare del tempo con lei, Dawn desidera che la gente non la lasci e Halfrek cos\u00ec lancia un incantesimo che impedisce a chiunque di andarsene dalla casa di Buffy. La crisi si risolve quando Anya, bloccata in casa di Buffy, evoca l'amica, che rimane a sua volta intrappolata nella casa, vedendosi costretta a rompere l'incantesimo. Halfrek assiste poi all'abbandono di Anya all'altare.\nNella settima stagione, Halfrek continua ad essere amica di Anya, ormai tornata un demone della vendetta, e la rimprovera per la poca crudelt\u00e0 che dimostra nel punire gli uomini. In seguito, nell'esaudire un desiderio di vendetta, Anya trucida numerosi giovani e, in preda ai sensi di colpa, chiede a D'Hoffryn (il capo dei demoni della vendetta) di sacrificarla alle potenze infernali, in cambio della resurrezione dei ragazzi uccisi. D'Hoffryn riporta in vita i giovani, ma per punire Anya, anzich\u00e9 ucciderla la ritrasforma in un'umana e uccide invece Halfrek davanti ai suoi occhi.\nHank Summers.\nHenry \"Hank\" Summers \u00e8 un personaggio di \"Buffy l'ammazzavampiri\"; \u00e8 interpretato da Dean Butler.\nHank \u00e8 l'ex marito di Joyce ed il padre di Buffy. \u00c8 dipinto come un uomo che fa molte promesse, ma sostanzialmente incapace di mantenerle e non sembra particolarmente legato alla famiglia. Come viene rivelato in seguito, il motivo principale del divorzio tra Joyce e Hank era l'eccessiva infedelt\u00e0 di quest'ultimo. All'inizio della serie egli tenta di mantenere un buon rapporto con la figlia promettendole di passare insieme almeno un week end al mese, tuttavia a causa dei vari impegni tale proposito finisce con l'andare sempre a monte. Quando nella quinta stagione la realt\u00e0 viene alterata dalla creazione di Dawn, Hank diviene naturalmente anche suo padre; tuttavia egli non ha con la figlia minore un rapporto molto diverso da quello avuto con Buffy. Ad un certo punto della storia Buffy, Dawn e Joyce perderanno completamente i contatti con lui, fuggito in Spagna con la segretaria. Per questo motivo le figlie non riusciranno a comunicargli in tempo della morte di Joyce. Dawn contatter\u00e0 nuovamente il padre nel 2001, ma lo terr\u00e0 all'oscuro della morte di Buffy per impedire che questi la prenda con s\u00e9. Quando la serie volge al termine il rapporto tra Hank e le sue due figlie \u00e8 ormai irrimediabilmente degenerato.\nHolland Manners.\nPersonaggio di \"Angel\", interpretato da Sam Anderson. \u00c8 uno dei dipendenti pi\u00f9 anziani della Wolfram &amp; Hart ed il capo di Lilah Morgan e Lindsey McDonald, che considera il suo pupillo.\nIl Consacrato.\nPersonaggio di \"Buffy l'ammazzavampiri\"; \u00e8 interpretato da Andrew J. Ferchland.\nIl Consacrato \u00e8 un vampiro in grado, secondo una profezia, di permettere al Maestro di uccidere la Cacciatrice, nonch\u00e9 di farlo rivivere, nel caso la Cacciatrice dovesse riuscire a prevalere su di lui.\nNella prima stagione, il Maestro individua il Consacrato in un bambino, Collin, e lo fa vampirizzare. Da questo momento, Collin diventer\u00e0 un fedele alleato del Maestro e sar\u00e0 proprio lui a condurre Buffy al suo cospetto, permettendo all'antico vampiro di bere il suo sangue e liberarsi dalla sua prigione mistica. Tuttavia, Buffy viene rianimata da Xander e uccide il Maestro.\nNella seconda stagione, il Consacrato cerca di mettere a punto un rituale magico volto alla resurrezione del Maestro. Il rituale prevede che, in presenza delle ossa del defunto vampiro, vengano uccise le persone fisicamente pi\u00f9 vicine al Maestro al momento della sua morte, le quali sono tutte amiche di Buffy. La Cacciatrice mander\u00e0 a monte i piani del Consacrato, salvando i suoi amici e distruggendo le ossa. Nelle settimane successive, il Consacrato continua a cercare di uccidere Buffy, servendosi dei suoi sottoposti. Il vampiro Spike, appena giunto nella citt\u00e0, propone di lasciargli carta bianca, ma fallisce. Lungi dal voler chiedere perdono al Consacrato, Spike espone il piccolo vampiro alla luce del sole, uccidendolo e rubando il suo posto di campo dei vampiri di Sunnydale.\nIl Maestro.\nPersonaggio di \"Buffy l'ammazzavampiri\" e di \"Angel\"; \u00e8 interpretato da Mark Metcalf. Il Maestro \u00e8 l'antagonista principale della prima stagione di \"Buffy l'ammazzavampiri\"; compare inoltre in alcuni flashback in \"Angel\".\nSi tratta di un vampiro antico e potentissimo, capo della setta di vampiri chiamata Ordine di Aurelius. Rispetto agli altri membri della sua specie, il Maestro ha un aspetto molto pi\u00f9 mostruoso e non \u00e8 in grado di assumere sembianze umane. \u00c8 inoltre dotato di abilit\u00e0 superiori rispetto ai normali vampiri, come ad esempio la capacit\u00e0 di controllare mentalmente le sue vittime.\nDurante gli anni '30 del ventesimo secolo, il Maestro cerc\u00f2 di aprire la Bocca dell'Inferno situata sotto la cittadina di Sunnydale, ma proprio mentre effettuava il rito, si scaten\u00f2 un terremoto. Questo evento, oltre a mandare a monte i piani del Maestro, comport\u00f2 che l'antico vampiro rimanesse intrappolato, fisicamente e magicamente, nella grotta che conduceva alla Bocca dell'Inferno, per mezzo di una barriera che soltanto lui non poteva oltrepassare.\nL'arrivo di Buffy a Sunnydale, all'inizio della prima stagione, coincide con la cerimonia del Raccolto, la quale prevede che il Maestro attraverso il Veicolo, un suo seguace con cui ha stretto un legame mistico, si nutra di sangue umano e spezzi cos\u00ec la barriera mistica che lo tiene prigioniero, permettendogli di camminare di nuovo nel mondo, nonch\u00e9 di aprire la Bocca dell'Inferno. Sfortunatamente per lui, questo evento viene scongiurato dalla Cacciatrice, prolungando ulteriormente la sua prigionia. Nell'episodio \"Il primo appuntamento\", il Maestro si preoccupa di individuare e far condurre al suo cospetto il Consacrato, un vampiro in grado, secondo un'altra profezia, di farlo rivivere qualora la Cacciatrice riuscisse ad ucciderlo. Il Consacrato verr\u00e0 individuato in un bambino, Collin, che il Maestro far\u00e0 tempestivamente vampirizzare. Nell'episodio \"La profezia\", il Maestro riesce a uccidere Buffy, bevendone il sangue, e grazie a ci\u00f2 si libera dalla sua prigione. La sua fuga per\u00f2 di breve durata, perch\u00e9 la Cacciatrice viene rianimata da Xander e lo uccide. A differenza degli altri vampiri, dopo la morte il Maestro non si incenerisce completamente, in quanto le sue ossa rimangono intatte.\nDurante la seconda stagione, il Consacrato cerca di resuscitare il Maestro tramite un rito che coinvolge le sue ossa e coloro che erano presenti nel luogo della sua morte. Anche questa volta Buffy riesce fermare il piano, disintegrando le ossa del vampiro e ponendo definitivamente fine alla sua minaccia.\nDurante la terza stagione, il Maestro ricompare brevemente, quando il demone Anyanka altera la realt\u00e0, facendo in modo che Buffy non sia mai giunta a Sunnydale. In questa nuova realt\u00e0, il Maestro \u00e8 riuscito a liberarsi dalla sua prigione mistica e ha fatto cadere Sunnydale sotto il controllo dei vampiri. La sconfitta di Anyanka, ad opera di Giles, ripristina la linea temporale originale.\nIl Primo.\nIl Primo, detto anche il Primo Male o il Male Primordiale, \u00e8 un personaggio di \"Buffy l'ammazzavampiri\", nonch\u00e9 l'antagonista principale della settima e ultima stagione del telefilm. Dato che compare quasi esclusivamente con le sembianze di altri personaggi, il Primo \u00e8 interpretato da un gran numero di attori, ovvero Sarah Michelle Gellar, Shane Barach, Edward Edwards, Cornelia Hayes O'Herlithy, Robia LaMorte, Adam Busch, Clare Kramer, George Hertzberg, Harry Groener, Juliet Landau, Mark Metcalf, Azura Skye, Kristine Sutherland, James Marsters, Danny Strong, Amanda Fuller, K.D. Aubert, Lalaine, Carrie Southworth e Nathan Fillion.\nIl Primo \u00e8 l'essenza di tutto ci\u00f2 che \u00e8 malvagio. Privo di corpo, si manifesta con l'aspetto e la personalit\u00e0 delle persone defunte, compresi esseri non-morti, come i vampiri, e persone in seguito resuscitate, come Buffy. In rare occasioni, pu\u00f2 apparire brevemente sotto forma di una confusa immagine simile a un diavolo. Essendo un'entit\u00e0 incorporea, il Primo non pu\u00f2 nuocere in modo diretto da un punto di vista fisico; pu\u00f2 tuttavia confondere e manipolare le persone, presentandosi con l'aspetto dei loro cari defunti e sfruttando la sua profonda conoscenza degli esseri umani, nonch\u00e9 la capacit\u00e0 di replicare le memorie dei defunti che impersona.\nViene introdotto nella terza stagione, quando cerca di spingere Angel a uccidere Buffy, cercando di fargli riabbracciare la sua natura malvagia. Il vampiro cercher\u00e0 di suicidarsi esponendosi alla luce del sole, ma verr\u00e0 salvato da Buffy.\nDurante la settima stagione, il Primo intensifica la sua influenza sul mondo e cerca di cancellare la stirpe delle Cacciatrici, cosa che gli permetterebbe di assumere forma corporea e dominare il mondo. Ci\u00f2 \u00e8 possibile a causa della resurrezione di Buffy che ha causato uno sconvolgimento delle forze che proteggevano la stirpe delle Cacciatrici. Con l'aiuto del prete scomunicato Caleb, di vampiri antichi chiamati Turok-Han ed ex-esseri umani chiamati Portatori, la malefica entit\u00e0 inizia a uccidere Potenziali Cacciatrici di tutto il mondo, costringendo Buffy ad ospitarne una ventina nella sua stessa casa. Durante la stagione, il Primo prepara un esercito di Turok-Han per dare il via alla sua conquista del mondo. Nell'ultimo episodio, viene sconfitto grazie al piccolo esercito di Potenziali Cacciatrici creato da Buffy, dopo che la magia di Willow ha permesso loro di diventare Cacciatrici vere e proprie, senza aspettare la morte di una precedente Cacciatrice. Le Cacciatrici sconfiggono l'esercito di Turok-Han, e Spike si sacrifica facendo crollare la Bocca dell'Inferno, impedendo per sempre al Primo ogni tentativo di prendere il controllo del mondo.\nJennifer Calendar.\nJennifer \"Jenny\" Calendar, il cui vero nome \u00e8 Janna, \u00e8 un personaggio di \"Buffy l'ammazzavampiri\", interpretato dall'attrice Robia LaMorte.\nJenny \u00e8 una docente di informatica del Liceo di Sunnydale. Viene introdotta nella prima stagione, nell'episodio \"Il male nella rete\", e subito si scontra sia col collega Rupert Giles che con il preside Snyder, per via del suo metodo di insegnamento moderno e informale. Si ritrova presto coinvolta nelle attivit\u00e0 della Scooby Gang e ne diventa una preziosa alleata, grazie alle sue conoscenze sia nel campo dell'informatica che della magia nera. Jenny \u00e8 presente quando il Maestro riesce temporaneamente ad aprire la Bocca dell'Inferno e Buffy lo uccide.\nNella seconda stagione, Jenny viene rapita insieme a Giles, Willow e Cordelia per ordine del vampiro chiamato \"il Consacrato\", intenzionato a sacrificare i quattro in un rituale volto a resuscitare il Maestro. L'intervento di Buffy, tuttavia, manda a monte i piani del Consacrato. Jenny continua ad aiutare la Scooby Gang e si avvicina sempre pi\u00f9 a Giles, finch\u00e9 i due diventano una coppia. Il rapporto tra i due si raffredda quando un demone evocato da Giles in giovent\u00f9 entra nella donna, la quale viene salvata da Angel. Jenny e Giles si riavvicineranno nuovamente, ma la loro storia subir\u00e0 un altro colpo quando Angel perder\u00e0 l'anima dopo aver fatto per la prima volta l'amore con Buffy, tornando ad essere il malvagio vampiro Angelus del passato. Buffy si rende conto che Jenny sapeva che ci\u00f2 poteva succedere e la minaccia, finch\u00e9 la donna rivela la sua vera identit\u00e0. Jenny, il cui vero nome \u00e8 Janna, \u00e8 un membro dei Kalderash, la trib\u00f9 di zingari che un secolo prima maled\u00ec Angelus con la restituzione dell'anima, in modo che potesse sentire rimorso per tutte le azioni orribili compiute: Jenny era stata mandata a sorvegliare Angel, in modo da impedirgli di provare quel momento di felicit\u00e0 che avrebbe infranto la maledizione. Con difficolt\u00e0, Jenny riesce a ricucire i rapporti con Buffy e Giles e nel frattempo si procura il materiale necessario a maledire nuovamente Angelus. Questi, tuttavia, scopre il piano di Jenny e la uccide, spezzandole il collo.\nJonathan Levinson.\nPersonaggio di \"Buffy l'ammazzavampiri;\" \u00e8 interpretato da Danny Strong.\nIl personaggio di Jonathan viene introdotto nella seconda stagione come una comparsa, ma nel corso della serie acquista progressivamente importanza. Jonathan frequenta il liceo di Sunnydale, \u00e8 un ragazzo timido, impacciato, escluso e deriso da tutti, soprattutto per la sua bassa statura. Ha una cotta per Buffy ed \u00e8 alla disperata ricerca di amici. Spesso viene preso in ostaggio o rischia di essere ucciso da mostri.\nSi classifica come personaggio ricorrente nella terza stagione, nell'episodio \"Poteri metafisici\", quando, disperato per la propria emarginazione sociale, sale sulla torre del liceo con un fucile di precisione con l'intento di uccidersi. Buffy lo vede, e, credendo che Jonathan stia cercando di commettere un omicidio di massa, entra precipitosamente nella torre, ma, una volta chiariti i propositi suicidi del ragazzo, lo convince a darle il fucile, salvandogli la vita. Jonathan va in terapia e torna al liceo per il ballo scolastico, durante il quale esprime la sua riconoscenza a Buffy consegnandole il premio di \"Difensore di classe\" a nome dei ragazzi della scuola.\nDurante la quarta stagione Jonathan avr\u00e0 un intero episodio dedicato a lui, \"Superstar\", nel quale cerca di risolvere i suoi problemi sociali tramite un rituale magico che altera la realt\u00e0, rendendolo una celebrit\u00e0 ammirata da tutti e un prezioso aiuto per la Scooby Gang. L'incantesimo ha per\u00f2 un risvolto negativo, infatti crea un demone che inizia ad aggredire delle persone. Jonathan e Buffy si mettono alla ricerca del demone, che attacca e mette in difficolt\u00e0 Buffy. Jonathan lo uccide, accettando di perdere la propria popolarit\u00e0 pur di salvare Buffy. Una volta morto il demone, l'incantesimo svanisce e Jonathan torna ad essere un emarginato.\nJonathan ricompare nella sesta stagione, in cui fa amicizia con Andrew Wells e Warren Mears. I tre amici, frustati dalla loro emarginazione, decidono di formare un trio di supercattivi e di conquistare Sunnydale, per procacciarsi potere, denaro e compagnia femminile senza fatica. Jonathan, pur volendo ottenere potere e divertimento facilmente, rimane fondamentalmente una brava persona e non vuole fare del male a nessuno. Nel corso della stagione Warren, Andrew e Jonathan procurano notevoli grattacapi agli Scoobies. Ma l'avventura goliardica dei tre aspiranti supercattivi si trasforma in tragedia quando Warren uccide accidentalmente la sua ex-fidanzata, Katrina. Warren arriva al culmine della sua spietatezza e Andrew ne diviene acriticamente succube, mentre Jonathan si sente in colpa per la morte della ragazza e rimane sconvolto dalla crescente malvagit\u00e0 dei suoi due colleghi.\nDato che Jonathan \u00e8 riluttante ad eseguire i piani malvagi del trio, Warren ed Andrew progettano segretamente di abbandonarlo al momento opportuno. Durante uno scontro tra Buffy e un Warren reso magicamente invincibile, Jonathan d\u00e0 istruzioni a Buffy su come privare Warren di tutto quel potere. Sconfitto, Warren riesce a fuggire, mentre Jonathan ed Andrew vengono arrestati. Quando Warren uccide accidentalmente Tara nel tentativo di uccidere Buffy, Willow diviene una strega malvagia e assassina a sua volta Warren. La Scooby Gang fa dunque evadere Jonathan ed Andrew per salvarli dalla furia di Willow e permette loro di fuggire in Messico.\nNella settima stagione, Andrew e Jonathan sono tormentati da orribili visioni sui piani del Primo. Jonathan, volendo redimersi dagli errori commessi in passato e diventare amico di Buffy, convince Andrew a tornare a Sunnydale per avvertire la Cacciatrice del pericolo che corre. I due si recano nel Liceo di Sunnydale a raccogliere prove, dove riportano alla luce il sigillo nascosto nella scuola. Tuttavia il Primo, che per aprire il sigillo ha bisogno di sangue, assume le sembianze di Warren e convince Andrew a pugnalare a morte Jonathan.\nJoyce Summers.\nPersonaggio di \"Buffy l'ammazzavampiri\", interpretato da Kristine Sutherland. Joyce \u00e8 la madre di Buffy e di Dawn. Inizialmente inconsapevole che Buffy sia la Cacciatrice, interpreta gli strani comportamenti della figlia come una grave mancanza di autocontrollo e disciplina. Dopo aver scoperto la verit\u00e0, diventer\u00e0 molto pi\u00f9 bendisposta nei suoi confronti.\nKate Lockley.\nPersonaggio di \"Angel\", interpretato da Elisabeth R\u00f6hm. Kate \u00e8 una giovane detective del Dipartimento di Polizia di Los Angeles. Inizialmente ignara del soprannaturale, diventa in seguito alleata della Angel Investigazioni.\nKendra Young.\nPersonaggio di \"Buffy l'ammazzavampiri\"; \u00e8 interpretata da Bianca Lawson. \u00c8 una Cacciatrice giamaicana che compare esclusivamente nella seconda stagione del telefilm.\nKendra fu affidata dai suoi genitori alle cure del Consiglio degli Osservatori quando era ancora in fasce, dopo essere stata identificata come una Potenziale Cacciatrice. Visse su un'isola allenandosi ardentemente in attesa che arrivasse il suo turno, sotto la guida dell'Osservatore Sam Zabuto. Questi le inculc\u00f2 fin da piccola severe dottrine che la resero dedita unicamente alla sua missione ed al suo ruolo, allontanando completamente da lei anche la pi\u00f9 vaga idea di farsi una vita sociale o sentimentale.\nKendra viene attivata a seguito della morte di Buffy per mano del Maestro, avvenuta alla fine della prima stagione. Tuttavia Xander riesce a rianimare l'amica, causando per la prima volta nella storia il paradosso dell'esistenza di due Cacciatrici.\nDurante la seconda stagione, inconsapevole della resurrezione di Buffy, Kendra si reca a Sunnydale per incontrare Rupert Giles e subentrare alla predecessora.\nIl primo incontro tra le due Cacciatrici \u00e8 brusco: Kendra, dopo aver visto Buffy baciare Angel, la scambia per una vampira e cerca di ucciderla. Il malinteso si chiarisce presto, ma si scopre che Kendra ha rinchiuso Angel in una cella per farlo incenerire dai raggi del Sole. Fortunatamente, le due ragazze riescono a liberarlo e salvarlo in tempo.\nInizialmente, i rapporti tra Buffy e Kendra rimangono ostili, in quanto Kendra non tollera la relazione di Buffy con Angel, n\u00e9 ritiene appropriato che l'altra Cacciatrice abbia amici. Dal canto suo, Buffy non sopporta la rigidit\u00e0 di Kendra ed \u00e8 inoltre gelosa delle attenzioni che le riserva Giles. Solo affrontando insieme Spike e Drusilla le due Cacciatrici riescono a entrare in sintonia e diventare amiche. Kendra torner\u00e0 poi alla sua isola.\nQuando Angel, diventato malvagio per la perdita dell'anima, tenter\u00e0 di attivare un rito apocalittico invocando il demone Acathla, Kendra torner\u00e0 a Sunnydale e consegner\u00e0 a Buffy una spada speciale, capace di porre fine al rito, uccidendone l'evocatore. Mentre Buffy si reca ad affrontare il nemico, Kendra resta nella biblioteca del liceo di Sunnydale a proteggere Xander e Willow, mentre questa tenta il rito per ridare l'anima al vampiro. Tuttavia, essi vengono interrotti da Drusilla che, dopo un breve scontro, riesce a tagliare la gola di Kendra, uccidendola.\nKennedy.\nPersonaggio di \"Buffy l'ammazzavampiri;\" \u00e8 interpretata da Iyari Limon.\nKennedy nacque a New York da una famiglia agiata, ma anaffettiva. In questo ambiente familiare in cui ognuno pensava a se stesso, Kennedy fu costretta a imparare a cavarsela da sola fin da bambina. A suo dire cap\u00ec di essere lesbica quando a cinque anni si innamor\u00f2 di Scarlett guardando \"Via col vento\".\nKennedy viene introdotta nella settima stagione. Identificata come Cacciatrice Potenziale, Kennedy viene contattata da Giles e portata a Sunnydale insieme ad Annabelle e Molly. A differenza delle sue compagne, Kennedy \u00e8 decisa, determinata, sicura di s\u00e9 e intraprendente, tanto da arrivare spesso ad avere scontri verbali con Buffy, e a mettere in dubbio le sue capacit\u00e0 di comando e le sue decisioni, sebbene alla fine la riconosca come un buon capo ed una buona amica e si dichiari pronta a seguirla ovunque. Essendo l'unica che abbia qualche conoscenza specifica di arti marziali inoltre, sar\u00e0 l'unica Potenziale a ricoprire il ruolo di addestratrice e non di allieva, inoltre svolger\u00e0 anche delle missioni a stretto contatto con gli altri membri della Gang. Col procedere della stagione, Kennedy e Willow diventeranno una coppia, sebbene all'inizio Willow sia restia ad iniziare una relazione, non volendo tradire la memoria di Tara. Durante la battaglia finale contro l'esercito del Primo, Kennedy rimane indietro per aiutare Willow nello svolgimento dell'incantesimo d'attivazione totale delle Potenziali. Avr\u00e0 modo di provare i superpoteri acquisiti dando una mano a Buffy e gli altri nella lotta ai Turok-Han.\nKennedy compare anche nell'ottava stagione a fumetti. Dopo la distruzione di Sunnydale, Willow e Kennedy si staccheranno dal gruppo ed andranno in Brasile a Rio de Janeiro per passare un po' di tempo insieme. Tuttavia durante gli anni passati li, Willow parte per un viaggio mistico di sei mesi di cui non riveler\u00e0 mai niente ad un accondiscendente Kennedy. Finiti gli studi, Willow torna da Kennedy e le due fanno insieme l'esperienza di una morte mistica. Quando Buffy si trover\u00e0 nei guai e la sua base in Scozia sar\u00e0 posta sotto assedio da Amy Madison, Will si recher\u00e0 in suo soccorso, ma non porter\u00e0 Kennedy con s\u00e9, in quanto spaventata da ci\u00f2 che potrebbe accaderle, temendo che faccia la fine di Tara.\nSolo molto tempo dopo Willow si convincer\u00e0 a lasciar prendere alla ragazza un ruolo attivo nell'organizzazione delle Cacciatrici, mandandola a Manhattan in avanscoperta, dopo aver avuto una percezione su forze mistiche che stavano per scatenarsi sulla citt\u00e0, e servendosi del suo aiuto per scoprire di che si tratta. Dopo che Buffy sar\u00e0 spedita nel futuro di Melaka Fray, inoltre, sar\u00e0 l'aiuto di Kennedy a far s\u00ec che Willow si metta in contatto con Saga Vasuki e riesca dunque a recuperare la ragazza.\nKennedy diverr\u00e0 uno dei migliori luogotenenti di Buffy e sar\u00e0 ufficialmente nominata capo-ispezioni delle varie squadre di Cacciatrici sparse per il mondo. Nel momento in cui Buffy ed Angel daranno inavvertitamente origine ad un nuovo universo, Kennedy, al pari delle altre Cacciatrici difender\u00e0 il suo mondo dall'invasione dei demoni transdimensionali. A fine battaglia, dopo che Buffy distrugger\u00e0 il Seme delle Meraviglie, causando la scomparsa della magia da tutto il mondo, Willow lascer\u00e0 Kennedy in quanto comprender\u00e0 di essere innamorata di Saga Vasuki, che a causa di Buffy non potr\u00e0 pi\u00f9 rivedere. Kennedy, furiosa, dar\u00e0 la colpa a Buffy per la fine della sua relazione con la Willow.\nLilah Morgan.\nPersonaggio di \"Angel\", interpretato dall'attrice Stephanie Romanov. Lilah \u00e8 un avvocato che lavora per il malvagio studio legale Wolfram &amp; Hart.\nDurante la prima stagione, Lilah tenta, invano, di convincere Angel a lavorare per i suoi datori di lavoro. In seguito s'impegna nei tentativi di uccidere il vampiro: tra i tanti, collabora al piano che coinvolge la Cacciatrice rinnegata Faith. Quando, durante la seconda stagione, Darla e Drusilla massacrano tutti gli avvocati del Reparto Progetti Speciali della Wolfram &amp; Hart, decidono di risparmiare solo Lilah e il collega Lindsey McDonald per avere un contatto all'interno dello studio legale. Essendo gli unici due superstiti del reparto, la loro rivalit\u00e0 cresce a dismisura soprattutto a seguito del loro \"incarico congiunto\" come vice presidenti del Reparto Progetti Speciali: tale incarico \u00e8 temporaneo ed \u00e8 destinato a risolversi con la promozione di uno dei due e l'uccisione dell'altro. In questo frangente Lilah tenta diverse volte e con diverse armi di ingannare Lindsey per liberarsene e sopravvivere. Tuttavia, quando la promozione viene offerta a Lindsey, questi la rifiuta in favore di Lilah ed abbandona Los Angeles per iniziare una nuova vita, salvando il posto di lavoro e la vita della donna.\nDurante la terza stagione, Lilah continua a lavorare ai suoi piani per far soffrire Angel, rivelando di non poterlo uccidere poich\u00e9 \u00e8 necessario ai piani dei Soci Anziani. Tortura Cordelia, inviandole delle visioni fittizie che mettono in pericolo la sua vita e spingono Angel ad assecondare i suoi piani liberando il mezzo-demone Billy da una prigione infernale. Dopo averlo consegnato alla donna, tuttavia, Angel distrugge il demone psichico che aiutava Lilah a torturare Cordelia e le promette di ucciderla se riprover\u00e0 ad attaccare Cordelia. Nell'episodio \"Billy\", Lilah diventa a sua volta vittima del giovane cliente dello studio. Come si scoprir\u00e0, Billy \u00e8 un mezzo-demone misogino in grado di risvegliare i peggiori istinti di un uomo nei confronti di una donna. Dopo aver toccato Gavin Park, giovane avvocato del reparto di Lilah, questi l'attacca violentemente. Lilah si rifugia in casa propria per restare da sola e si rifiuta di aiutare Angel quando questi cerca di usare gli eventi per estrapolarle informazioni al fine di liberarsi di Billy. Sar\u00e0 invece Cordelia a convincerla a collaborare e alla fine sar\u00e0 Lilah stessa ad uccidere Billy, salvando Angel e Cordelia. Intanto un nuovo boss viene assegnato al reparto, Linwood Murrow, con il quale la Wolfram &amp; Hart progetta di rapire e studiare il figlio neonato di Angel, Connor. Alla fine della stagione, Lilah inizia una relazione sessuale con Wesley Wyndam-Pryce dopo il suo allontanamento dalla Angel Investigazioni. Cerca anche di convincerlo ad entrare nello staff della Wolfram &amp; Hart, ma egli si rifiuta.\nNella quarta stagione, Lilah \u00e8 sul punto di essere licenziata ed uccisa dal suo capo, ma riesce con un'abile mossa a far s\u00ec che sia lui ad essere decapitato e ne prende il posto come Presidente del Reparto Progetti Speciali. Intanto la sua relazione con Wesley continua a svilupparsi e i due arrivano quasi ad ammettere, a modo loro, di iniziare a provare qualcosa l'uno per l'altra. Quando la Bestia attacca e distrugge la sede di Los Angeles della Wolfram &amp; Hart uccidendo tutti gli impiegati, Lilah \u00e8 l'unica che riesce a salvarsi grazie all'intervento di Connor, che resta bloccato sotto delle macerie, e di Wesley. \u00c8 qui che inizia a rivelare un po' di umanit\u00e0, dicendo a Wesley della presenza di Connor all'interno dell'edificio. Poco dopo s'introduce all'interno dell'Hyperion Hotel per liberare Angelus dalla sua gabbia, ma viene fermata da Wesley che, grazie a lei, scopre delle informazioni sulla Bestia. Da questo punto in poi entra a far parte in qualche modo della squadra anche se nessuno ha fiducia in lei. Lilah sar\u00e0 uccisa poco dopo da Cordelia (controllata da Jasmine) ed Angel, privato momentaneamente dell'anima, ne approfitta per bere il suo sangue. Wesley creder\u00e0 che sia stata uccisa da Angel e, su consiglio di Connor, decide di decapitarla onde evitare che possa rinascere come vampira. Mentre tenta di farlo, una sorta di Lilah fantasma inizia a parlare a Wesley lasciando intendere che fosse innamorata di lui, nonostante tutto. Wesley la decapita e la visione sparisce.\nDato che un contratto con la Wolfram &amp; Hart rimane valido anche dopo la morte, Lilah ritorna alla fine della stagione indossando, in ogni scena, un foulard attorno al collo che copre la cicatrice dovuta alla decapitazione. La donna offre ad Angel e i suoi il controllo della sede di Los Angeles della Wolfram &amp; Hart, ricostruita e pronta all'uso con tutte le sue risorse mistiche e legali. Durante un tour della nuova sede atto a convincere la Angel Investigazioni ad accettare l'offerta, Wesley tenta di bruciare il contratto di Lilah in modo da liberare la sua anima. Il contratto si rivela indistruttibile, tuttavia Lilah ringrazia Wesley per il tentativo, dichiarando di esserne stata molto toccata.\nLindsey McDonald.\nPersonaggio di \"Angel\", interpretato da Christian Kane. Lindsey \u00e8 uno degli spietati avvocati della Wolfram &amp; Hart, nonch\u00e9 uno degli antagonisti della serie.\nLindsey nacque da una famiglia estremamente povera, crescendo in una casa con un'unica stanza che condivideva coi genitori e i cinque fratelli, due dei quali morirono per gli stenti. Lavor\u00f2 duramente per riuscire a farsi un nome e divenire una persona importante, in modo da non dover mai pi\u00f9 soffrire la fame e la miseria. Dopo essersi laureato in legge, intraprese la carriera di avvocato presso lo studio demoniaco Wolfram &amp; Hart, diventandone il membro maggiormente in vista.\nNella prima stagione, Lindsey mostra tutta la sua devozione alla societ\u00e0, difendendo senza scrupoli criminali, vampiri e demoni. Incontra Angel per la prima volta quando egli uccide un suo cliente, il vampiro Russel Winters. Da allora tenter\u00e0 di uccidere il vampiro con l'anima in pi\u00f9 occasioni, stringendo anche un'alleanza con la Cacciatrice rinnegata Faith. In seguito attraversa una crisi di coscienza, quando il suo studio progetta l'omicidio di un gruppo di bambini. Chiede allora aiuto al rivale e riesce a sventare il programmato omicidio. A questo punto, Lindsey decide di lasciare lo studio, ma torna sui suoi passi quando Holland Manners gli offre una promozione. Lindsey sar\u00e0 poi uno dei responsabili della resurrezione di Darla e, durante una battaglia con Angel, che cercava di impedire l'evento, perder\u00e0 la mano destra, trovandosi obbligato ad usare una protesi.\nDurante la seconda stagione, Darla e Drusilla massacrano tutti gli avvocati del Reparto Progetti Speciati della Wolfram &amp; Hart eccetto Lindsey e Lilah Morgan, per avere un contatto all'interno dello studio legale. Essendo gli unici due superstiti, la rivalit\u00e0 preesistente tra i due colleghi cresce a dismisura, anche a seguito del loro \"incarico congiunto\" come vice presidenti del Reparto Progetti Speciali. Tale incarico \u00e8 temporaneo ed \u00e8 destinato a risolversi con la promozione di uno dei due e l'uccisione dell'altro. Nel frattempo, Lindsey si innamora di Darla. La vampira, accortasi dei suoi sentimenti senza ricambiarli, decide di servirsene per derubare di un oggetto magico ai Soci Anziani ed in seguito fuggire da Los Angeles. Lindsey rimane profondamente ferito, inoltre scopre che la vampira ha avuto una storia con il rivale Angel. In seguito viene fornito di una nuova mano organica dai medici mistici della Wolfram &amp; Hart e gli viene offerta la promozione tanto attesa. Lindsey, tuttavia, stanco di quell'ambiente, decide di licenziarsi e passa la promozione a Lilah, salvandole la vita. Successivamente lascia la citt\u00e0 ed intraprende un cammino purificatore in cerca della sua anima.\nLindsey ricompare durante la quinta stagione. Tornato a Los Angeles dopo tre anni, \u00e8 infuriato per la scoperta che i Soci Anziani hanno donato al suo rivale la direzione della Wolfram &amp; Hart, cosa che aveva sempre desiderato e non gli era mai stata concessa. Restituisce un corpo fisico a Spike, il cui spirito era stato rinchiuso nel medaglione usato per distruggere la Bocca dell'Inferno. Lo scopo di Lindsey \u00e8 far diventare Spike un eroe, oscurando Angel e facendo s\u00ec che i Soci Anziani pensino di aver scelto il vampiro con l'anima sbagliato. In questo progetto lo aiuta Eve, emissaria dei Soci Anziani innamoratasi di lui. Cordelia, grazie alle sue visioni e alle informazioni di Spike, riesce per\u00f2 a smascherarlo. Lindsey riesce poi a penetrare nella Wolfram &amp; Hart per attivare un sistema di sicurezza che pu\u00f2 distruggere Angel. Qui ingaggia un nuovo scontro col suo rivale, servendosi di nuove abilit\u00e0 metafisiche apprese nel suo pellegrinaggio mistico. Ciononostante viene sconfitto e i Soci Anziani lo esiliano in una prigione infernale. Qui, vivendo giornate tutte uguali tra loro, viene torturato ogni sera da un demone che si ciba del suo cuore, in un loop senza fine.\nQuando Angel comprende che sono necessarie informazioni sui Soci Anziani per poterli contrastare, Eve riferisce loro che nessuno pi\u00f9 di Lindsey li conosce, visto che li ha studiati per anni. Angel e il suo gruppo liberano dunque l'ex-avvocato. Lindsey spiega loro che il piano dei Soci Anziani \u00e8 indurre gradualmente Angel e la sua squadra ad accettare il mondo cos\u00ec com'\u00e8, accontentandosi di renderlo meno marcio, senza mai cambiarlo radicalmente. Nel frattempo, Lindsey ed Eve possono passare del tempo insieme, felici di essersi ritrovati.\nNel momento in cui la squadra di Angel decide di eliminare il Circolo della Spina Nera, Angel chiede l'aiuto di Lindsey, prospettandogli la possibilit\u00e0, in caso di vittoria, di prendere il suo posto alla Wolfram &amp; Hart a fine battaglia, spiegandogli che preferisce cedere il posto a un nemico che conosce e che ha dimostrato di avere almeno un po' di umanit\u00e0. Lindsey, accetta l'offerta, estasiato pi\u00f9 che dalla possibilit\u00e0 di ottenere la poltrona tanto sospirata, dalla prospettiva di combattere la pi\u00f9 grande battaglia che si sia mai vista da millenni, non volendo che solo Angel ne faccia parte. Il vampiro lo manda ad uccidere i membri del Circolo facenti parte del clan demoniaco Sahrvin assieme a Lorne, ma d\u00e0 a quest'ultimo un ordine segreto. A fine compito, come da direttive di Angel, il demone empatico spara tre proiettili in petto a Lindsey, uccidendolo. L'uomo passa gli ultimi istanti di vita ad osservare disgustato il suo assassino, dicendosi infuriato del fatto che Angel non si sia preso la briga di uccidere il suo rivale con le sue stesse mani.\nMaggie Walsh.\nPersonaggio di \"Buffy l'ammazzavampiri\"; \u00e8 interpretata da Lindsay Crouse.\nLa professoressa Walsh viene introdotta nella quarta stagione, come insegnante di psicologia di Buffy presso l'Universit\u00e0 di Sunnydale; successivamente viene rivelato che la Walsh \u00e8 la leader dell'Organizzazione, un progetto militare intento a catturare, studiare e modificare il comportamento di vari demoni. La Walsh \u00e8 anche coinvolta nel progetto 314, un programma tenuto segreto anche a molti membri dell'Organizzazione che consiste nel creare un ibrido demone-umano-robot noto come Adam.\nLa Walsh ha un rapporto molto stretto con i soldati alle sue dipendenze, in particolare Riley, il suo preferito. Quando Riley scopre che la sua fidanzata Buffy \u00e8 la Cacciatrice, la Walsh inizialmente pensa che la ragazza possa essere un utile alleato dell'Organizzazione, ma ben presto inizia a provare ostilit\u00e0 nei suoi confronti, a causa della sua natura ribelle e la sua curiosit\u00e0 sul progetto 314. Intuendo che Buffy costituisce un pericolo per il progetto, la Walsh cerca di ucciderla mandandola in una missione in cui viene aggredita da due demoni liberati dalle celle dell'Organizzazione stessa. Quando la Cacciatrice sopravvive, la Walsh decide di attivare Adam e usarlo per sbarazzarsi di lei, ma il mostro uccide la sua creatrice subito dopo il risveglio. In seguito, Adam trasforma il cadavere della Walsh in uno zombie robotico al suo servizio. Infine, la donna verr\u00e0 eliminata definitivamente da Buffy.\nMarcus Hamilton.\nPersonaggio di \"Angel\"; \u00e8 interpretato da Adam Baldwin.\n\u00c8 una creatura generata dai Soci Anziani col compito di agire al loro posto in qualit\u00e0 di emissario. Venne creato dai tre demoni quando gli Antichi vennero sigillati, e dunque all'incirca nella preistoria.\nMerrick.\nPersonaggio di \"Buffy l'ammazzavampiri\"; \u00e8 il primo Osservatore di Buffy, morto nel 1996 per mano del vampiro Lothos, al fine di proteggere la sua discepola. Introdotto nell'omonimo film del 1992, interpretato da Donald Sutherland, ricompare in un flashback della serie televisiva, interpretato da Richard Riehle, e nel fumetto \"Le origini\", prequel del telefilm. La rappresentazione di Merrick nel lungometraggio non \u00e8 canonica nell'universo della serie televisiva.\nNell'universo del telefilm Merrick \u00e8 americano e fu addestrato fin da bambino per essere un Osservatore, a tal proposito suo padre lo istru\u00ec su tutte le dottrine principali da trasmettere alle discepole. Durante la sua vita, Merrick addestr\u00f2 cinque Cacciatrici, ma tutte morirono davanti ai suoi occhi: tre in circostanze imprecisate e due uccise da un vampiro millenario di nome Lothos. Nel film Merrick ha un forte accento britannico ed \u00e8 descritto come una sorta di creatura magica nata al solo scopo di addestrare le Cacciatrici, capace di reincarnarsi all'infinito, accumulando le memorie di tutte le vite precedenti.\nNel 1996 si reca a Los Angeles per incontrare la nuova Cacciatrice, la quindicenne Buffy Summers. Egli la mette al corrente del suo destino e diventa il suo Osservatore. Inizialmente il rapporto tra i due non \u00e8 dei migliori e si basa molto su sarcasmo e frustrazione reciproca, ma in seguito si affezioneranno l'uno all'altra e matureranno un forte rispetto. Merrick ammetter\u00e0 di vedere in Buffy un'innata qualit\u00e0 di leadership mai vista nelle altre Cacciatrici, che crede la porter\u00e0 lontano. Quando i due vengono attaccati da Lothos, l'uomo morir\u00e0, dopo aver messo in salvo la discepola. Buffy, in seguito, uccider\u00e0 il vampiro e dedicher\u00e0 la vittoria al compianto mentore. Nell'universo della serie televisiva Merrick si suicida per non permettere a Lothos di trasformarlo in vampiro ed usarlo contro la discepola, mentre nel film viene trafitto da Lothos col suo stesso paletto.\nNina Ash.\nPersonaggio di \"Angel;\" \u00e8 interpretata da Jenny Mollen. \u00c8 una ragazza che, a causa del morso di un lupo mannaro lo diventa a sua volta. Si fa rinchiudere volontariamente alla Wolfram &amp; Hart da Angel tre notti al mese per proteggere le altre persone dalla sua mutazione. In seguito diverr\u00e0 un'alleata della Angel Investigazioni ed avr\u00e0 una relazione col vampiro.\nParker Abrams.\nPersonaggio di \"Buffy l'ammazzavampiri\"; \u00e8 interpretato dall'attore Adam Kaufman. Compare unicamente nella quarta stagione.\nParker viene introdotto nell'episodio \"L'accecante luce del giorno\", in cui fa amicizia con Buffy all'universit\u00e0 e va ad una festa con lei la sera stessa. I due finiscono a letto insieme, ma il giorno dopo Parker la ignora, facendole capire che ci\u00f2 che \u00e8 accaduto tra loro non significava nulla, facendo sentire Buffy profondamente umiliata e addolorata. Nel corso degli episodi diviene chiaro che Parker \u00e8 abituato a flirtare con le ragazze per poi abbandonarle non appena riesce a portarle a letto. Nell'episodio \"Birra stregata\", Buffy, per dimenticarlo, affonda i dispiaceri nella birra. Non sapendo che si tratta di birra stregata, la giovane Cacciatrice si ritrova trasformata in una cavernicola. Con l'aiuto dei suoi amici, la ragazza salva Parker da un incendio. Il giovane prova a scusarsi per quello che le ha fatto, ma Buffy, ancora in forma primitiva, gli tira un possente pugno mandandolo al tappeto. L'ultima apparizione di Parker avviene poi nell'episodio \"Le pattuglie della notte\", dove Riley, innamoratosi di Buffy, lo colpisce con un pugno a seguito di un commento maschilista fatto dal giovane nei confronti della Cacciatrice.\nQuentin Travers.\nPersonaggio di \"Buffy l'ammazzavampiri\"; \u00e8 interpretato dall'attore Harris Yulin. Quentin \u00e8 un importante membro del Consiglio degli Osservatori.\nViene introdotto nella terza stagione, nell'episodio \"Compleanno di terrore\", quando organizza il \"cruciamentum\" di Buffy, un rito iniziatico in occasione del suo diciottesimo compleanno. Giles viene costretto a somministrarle un potente rilassante muscolare per diminuire i suoi poteri, per poi farla rinchiudere in una stanza con un vampiro folle, in modo che possa dimostrare di essere una buona Cacciatrice anche senza i suoi poteri; il test viene per\u00f2 in parte vanificato perch\u00e9 Giles avvisa la ragazza della situazione. Quentin \u00e8 impressionato dalle prestazioni di Buffy, ma licenzia Giles in quanto il rito non prevedeva l'intervento dell'Osservatore. Ordina dunque a Wesley Wyndam-Pryce di prendere il posto di Giles. Tuttavia, la sua autorit\u00e0 \u00e8 di breve durata e Buffy alla fine della stagione tronca tutti i legami con il Consiglio degli Osservatori.\nNella quinta stagione, nell'episodio \"Il controllo\", Quentin ritorna con un drappello di Osservatori ed offre informazioni a Buffy su Glory a patto che superi diversi esami da loro imposti. Buffy, tuttavia, capisce che Quentin sta approfittando della situazione per tenerla sotto controllo e annuncia che accetter\u00e0 la collaborazione del Consiglio solo a patto che sia il Consiglio a lavorare per lei e non viceversa. Con riluttanza, Quentin accetta le condizioni di Buffy, reintegrando inoltre Giles tra gli Osservatori, come richiesto dalla Cacciatrice.\nDurante la settima stagione, nell'episodio \"Non lasciarmi mai\", Caleb, su ordine del Primo, fa esplodere la sede del Consiglio degli Osservatori. Quentin morir\u00e0 insieme ai suoi colleghi l\u00ec presenti.\nRack.\nPersonaggio di \"Buffy l'ammazzavampiri\"; \u00e8 interpretato dall'attore Jeff Kober.\nRack \u00e8 uno stregone ambiguamente malvagio che compare soltanto nella sesta stagione. Rack \u00e8 l'equivalente mistico di uno spacciatore di droga: cede dosi di magia ai suoi clienti, provocando loro sensazioni di estremo piacere e una fortissima dipendenza; in cambio non pretende denaro, ma esige di poter violare la mente del cliente. Il suo covo \u00e8 schermato da un potente sortilegio, di modo che soltanto i demoni e coloro che sanno usare la magia possono trovarlo.\nNell'episodio \"Fuori controllo\", Amy convince Willow ad andare da Rack quando entrambe hanno esaurito tutto il loro potere magico. Dopo il primo assaggio della magia di Rack, Willow diventa immediatamente dipendente, tanto che torna da lui la notte successiva. L'overdose di magia fa in modo che Willow evochi involontariamente un demone che quasi riesce a uccidere Dawn. Dopo questo episodio, Willow giura di rinunciare alla magia e non tornare pi\u00f9 da Rack.\nRack ricompare negli episodi \"Perversi\" e \"Due da eliminare\", quando Warren, dopo aver per sbaglio ucciso Tara, la ragazza di Willow, e aver ferito Buffy, paga lo stregone per avere qualche sorta di protezione magica, avendo scoperto che la Cacciatrice \u00e8 sopravvissuta. Lo stregone d\u00e0 a Warren gli incantesimi di protezione richiesti, ma lo avverte che Buffy \u00e8 l'ultimo dei suoi problemi rispetto a Willow, che infatti lo uccider\u00e0. Ormai schiava della magia oscura, Willow si reca di nuovo da Rack, il quale \u00e8 felice di poter di nuovo abusare della mente della strega. Tuttavia, Willow assorbir\u00e0 senza permesso tutta la magia di Rack, diventando ancora pi\u00f9 potente, per poi uccidere lo stregone.\nRichard Wilkins.\nPersonaggio di \"Buffy l'ammazzavampiri\"; \u00e8 interpretato da Harry Groener. Wilkins \u00e8 il fondatore e sindaco di Sunnydale, nonch\u00e9 l'antagonista principale nella terza stagione del telefilm.\nVerso la fine del diciannovesimo secolo, Wilkins era un potente stregone che fond\u00f2, proprio in corrispondenza della Bocca dell'Inferno, la cittadina di Sunnydale. Fece diversi patti con i demoni che infestavano Sunnydale, perdendo l'anima, ma ottenendo l'immortalit\u00e0 e il totale arresto del processo di invecchiamento. Si spos\u00f2 con una donna, Edna May, ma il loro matrimonio divenne sempre pi\u00f9 infelice, man mano che lei invecchiava e si avvicinava alla morte. In seguito, Wilkins divenne sindaco di Sunnydale innumerevoli volte, spacciandosi per suo figlio e suo nipote.\nDurante la terza stagione, Wilkins si prepara a compiere il terribile rituale che lo porter\u00e0 all'Ascensione, ovvero la trasformazione in un demone puro, ovvero privo della componente umana che caratterizza i demoni attualmente in circolazione. A tal scopo si alleer\u00e0 con numerosi vampiri e demoni, nonch\u00e9 con la Cacciatrice Faith. Quest'ultima, infatti, non riuscendo ad ambientarsi nella Scooby Gang di Buffy, si unir\u00e0 al nemico che stavano combattendo. Wilkins si affeziona molto a Faith e tra i due si creer\u00e0 una sorta di rapporto padre-figlia. Tuttavia, Faith finir\u00e0 in coma in seguito a uno scontro con Buffy. Wilkins compie l'Ascensione davanti al Liceo di Sunnydale, durante la cerimonia della consegna dei diplomi. Dopo aver assunto la forma di un gigantesco serpente, il sindaco e i vampiri suoi alleati vengono attaccati dagli stessi studenti del Liceo, preparati e armati da Buffy. Quest'ultima provoca l'enorme serpente, mostrandogli il pugnale che lui aveva regalato a Faith e che Buffy ha sottratto all'avversaria dopo averla mandata in coma. Il sindaco segue Buffy fino alla biblioteca, dove Buffy ha piazzato un'ingente quantit\u00e0 di esplosivo. Caduto nella trappola, Wilkins muore nell'immane esplosione che distrugge la scuola.\nSnyder.\nPersonaggio di \"Buffy l'ammazzavampiri\"; \u00e8 interpretato da Armin Shimerman.\nNella prima stagione, \u00e8 un insegnante del Liceo di Sunnydale, lo stesso frequentato da Buffy, Xander e gli altri ragazzi. Dimostra subito di essere arrogante e tirannico verso professori e studenti, nonch\u00e9 sospettoso verso Buffy a causa del suo lavoro segreto di Cacciatrice. Diventa il preside nell'episodio \"Il branco\", dopo che il precedente preside viene ucciso e sbranato dagli uomini iena.\nNella seconda stagione, Snyder dimostra ancora la sua indole aggressiva e prepotente, obbligando Buffy a lavorare per la festa dei genitori nell'episodio \"Un avversario pericoloso\", rimanendo intrappolato con Joyce Summers e gli altri genitori in un'aula, mentre Buffy, Angel e gli altri lottano con la banda di Spike. Nell'ultima puntata accusa Buffy dell'omicidio di Kendra, in verit\u00e0 assassinata da Drusilla. Espelle la giovane Cacciatrice da scuola e tenta di farla arrestare. Nella parte finale parla con Buffy e le rivela che ha sempre sognato di espellerla. Il Preside dimostra anche di conoscere la Bocca dell'Inferno e la presenza di attivit\u00e0 demoniaca nella citt\u00e0, e chiama il sindaco Wilkins dicendogli di avere buone notizie.\nNella terza stagione, Snyder tenta di impedire in ogni modo a Buffy di tornare nella scuola, ma alla fine \u00e8 costretto a riammetterla quando cadono tutte le accuse contro di lei. Compare sempre nel ruolo del sospettoso indagatore sul lavoro segreto della Cacciatrice. Nella puntata \"Scelte\" sopraggiunge nella mensa dove il sindaco Wilkins e la Scoobie Gang stanno trattando il rilascio di Willow, ma batte precipitosamente in ritirata. Nel finale di stagione, il sindaco Wilkins, diventato un serpente gigantesco, divora Snyder.\nWarren Mears.\nPersonaggio di \"Buffy l'ammazzavampiri\"; \u00e8 interpretato da Adam Busch. Warren \u00e8 un genio della robotica, nonch\u00e9 uno degli antagonisti principali della sesta stagione.\nWarren viene introdotto nella quinta stagione, nell'episodio \"La ragazza dei sogni\", in cui \u00e8 braccato da April, una ragazza robot che lui stesso aveva costruito tempo prima affinch\u00e9 potesse fungere da surrogato di una fidanzata. Essendo ormai fidanzato con una ragazza di nome Katrina, Warren si trova costretto a chiedere l'aiuto di Buffy per sopravvivere alla gelosia di April. Grazie alla Cacciatrice, Warren si libera del robot, ma viene comunque lasciato da Katrina, precedentemente attaccata da April. In seguito costruir\u00e0 per Spike una seconda ragazza robot con le fattezze di Buffy.\nNella sesta stagione, Warren stringe amicizia con Andrew Wells e Jonathan Levinson, con i quali decide di formare un Trio di supercattivi e conquistare Sunnidayle, diventando in fretta nemici di Buffy e del resto della Scooby Gang. I piani del Trio, inizialmente nati dalle fantasie e dai disagi sociali dei tre nerd, ben presto degenerano. Infatti, quando i tre amici costruiscono un artefatto magico in grado di trasformare le ragazze in schiave sessuali, Warren ne approfitta per stregare Katrina. I tre nerd portano Katrina nel loro covo, ma quando Warren sta per avere un rapporto sessuale con lei, l'effetto della magia svanisce. Katrina, indignata per il trattamento subito, minaccia i tre di denunciarli e tenta di fuggire, ma Warren la uccide accidentalmente nel tentativo di non farla scappare. Per non finire in prigione, Warren convince gli sconvolti Andrew e Jonathan a nascondere il cadavere di Katrina. Da questo momento Warren diventa sempre pi\u00f9 malvagio. Con un incantesimo incrementa enormemente la sua forza fisica e affronta Buffy in un corpo a corpo. La Cacciatrice si trova subito in difficolt\u00e0, ma Jonathan, stufo della crudelt\u00e0 di Warren, d\u00e0 istruzioni a Buffy su come rimuovere quella forza innaturale da Warren. Sconfitto e adirato, Warren giura vendetta a Buffy. Poche ore dopo raggiunge la Cacciatrice alla sua stessa abitazione e la ferisce, sparando diversi colpi di pistola. Uno dei proiettili, tuttavia, raggiunge Tara, uccidendola. Willow, piena di dolore e rabbia, diviene una strega malvagia e uccide Warren, scuoiandolo vivo.\nNel fumetto \"Buffy l'ammazzavampiri - Ottava stagione\", si scopre che Warren \u00e8 di nuovo in vita, grazie alla magia della sua nuova ragazza Amy Madison, che gli ha creato attorno una pelle invisibile. I due, alleatisi con Twilight, daranno filo da torcere al gruppo di Buffy grazie alla magia di Amy e le conoscenze tecnologiche di Warren. Riusciranno anche a catturare e torturare Willow, che tuttavia sar\u00e0 salvata da Buffy. Successivamente lui e Amy si redimeranno dopo aver capito di essere stati solo sfruttati da Twilight ed indirizzeranno la neo-potenziata Buffy verso la base dell'ex-capo per liberare Andrew, Giles e Faith dalle sue grinfie. Quando il nemico si riveler\u00e0 essere Angel e ascender\u00e0 con Buffy ad una dimensione superiore, rendendo l'attuale sacrificabile, Warren e Amy combatteranno al fianco delle Cacciatrici per difendere il proprio mondo dai demoni transdimensionali che lo invaderanno. Terminata la battaglia, con la distruzione del Seme delle Meraviglie e la scomparsa di tutta la magia del mondo, Amy si ritrova spogliata dei propri poteri come ogni altra strega e Warren muore a causa della dissoluzione dell'incantesimo che gli faceva da pelle.\nYuki Makimura.\nNota anche come la Cacciatrice Mancante \u00e8 un personaggio scaturito dal mondo editoriale di \"Buffy l'ammazzavampiri\".\nLa sua storia viene narrata nel romanzo \"Blooded\" e nel volume di fumetti \"False memorie\": come tale risulterebbe essere non-canonica, ma la comparsa in alcuni riquadri de \"I racconti delle cacciatrici\" e \"La catena\" (volume di \"Buffy l'ammazzavampiri - Ottava stagione\"), due fumetti che fanno parte della serie regolare approvata da Joss Whedon, la elevano, almeno come personaggio, al titolo di canonico.\nYuki diventa Cacciatrice nel 1799, mentre si trova a Kyoto. Viene affiancata da un Osservatore Samurai che fallisce nel suo intento e per espiare le proprie colpe si suicida facendo Seppuku, in quanto il suo ruolo di guerriero non gli avrebbe concesso di portare avanti la propria vita nel disonore.\nTrascorrono circa tre mesi dalla morte del suo Osservatore, quando Yuki si imbatte nel Maestro, micidiale Vampiro dai poteri straordinari. Nella lotta Yuki ha la peggio, ma contrariamente alle altre Cacciatrici, Yuki non vuole morire e in questo preciso momento disconosce la sua natura di Prescelta e si affida nelle mani del Maestro dichiarandogli completa fedelt\u00e0. \u00c8 la prima e sola Cacciatrice che risorge bevendo il suo sangue e trasformandosi in un vampiro. Da questo momento Yuki Makimura scompare e diventa la Cacciatrice Mancante. Il Consiglio degli Osservatori non pu\u00f2 permettere che un fatto di questa gravit\u00e0 possa macchiare la loro storia. Viene quindi eliminata ogni traccia di lei, ogni ricordo ed ogni scritto censurato e occultato alla vista di chiunque.\nA Sunnydale, intorno all'anno 2000, nel negozio di Rupert Giles, in mezzo a libri di arti magiche e storie di mostri e vampiri, Dawn scopre che nella storia delle Cacciatrici c'\u00e8 un buco in cui sembra non sia mai esistita una Cacciatrice.\nNel frattempo, Yuki Makimura giunge a Sunnydale per vendicare il Maestro, ucciso da Buffy pochi anni prima, e intenzionata a farlo reincarnare in un altro corpo.\nIl nuovo corpo prescelto \u00e8 quello di Xander Harris, rapito e condotto all'altare sacrificale all'insaputa della Scooby Gang che si sta attrezzando alla battaglia. Il gruppo si raduna e si reca nel cantiere dove Xander stava lavorando e dove Yuki sta ormai portando avanti il rito di resurrezione del Maestro. Buffy riesce appena in tempo a bloccare la resurrezione del vampiro e ad uccidere, impalettandola, la Cacciatrice Mancante."}
{"id": "8097810", "revid": "729019", "url": "https://it.wikipedia.org/wiki?curid=8097810", "title": "Fortificazioni di Pechino", "text": "Le fortificazioni della citt\u00e0 di Pechino (cinese: ) erano il complesso sistema di mura, porte, torri, chiuse e fossati che proteggevano la capitale dell'impero cinese. Furono costruite tra l'inizio del XV secolo (circa 1419) e il 1553.\nLe mura interne della citt\u00e0 erano lunghe 24 km e alte 15 m, con uno spessore di 20 m al livello del suolo e 12 m nella parte superiore, ed un totale di nove porte. Rimasero in piedi per quasi 530 anni ma nel 1965 furono rimosse per consentire la costruzione della Seconda Tangenziale di Pechino e della Linea 2 della Metropolitana di Pechino. Esiste ancora oggi una parte del muro originale a sud della stazione ferroviaria di Pechino, nella parte sud-est della citt\u00e0. Le mura esterne avevano invece un perimetro di circa 28 km ed un totale di sette porte. Furono smantellate a partire dagli anni '50 per decongestionare il traffico cittadino e permettere la crescita infrastrutturale di Pechino. Nel suo insieme, la cinta muraria (interna ed esterna) disegnava una forma \"\u51f8\" con perimetro di quasi 60 km.\nPechino fu la capitale dell'impero cinese per la maggior parte delle ultime tre dinastie imperiali cinesi (Yuan, Ming e Qing). Era inoltre stata anche capitale secondaria di due dinastie settentrionali (Liao e Jin) e pertanto viene spesso considerata capitale imperiale sotto cinque dinastie. Importantissimo centro di potere politico, Pechino vantava di conseguenza un sistema di fortificazioni di prim'ordine, costituito dalla Citt\u00e0 Proibita, dalla Citt\u00e0 imperiale, dalla Citt\u00e0 Interna e dalla Citt\u00e0 Esterna. Le fortificazioni includevano: porte-torri, porte-fortificate, androni, torri d'osservazione e torri d'avvistamento, torrioni angolari, barbacani (in forma di torre, cancello e/o corpo di fabbrica), chiuse (anche in forma di torre) e un sistema di fossati. Si trattava del sistema di difesa pi\u00f9 esteso realizzato nella storia della Cina .\nDopo il crollo della dinastia Qing nel 1911, le fortificazioni di Pechino furono gradualmente smantellate. La Citt\u00e0 Proibita \u00e8 rimasta in gran parte intatta, diventando il Museo del Palazzo. Alcune fortificazioni rimangono intatte, tra cui Porta Tiananmen, la porta-torre e la torre di guardia di Zhengyangmen, la torre di guardia di Deshengmen, la torre di guardia angolare sud-orientale e una sezione delle mura interne della citt\u00e0 vicino a Chongwenmen. Gli ultimi due componenti formano ora il \"Parco delle reliquie delle mura cittadine dei Ming\". Nulla della Citt\u00e0 Esterna rimane intatto, mentre la Porta Yongdingmen (antico accesso alla Citt\u00e0 Esterna) \u00e8 stata ricostruita nel 2004.\nStoria.\nOrigini: le fortificazioni preesistenti.\nLa citt\u00e0 di Dadu, antesignana della Pechino delle dinastie Ming e Qing, fu costruita nel 1264 dalla dinastia Yuan poco pi\u00f9 a nord della vecchia capitale Jin di Zhongdu (gi\u00e0 Nanchino al tempo dei Liao) pesantemente danneggiata da Gengiz Khan, intorno al bacino idrico artificiale del c.d. \"Lago Taiye\". La planimetria di Dadu segu\u00ec diverse regole del classico confuciano \"I Riti di Zhou\": \"nove assi verticali, nove assi orizzontali\", \"palazzi nella parte anteriore, mercati nella parte posteriore\", \"culto ancestrale a sinistra, culto divino a destra\". Era di ampia scala, rigorosa nella pianificazione e nell'esecuzione e completa nelle attrezzature. Aveva 11 porte: i lati est, sud e ovest del perimetro murato avevano tre porte ognuno, mentre il lato nord aveva solo due porte. Le porte orientali, da nord a sud, erano: Guangximen (), Chongrenmen () e Qihuamen (). Le porte occidentali erano, da nord a sud: Suqingmen (), Heyimen () e Pingzemen (). Le porte meridionali erano, da ovest a est: Shunchengmen (), Lizhengmen () e Wenmingmen (). Le due porte settentrionali erano invece Jiandemen () a ovest e Anzhenmen () ad est.\nLe mura dei Ming.\nNell'agosto 1368 il generale Xu Da della dinastia Ming conquist\u00f2 Dadu. Il Khan di Yuan, Yuan Shundi, fugg\u00ec dalla capitale senza difenderla e quindi la citt\u00e0 non sub\u00ec danni. Xu Da decise che il sistema di fortificazione di Dadu era troppo grande per essere difeso efficacemente durante un assedio, quindi ordin\u00f2 la ricostruzione delle mura settentrionali della citt\u00e0 2,8 km pi\u00f9 a sud del tracciato originario. Questa costruzione ha impedito la prevista espansione settentrionale della citt\u00e0. Il nuovo muro fu costruito con un ulteriore strato di mattoni, rafforzando ulteriormente le difese della citt\u00e0.\nLe mura settentrionali mongole furono abbandonate dopo il 1372 ma furono ancora utilizzate come difesa secondaria durante la dinastia Ming. Durante la Ribellione di An Da, c'erano infatti truppe Ming di stanza presso le antiche porte settentrionali degli Yuan. Rimangono oggi solo una piccola parte delle sezioni settentrionali e occidentali delle mura di Dadu, cos\u00ec come parti del fossato. La met\u00e0 meridionale del muro di terra battuta del barbacane a Suqingmen \u00e8 ancora oggi visibile.\nNel 1370 l'Imperatore Hongwu concesse al suo quarto figlio, Zhu Di (in seguito Imperatore Yongle), il titolo di \"Re di Yan\" con capitale a Beiping (l'attuale Pechino). Zhu Di si trasfer\u00ec formalmente nella sua capitale nel 1380, dopo che vi era stato costruito un nuovo palazzo reale (1379).\nNel 1403 Zhu Di, ormai imperatore, cambi\u00f2 il nome della citt\u00e0 da \"Beiping\" (it. \"Pace del nord\") a \"Beijing\" (it. \"Capitale del nord\"). Nel 1406 inizi\u00f2 a pianificare uno spostamento della capitale imperiale da Nanchino a Pechino. Pechino era al tempo solo la capitale dello Yan e non aveva fortificazioni adeguate al ruolo di capitale imperiale. Si rese pertanto necessario un massivo lavoro di espansione e ricostruzione delle fortificazioni anche per motivi pratici e non solo rappresentativi: la zona era soggetta a sporadiche incursioni mongole dal nord. Ci\u00f2 segn\u00f2 l'inizio della costruzione delle sezioni Ming delle fortificazioni di Pechino, parti delle quali esistono ancora oggi.\nI lavori di costruzione di quella sarebbe poi stata definita la \"Citt\u00e0 Interna\" iniziarono subito. Si part\u00ec nel \"Xinei\" (\"interno ovest\"), sulle fondamenta del Palazzo Reale Yan voluto da Zhu Di trent'anni prima, terminando l'anno seguente. Nel 1409 Jianshouling fu completato sul Monte Tianshou nel distretto di Changping. I lavori di costruzione del complesso della Citt\u00e0 Proibita iniziarono nel 1416, in uno stile che imitava l'originale Palazzo Imperiale di Nanchino. Le sale, i palazzi e i padiglioni della Citt\u00e0 Proibita, come il Santuario della Famiglia Imperiale (\"T\u00e0imi\u00e0o\"), la Sala degli Antenati, la Residenze dei Dieci Re e le Residenze dei Principi Imperiali furono costruite in quel periodo. Contestualmente, entro il perimetro della vecchia cittadella mongola venne ampliato il bacino meridionale del Lago Taiye, la cui polla meridionale venne ampliata ammassando terreno che, unitamente a quello ottenuto dallo scavo del fossato, fu impiegato per la realizzazione del \"Monte della Longevit\u00e0\" sotto il quale venne fatto sparire il palazzo imperiale Yuan, mentre le Torri del tamburo e della campana dei mongoli vennero ricollocate. Le mura meridionali di Khanbaliq furono spostate a sud di circa 8 km, motivo per cui la c.d. \"Citt\u00e0 imperiale\" Ming ha una posizione leggermente diversa da quella della capitale mongola. Nel 1421, la capitale della dinastia Ming fu ufficialmente spostata da Nanchino (\"Capitale del sud\") a Pechino (\"Capitale del nord\"). Il Tempio del Cielo e il Tempio dell'Agricoltura furono costruiti in quella che allora era la periferia meridionale della citt\u00e0. Alcune fonti indicano che l'asse centrale della citt\u00e0 fu spostato verso est per soggiogare il Qi della precedente dinastia: il nuovo Qi viene da est, dove il sole sorge ogni giorno.\nUna seconda espansione della citt\u00e0 avvenne tra il 1436 e il 1445, per ordine dell'imperatore Zhengtong. Si aggiunse un ulteriore strato di mattoni sul lato interno delle mura della citt\u00e0, si ampli\u00f2 l'estremit\u00e0 meridionale del lago Taiye, s'irrobustirono le porte cittadine con porte-torri, barbacani e torri di guardia, si costruirono i quattro torrioni angolari, si eressero gli archi \"Paifang\" all'esterno di ogni porta principale della citt\u00e0 e si sostituirono i ponti di legno sopra i fossati con ponti di pietra. Furono costruite delle chiuse sotto i ponti e si aggiunsero rilievi di pietra e mattoni all'argine del fossato.\nIl nuovo sistema di mura e fossati di Pechino misurava 45 lis (22,5 km) di perimetro: un'opera formidabile. Le tombe imperiali () furono costruite 50 km a nord di Pechino. La citt\u00e0 di Changping, una citt\u00e0 di rifornimento, sezioni interne della Grande Muraglia e altre fortificazioni satelliti furono costruite per supportare Pechino durante un eventuale assedio.\nLa Pechino dei Ming dovette affrontare molte invasioni da parte dei mongoli (celeberrimo l'assedio della citt\u00e0 portato nel 1550 dal \"khagan\" Altan Khan). Sin dal 1476 si era considerato di irrobustire le gi\u00e0 possenti difese cittadine con un anello fortificato esterno andando a creare una vera e propria Citt\u00e0 Esterna. Nel 1553, tre anni dopo l'attacco di Altan Khan (ritiratosi a seguito dell'esborso di un pesante tributo ed impegnato a fortificarsi a nord intorno alla vecchia capitale gengizcanide di Karakorum), un grande sistema rettangolare esterno di mura e fossati fu completato a ridosso della cinta meridionale della capitale, creando un perimetro complessivo di forma simile all'ideogramma \"\u51f8\" che \u00e8 stato mantenuto per quasi 400 anni.\nLe mura dei Qing.\nIl sistema di mura e fossati della capitale Ming fu mantenuto pressoch\u00e9 invariato dalla successiva dinastia Qing (1644-1912), tuttavia la Citt\u00e0 Imperiale fu completamente ridisegnata. Molte case che erano state usate come residenze di funzionari del gabinetto interno furono convertite in abitazioni per i cittadini comuni, cos\u00ec come molti uffici imperiali, quartieri dei servitori, magazzini e fienili. I cinesi Han furono costretti a vivere nella Citt\u00e0 Esterna o addirittura fuori citt\u00e0, poich\u00e9 le residenze della Citt\u00e0 Interna divennero esclusivo appannaggio degli Otto Striscioni dei Manci\u00f9 imparentati con l'imperatore. Ulteriori alloggi furono costruiti nella Citt\u00e0 Interna per i membri della famiglia imperiale, insieme ai templi buddisti della setta Gelug . Anche il \"Parco dei Tre Monti e Cinque Giardini\" nella periferia occidentale fu costruito in questo periodo.\nQuando gli Inglesi arrivarono per la prima volta a Pechino durante la dinastia Qing, descrissero nei loro giornali le quattro parti della citt\u00e0 nominandoli: Citt\u00e0 Cinese (Citt\u00e0 Esterna), Citt\u00e0 Tartara (Citt\u00e0 Interna), Citt\u00e0 Imperiale e Citt\u00e0 Proibita.\nDemolizione.\nI documenti storici indicano che quando Li Zicheng si ritir\u00f2 da Pechino nel 1644, ordin\u00f2 che il complesso del palazzo imperiale Ming e le porte principali della citt\u00e0 fossero incendiati. Nel 1960, quando le mura furono infine smantellate, gli operai si resero per\u00f2 conto che le torri Dongzhimen e Chongwenmen e le sezioni delle porte erano ancora gli originali Ming.\nLe mura e i fossati furono ben mantenuti durante le dinastie Ming e Qing, fino al 1900. Non fu permesso praticare alcun foro, n\u00e9 realizzare archi. Qualsiasi danno, anche solo un singolo mattone mancante, era rapidamente denunciato alle autorit\u00e0 e riparato.\nDurante la Ribellione dei Boxer (1898-1901) furono arrecati molti danni alle fortificazioni. La \"Societ\u00e0 della Giusta Armonia\" bruci\u00f2 la porta-torre di Zhengyangmen e la sua torre di guardia fu distrutta dalle truppe indiane. Le torri di guardia di Chaoyangmen e Chongwenmen furono distrutte dai cannoni giapponesi e britannici e la torre di guardia d'angolo nord-ovest della Citt\u00e0 Interna fu distrutta dai cannoni russi. Le truppe britanniche abbatterono la sezione occidentale delle mura della Citt\u00e0 Esterna a Yongdingmen e le mura della citt\u00e0 che circondano il Tempio del Cielo. Il capolinea della Ferrovia Pechino-Fengtian venne spostato da Majiapu, fuori citt\u00e0, ai terreni del Tempio del Cielo, dove avevano sede le forze britanniche e americane. Per la prima volta dai tempi dei Ming le mura della citt\u00e0 furono violate. Nel 1901, le truppe britanniche demolirono la parte orientale delle mura esterne della citt\u00e0 a Yongdingmen per consentire un'estensione della ferrovia verso est fino a Zhengyangmen. Ci\u00f2 consent\u00ec la costruzione della stazione ferroviaria di Zhengyangmen Est (attuale Stazione di Qianmen), tramite la quale il personale dell'ambasciata e del consolato britannici poteva salire a bordo dei treni per raggiungere il porto di Tientsin (attuale Tianjin) in caso di emergenza. Le truppe britanniche hanno anche demolito la parte orientale della cinta muraria esterna vicino a Dongbianmen per la costruzione della ferrovia di Pechino Dongbianmen-Tongzhou.\nIl governo imperiale della Cina Qing collass\u00f2 nel 1911. Tra il 1912 e il 1949, il Governo Beiyang e il Governo nazionalista della Repubblica di Cina intrapresero tanti piccoli lavori di decostruzione e adeguamento. Quando fu costruita la ferrovia della circonvallazione di Pechino nel 1915, le torri di avvistamento agli angoli nord-est e sud-est furono smantellate e le pareti laterali delle torri di guardia vennero dotate di archi per il passaggio dei treni. Le porte del barbacane e delle chiuse di Deshengmen, Andingmen, Chaoyangmen e Dongzhimen furono parimenti smantellate per il passaggio dei treni. Il barbacane di Zhengyangmen fu smantellato per facilitare il traffico nell'area di Qianmen. Gli archi per i treni furono tagliati nelle mura della citt\u00e0 vicino a Hepingmen, Jianguomen, Fuxingmen e diverse altre porte minori. Le mura della citt\u00e0 imperiale furono completamente demolite ad eccezione della sezione da sud a sud-ovest.\nLe porte-torri, le torri d'avvistamento e le torri angolari delle principali porte delle Citt\u00e0 Interna ed Esterna furono smantellate nel tempo a causa della mancanza di fondi per la manutenzione. Quando la Repubblica popolare cinese fu fondata nel 1949, la maggior parte dei fossati e delle porte-torri erano comunque esistenti, sebbene in uno stato fatiscente.\nNel 1949 Pechino divenne la capitale del nuovo governo comunista. Studi di pianificazione urbana sponsorizzati dal governo mostrarono che le restanti strutture murarie e del fossato stavano ostacolando il flusso del traffico e costituivano una barriera per l'espansione e lo sviluppo. La cinta muraria esterna fu pertanto completamente smantellata negli anni '50 e le mura interne furono demolite a partire dal 1953.\nNel frattempo, si scatenava il dibattito sull'opportunit\u00e0 di mantenere o smantellare le restanti mura della citt\u00e0. L'architetto Liang Sicheng era uno dei principali sostenitori del mantenimento delle mura. Raccomand\u00f2 di tagliare pi\u00f9 archi per accogliere nuove strade che soddisfacessero le esigenze di traffico e sugger\u00ec di costruire un gigantesco parco pubblico circoscrizionale immediatamente fuori dalle mura e dai fossati per abbellire l'ambiente. I sostenitori di questo restauro conservativo includevano il redologo Yu Pingbo, il Vice Ministro del Dipartimento della Cultura Zheng Zhenduo, il sindaco di Pechino e uomo di punta del partito Peng Zhen, e molti urbanisti sovietici allora nel paese ma tutti vennero messi a tacere dalla pressione politica e, alla fine del \"Grande balzo in avanti\" (1958-1961), le mura della Citt\u00e0 Esterna furono completamente smantellate e le mura interne dimezzate.\nDurante gli anni '60, le relazioni tra Cina e Unione Sovietica divennero amare e, dopo la divisione sino-sovietica, la gente sent\u00ec che la guerra con l'URSS era inevitabile. Furono commissionati rifugi antiaerei sotterranei, \"citt\u00e0 di rifornimento\" sotterranee e una ferrovia sotterranea (futura metropolitana di Pechino). I lavori sulla metropolitana iniziarono il 1 \u00b0 luglio 1965. La tecnica di costruzione utilizzata era tagliata e coperta : dovunque il percorso della metropolitana dovesse andare, tutto in superficie doveva essere demolito. Dal momento che demolire case e trasferire persone sarebbe stata un'impresa immane, si decise di costruire la linea metropolitana sul tracciato delle vecchie mura.\nI lavori di demolizione, cominciati nel 1965, furono affidati al Dipartimento Sviluppo e Gestione Stradale di Pechino. Diversi privati e aziende parteciparono quali volontari ai lavori di demolizione delle mure per accedere gratuitamente a materiale di costruzione. Non appena cominciarono i lavori di costruzione della linea metropolitana, vennero inviati nei cantieri anche i soldati per velocizzare le operazioni. La prima sezione delle mura ad essere demolita fu la porzione meridionale della Citt\u00e0 Interna, Xuanwumen e Chongwenmen, che lasci\u00f2 un fossato di 23,6 km. La seconda parte liber\u00f2 lo spazio per la Stazione di Pechino Centrale all'angolo sud-est della Citt\u00e0 Interna, sui siti di Jianguomen, Andingmen, Xizhimen e Fuxingmen. Torri e mura vennero abbattute liberando un altro fossato di 16 km. Una sezione di mura d'un centinaio di metri vicino Xibianmen, usata come deposito per i materiali, scamp\u00f2 alla demolizione. Un'altra sezione di mura venne risparmiata tra Chongwenmen e la torre di guardia dell'angolo sud-est della Citt\u00e0 Interna perch\u00e9 in quel punto il tracciato della metropolitana virava dirigendosi alla stazione centrale. I camminamenti superiori delle mura furono smantellati, inabilitando il passaggio sulle strutture. Al principio del 1972, per permettere la costruzione della Seconda Tangenziale sopra la metropolitana e per dotare di servizi adeguati i numerosi appartamenti nell'area di Qianmen, i fossati orientali, meridionali ed occidentali di Pechino furono coperti e trasformati in fognature.\nNel 1979, il governo ha annullato la demolizione delle restanti mura della citt\u00e0 e le ha inserite nel patrimonio culturale nazionale. A questo punto, le uniche sezioni intatte erano la torre del cancello e la torre di guardia a Zhengyangmen, la torre di guardia a Deshengmen, la torre di guardia nell'angolo sud-est, i fossati settentrionali della Citt\u00e0 Interna, la sezione delle mura interne della citt\u00e0 a sud della stazione centrale e la piccola sezione delle mura interne della citt\u00e0 vicino a Xibianmen.\nIl sistema difensivo.\nIl sistema difensivo di Pechino durante le dinastie Ming e Qing comprendeva mura, fossati, porte-torri, barbacani, torri di guardia, torrioni angolari, torri d'avvistamento e caserme sia all'esterno sia all'interno della citt\u00e0. Le montagne immediatamente a nord della capitale e le sezioni interne della Grande Muraglia su quelle stesse montagne fungevano da ulteriore perimetro difensivo.\nAl tempo dei Ming, le truppe acquartierate in pianta stabile a Pechino e dintorni erano chiamate \"Jingjun\" o \"Jingying\" (lett. \"truppe della capitale\"). Durante il regno di Yongle (1402-1424), furono organizzate in tre gruppi: \"Wujunying\" (truppa regolare cinese), \"Sanqianying\" (truppe mercenarie mongole e alleate) e \"Shenjiying\" (truppe dotate di armi da fuoco). I tre \"ying\" erano sottodivisi in 72 \"wei\" organizzati in cinque gruppi chiamati \"Zhongjun\" (al centro), \"Zuoyejun\" (al centro a sinistra), \"Youyejun\" (al centro a destra), \"Zuoshaojun\" (guardia a sinistra) e \"Youshaojun\" (guardia a destra); questi erano collettivamente noti come i \"Wujunying\" (lett. \"cinque truppe\"). La maggior parte dei \"Jingjun\" aveva sede ad ovest di Deshengguan. Alcuni erano acquartierati nei distretti rurali della capitale, a Nanyuan, Tonzhou, Lugouqiao, Changping e a Juyongguan, all'interno della Grande Muraglia. Durante la Battaglia della Fortezza di Tumu (1449), l'intero \"Jingjun\" fu distrutto, con una perdita di circa 500.000 uomini. Yu Qian cambi\u00f2 quindi la struttura organizzativa dell'armata, riunendo circa 100.000 soldati ben addestrate provenienti da diversi accampamenti in un unico supergruppo: il c.d. \"Super-gruppo dei 10 Battaglioni\", poi elevato a 12 battaglioni durante il regno dell'imperatore Xian dei Ming. Questi erano comandati dalla Citt\u00e0 Interna, a Dongguanting e Xiguanting. Campi di scavo e d'addestramento al di fuori delle mura cittadine vennero utilizzati come accampamenti temporanei. Gli originali \"Wujunying\", \"Sanqianying\" e \"Shenjiying\" furono convertiti in unit\u00e0 di guardia incaricata di proteggere la Citt\u00e0 Imperiale e la Citt\u00e0 Proibita. Successivamente le guardie imperiali furono unite dai \"Jinyiwei\" e dai \"Tengxiangwei\", i cui comandanti includevano \"Generale Mianyiwei Dahan\", \"Generale Hongkui\", \"Generale Mingjia\", \"Direttore Bazong\" e molti altri. Fu istituito un posto di guardia nella Citt\u00e0 Imperiale chiamato \"Hongpu\". Le porte della citt\u00e0 venivano chiuse di notte e nessuno era autorizzato a entrare o uscire a meno che non fosse concessa un'autorizzazione speciale, sebbene un'eccezione fosse concessa per i carriaggi che portavano continuamente acqua di sorgente dal Monte Yuquan. Le strade della citt\u00e0 avevano guardie di pattuglia costante durante la notte. Erano proibite urla e un comportamento scomposto. Alcune strade venivano barricate durante la notte per tenere lontano il traffico. Le mura della citt\u00e0 normalmente non venivano presidiate dai soldati. La maggior parte viveva sotto le mura in appositi accampamenti, mentre solo alcuni erano chiamati al servizio di guardia notturna ma solo sulle torri. Solo quando c'era il pericolo di un attacco nemico, i soldati erano schierati sulle mura. Durante il periodo Ming, Pechino fu spesso assediata dalle forze mongole e manci\u00f9. La citt\u00e0 \u00e8 stata pertanto totalmente chiusa molte volte ed ai cittadini comuni era vietato entrarvi.\nSotto i Qing, le forze di difesa di Pechino si affidarono principalmente agli \"Xiaoqiying\", sistemati in accampamenti nella Citt\u00e0 Interna, allora abitata principalmente da manci\u00f9. Erano organizzati nelle c.d. \"Otto Bandiere\": la bandiera Xianghuang ad Andingmen, la bandiera Zhenghuang a Deshengmen, la bandiera Zhengbai a Dongzhimen, la bandiera Xiangbai a Chaoyangmen, la bandiera Zhenghong a Xizhimen, la bandiera Xianghong a Fuchengmen, la bandiera Zhenglan a Chongwenmen e la bandiera Xianglan a Xuanwumen. Ogni Bandiera aveva una sala ufficio, diverse caserme, una stazione di pattuglia e un magazzino. Oltre allo \"Xiaoqiying\", le truppe accampate permanentemente dentro e intorno a Pechino includevano il \"Qianfengying\", \"Hujunying\", \"Bujun Xunbuying\", \"Jianruiying\", \"Huoqiying\" (responsabile dell'artiglieria), \"Shenjiying\" (fondato nel 1862) e lo \"Huqiangying\" (responsabile delle armi da fuoco). A partire dal regno di Yongzheng (1722-1735), le truppe di guardia delle Otto Bandiere incaricate di proteggere i parchi ricreativi imperiali furono accampate nell'area circostante l'Antico Palazzo d'Estate e le colline profumate. Lo stesso sistema delle Otto Bandiere era usato presso le nove porte della Citt\u00e0 Interna. Le truppe consistevano in un'equa distribuzione di soldati Manci\u00f9, Mongoli e Han. I soldati del \"Chengmenling\", incaricati di proteggere le porte della citt\u00e0 erano ripartiti per bandiere: Andingmen la bandiera di Zhenglan, Deshengmen la bandiera di Xianglan, Dongzhimen la bandiera di Xiangbai, Xizhimen la bandiera di Xianghong, Chaoyangmen la bandiera di Zhengbai, Fuchengmen la bandiera di Zhenghong, Chongwenmen la bandiera di Xianghuang, la bandiera di Xuanwumen lo Zhenghuang, mentre a Zhengyangmen ruotavano tutte e otto le bandiere. Le sette porte della Citt\u00e0 Esterna erano presidiate dalle truppe Han delle seguenti bandiere: bandiera Xianghuang a Dongbianmen, bandiera Zhenghuang a Xibianmen, bandiera Zhengbai a Guangqumen, bandiera Zhenghong a Guang'anmen, bandiera Xianglan e Xiangbai a Zuo'anmen, bandiera Xianghong a You'anmen, bandiera Zhenglan a Yongdingmen. Nel 1728 furono costruite caserme permanenti per le Otto Bandiere nella Citt\u00e0 Interna, ad eccezione di Zhengyangmen. Ogni porta cittadina aveva una caserma di 460 camere per uno \"ying\", 90 camere per un \"ban\" e 15 camere per un \"geng\", per un totale di 3.680 camere. Fuori dalle mura della citt\u00e0 c'erano altre 16.000 stanze (2000 per ogni striscione). Alle truppe Manci\u00f9 erano assegnate 1.500 stanze e alle truppe Han 500 stanze. C'erano anche 135 depositi in cima alle mura della Citt\u00e0 Interna, 106 dei quali erano destinati ad equipaggiamento militare come bandiere segnaletiche, cannoni, polvere da sparo e moschetti. Nel 1835 furono aggiunte 241 case di tre stanze ciascuna alle nove porte della Citt\u00e0 Interna, poich\u00e9 le vecchie caserme di terra e paglia si stavano deteriorando. Vennero inoltre aggiunti ventotto magazzini e a 3.616 caserme nella Citt\u00e0 Esterna. Sotto i Qing (1644-1911), i soldati \"Xiaoqiying\" abitavano di solito fuori dalle porte della citt\u00e0 piuttosto che sulle mura della citt\u00e0. Ci\u00f2 si rivel\u00f2 pi\u00f9 utile per difendere la citt\u00e0 durante un assedio. Solo quando l'imperatore stava lasciando la citt\u00e0 per Yuanmingyuan o il Tempio del Cielo, i soldati si schieravano in cima alle mura. Un'eccezione era Xuanwumen: in qualit\u00e0 di unica porta aperta durante la notte, le sue mura erano continuamente presidiate. Ogni giorno, i cannoni di Xuanwumen sparavano per segnalare il mezzogiorno alla citt\u00e0.\nAl tempo dei Ming e dei Qing, le principali armi difensive erano moschetti, cannoni, archi e frecce. Nel 1629 le truppe di Houjin attaccarono Pechino e nel 1644 le truppe di Li Zicheng la assediarono. I soldati in cima alle mura cittadine usarono ampiamente cannoni durante entrambi gli assedi. Durante la Seconda guerra dell'oppio (1856-1860), le truppe d'invasione desistettero da un attacco diretto alle mura di Pechino perch\u00e9 troppo ben difese, optando un attacco contro Yuanmingyuan e Haidian. Tra il 13 agosto e il 15 agosto 1900, quando l'Alleanza delle otto nazioni invase Pechino, le fortificazioni resistettero al bombardamento dei moderni cannoni per due giorni interi prima di essere abbattute, permettendo alle forze Qing di bersagliare dall'alto le truppe nemiche. Le forze russe e giapponesi hanno tentato pi\u00f9 volte di usare la nitrocellulosa per demolire le mura tra Dongzhimen e Chaoyangmen, fallendo ogni volta perch\u00e9 il soldato che cercava di accendere la miccia veniva sistematicamente colpito. I barbacani, le torri d'avvistamento e le torri di guardia angolari si dimostrarono abbastanza efficaci nel dissuadere gli attacchi nemici. Ad esempio, nella notte del 13 agosto, le truppe russe riuscirono a invadere la torre di guardia di Dongbianmen ma subirono gravi perdite nel barbacane. Fu solo nella tarda mattinata del 14 agosto che conquistarono la porta-torre di Dongbianmen, a soli 50 m di distanza! Anche dopo che la Citt\u00e0 Esterna e la Citt\u00e0 Interna caddero nelle mani dell'Alleanza, le difese della Citt\u00e0 Imperiale continuarono a resistere. La mattina del 15 agosto, le forze americane tentarono diversi espedienti per distruggere le porte di Tiananmen, fallendo. Furono le truppe giapponesi, con scale d'assedio, a superare la cinta ed aprire le porte permettendo cos\u00ec alle truppe dell'Alleanza di entrare nella Citt\u00e0 Imperiale. In un incidente del 25 luglio 1937, un battaglione di truppe giapponesi si accamp\u00f2 nel distretto di Fengtai, dichiarando che intendevano \"proteggere gli immigrati giapponesi e il distretto dell'ambasciata di Dongjiaomin Street\" per poi invece marciare su Pechino. Quando hanno iniziato a entrare nel Guang'anmen, una ventina di soldati cinesi hanno sparato contro di loro dalla cima della porta-torre, costringendoli a desistere. Ancora negli anni '30 e '40, le fortificazioni fatiscenti erano utili alla difesa della citt\u00e0.\nLa Citt\u00e0 Interna.\nLa Citt\u00e0 Interna di Pechino \u00e8 anche chiamato \"Jingcheng\" (\"citt\u00e0 capitale\") o \"Dacheng\" (\"grande citt\u00e0\"). Le sezioni orientale e occidentale erano originariamente parte della capitale Yuan di Dadu, mentre le sezioni settentrionale e meridionale furono costruite sotto i Ming, durante i regni di Hongwu (1368-1398) e Yongle (1402-1424). Le mura erano di terra battuta coperta da rocce ed uno strato di mattoni di finitura sia all'interno sia all'esterno. L'altezza media era da 12 a 15 metri. Le sezioni settentrionale e meridionale, costruite nel primo periodo Ming, erano pi\u00f9 spesse delle sezioni orientale e occidentale, costruite sotto gli Yuan (1271-1368). Le sezioni pi\u00f9 spesse erano in media da 19 a 20 metri alla base e 16 metri in cima, con parapetti alla sommit\u00e0. Le mura della Citt\u00e0 Interna avevano nove porte e una torre ad ogni angolo: c'erano 3 chiuse, 172 torri d'avvistamento e 11.038 merli. Immediatamente fuori dalle mura della citt\u00e0 c'erano profondi fossati di larghezza compresa tra 30 e 60 metri.\nMura della Citt\u00e0 Interna.\nLe mura della citt\u00e0 di Dadu furono utilizzate come base per le mura della Citt\u00e0 Interna di Pechino. Nel 1368, dopo che le truppe Ming entrarono a Dadu, il generale Xu Da ordin\u00f2 a Hua Jilong di costruire una seconda cinta muraria di terra battuta a sud delle mura settentrionali originarie della citt\u00e0. Il nuovo muro fu in seguito coperto di pietre e mattoni. Nel 1372 le vecchie mura settentrionali furono smantellate e i materiali utilizzati per rinforzare le nuove mura. Il perimetro della citt\u00e0 imperiale originale era allora di 1.206 \"zhang\" (circa 4.020 m). Il perimetro della citt\u00e0 meridionale era di 5.328 \"zhang\" (circa 17.760 m). La citt\u00e0 meridionale era costituita dai resti della capitale della dinastia Jin, Zhongdu.\nQuando la capitale imperiale fu trasferita a Pechino (1406), le mura meridionali della Citt\u00e0 Interna furono spostate a sud di 2 \"Li\" (circa un chilometro). Le mura della citt\u00e0 originale di Dadu non furono distrutte ad eccezione di una piccola sezione che si sovrapponeva alla prevista espansione della citt\u00e0 Ming. Tuttavia, le mura meridionale di Dadu furono gradualmente abbattute da persone in cerca di mattoni e pietre gratuiti. Le mura orientali e occidentali di Dadu rimasero in piedi. Durante il regno di Yongle (1402-1424), le mura meridionali, orientali e occidentali furono rinforzate con pietre e mattoni. Nel 1435 iniziarono i lavori di costruzione di porte-torri, torri d'avvistamento, barbacani, chiuse e torrette angolari per le nove porte della citt\u00e0. Nel 1439 furono costruiti ponti che portavano alle porte. Nel 1445 le mura interne della citt\u00e0 furono rinforzate con mattoni. Il sistema di mura e fossati della citt\u00e0 interna era cos\u00ec completo.\nLe mura della Citt\u00e0 Interna avevano un perimetro di 24 km e forma approssimativamente quadrata, con i lati est e ovest leggermente pi\u00f9 lunghi a causa dei lati nord e sud spostati dal sito originario. La sezione nord-occidentale mancava di un vertice e vista su di una mappa sembra che l'angolo sia stato sbeccato. Nella storia mitologica cinese di N\u00fcwa, \"i cieli mancavano nel nord-ovest e la terra affondava nel sud-est\". Secondo le ricerche scientifiche condotte con il telerilevamento, quest'area originariamente aveva mura cittadine, costruite in paludi e zone umide. Il muro fu abbandonato a favore di una connessione diagonale, posizionando un piccolo triangolo di terra fuori citt\u00e0.\nLa Citt\u00e0 Interna di Pechino fu assediata molte volte: es. le invasioni di Anda Khan e Houjin al tempo dei Ming; la Ribellione dei Boxer e l'attacco dell'Alleanza delle otto nazioni al tempo dei Qing. Solo le truppe dell'Alleanza riuscirono a penetrare il sistema difensivo cittadino.\nCaduta la dinastia Qing (1911), i barbacani di Zhengyangmen, Chaoyangmen, Xuanwemen, Dongzhimen e Andingmen furono smantellati, insieme a Dong'anmen e alle mura della Citt\u00e0 Imperiale, per migliorare il flusso del traffico e consentire la costruzione della ferrovia. Nel 1924 fu creata una nuova porta a Hepingmen per migliorare il flusso del traffico. Molte altre porte e archi, come i Qimingmen (l'attuale Jianguomen ) e Chang'anmen (l'attuale Fuxingmen), furono aperti durante questo periodo.\nDopo il 1949, il Partito Comunista Cinese ordin\u00f2 la demolizione delle mura della citt\u00e0 su scala gigante. Durante la Guerra di Corea, per decongestionare il traffico, furono costruiti sei nuovi archi: l'arco del vicolo di Dayabao, l'arco di Beimencang (ora chiamato l'arco di Dongsi Shitiao), l'arco della North Bell Tower Avenue, l'arco di Xinjiekou, l'arco della Guanyuan occidentale e l'arco-vicolo Songhe'an.\nPorte della Citt\u00e0 Interna.\nLe mura della Citt\u00e0 Interna avevano porte-torri poste in cima a piattaforme rettangolari alte da 12 a 13 metri integrate nella cinta muraria. Ogni androne d'ingresso, centrato sia nella piattaforma sia nella torre, aveva due giganteschi cancelli di legno rosso che si aprivano verso l'esterno. Lanterne di ferro erano montate sul lato esterno dei cancelli e lanterne di rame dorato sul lato interno. Una volta chiusi, i cancelli erano assicurati con travi di legno delle dimensioni d'un tronco gigantesco.\nLe porte-torri delle Citt\u00e0 Interna furono costruite sotto il regno di Zhengtong (1435-1449) nello stile multi-gronda \"Xieshanding\". I tetti erano coperti con tegole tubolari grigie e piastrelle smaltate verdi. La porta-torre di Zhengyangmen era lunga sette stanze e larga cinque; Chaoyangmen e Fuchengmen erano larghi tre stanze. Ogni porta-torre aveva una diversa planimetria. La porta-torre di Zhengyangmen era la pi\u00f9 alta e imponente. Chongwenmen e Xuanwumen erano leggermente pi\u00f9 piccole di Zhengyangmen. Dongzhimen e Xizhimen erano ancora pi\u00f9 piccole. Deshengmen, Andingmen, Chaoyangmen e Fuchengmen erano le pi\u00f9 piccole. Ogni porta-torre si elevava per due piani. I soldati potevano salire al livello superiore per avere una visione migliore dell'avvicinarsi dei nemici.\nOgni porta-torre aveva una torre di guardia frontale. Erano tutte diverse tra loro. La torre di guardia di Zhengyangmen era alta 38 metri, larga 52 metri e profonda 32 metri, costruita su una piattaforma rialzata alta 12 metri. Questa porta, chiamata \"Qianmen\", era ad uso esclusivo dell'imperatore. Costruita in stile Xieshanding multi-gronda, aveva tegole tubolari grigie con piastrelle smaltate verdi nella parte superiore. Il lato meridionale aveva sette stanze con 52 balestriere e il lato nord aveva cinque stanze con 21 balestriere. I lati orientale e occidentale avevano ciascuno 21 balestriere. Le altre torri di guardia della Citt\u00e0 Interna avevano un aspetto simile a Qianmen, con tetti multi-gronda Xieshanding nella parte anteriore e una serie di cinque stanze nella parte posteriore. Sia il livello superiore sia quello inferiore delle torri di guardia erano dotati di balestriere.\nLe torri di guardia erano collegate alle pareti interne e a quelle esterne da un barbacane. I barbacani di Dongzhimen o Xizhimen erano quadrati; quelli di Zhengyangmen e Deshengmen erano rettangolari; a Dongbianmen e Xibianmen erano invece semicircolari. La maggior parte dei barbacani della Citt\u00e0 Interna aveva angoli arrotondati che fornivano miglior visuale ed erano pi\u00f9 difficili da scalare o distruggere. Ogni barbacane della Citt\u00e0 Interna aveva una sua forma unica.\nZhengyangmen.\n\"Zhengyangmen\" (it. \"Porta del Giusto Sole\"), completata nel 1419, era situata al centro delle mura meridionali della Citt\u00e0 Interna. Fu costruita nello stile Xieshanding a tripla gronda, con piastrelle smaltate verdi. Originariamente chiamata \"Lizhengmen\" (), fu rinominata durante il regno di Zhengtong (1435-1449). La porta-torre sorgeva su una piattaforma in cima alle mura, ad un'altezza di 13,2 metri. L'altezza complessiva della struttura era di 27,76 metri. La porta aveva stanze su due livelli, con sette stanze esterne larghe 41 metri e tre stanze interne larghe 21 metri. Direttamente a sud c'era la torre di guardia, comunemente nota come \"Qianmen\" (\"Porta d'ingresso\"), larga sette stanze. Ogni piano aveva 13 balestriere (le altre torri di avvistamento del centro citt\u00e0 avevano tutte 12 balestriere per piano). Ulteriori torri nella parte posteriore avevano 4 balestriere sui lati meridionali dei piani superiori. I lati est e ovest avevano quattro piani con 4 balestriere su ogni piano. Le torri di guardia e la porta-torre erano collegate da spessi muri di mattoni formanti il barbacane di Zhengyangmen, largo 108 m e profondo 85 m. Le estremit\u00e0 orientale e occidentale presentavano porte laterali con archi muniti di serrature da mille \"jin\" (circa 500 kg). Normalmente il cancello della torre di guardia e il cancello laterale orientale erano chiusi; la gente comune usava la postierla del cancello laterale occidentale.\nLaddove ogni barbacane della Citt\u00e0 Interna conteneva un tempio, il barbacane di Zhengyangmen ne aveva due: il Tempio di Guan Yu (\"Gu\u0101ndimiao\") a ovest e il Tempio di Gu\u0101ny\u012bn (\"Gu\u0101ny\u012bnmiao\") a est. Il Guandimiao aveva statue originali Ming, tra cui i c.d. \"Tre Tesori di Guandimiao\": una spada preziosa, un dipinto di Guandi (Guan Yu) e una statua di cavallo di giada bianca. Gli imperatori Qing, particolarmente devoti a Guan Yu, visitavano il Guandimiao e vi accendevano dell'incenso ogni volta che tornava da una visita al Tempio del Cielo. I templi Guandimiao e Guanyinmiao furono smantellati durante la Rivoluzione Culturale.\nLa torre di guardia di Zhengyangmen fu danneggiata da un incendio nel 1900 durante la Ribellione dei Boxer. Durante la battaglia di Pechino (1900), a Zhengyangmen, i Kansu Braves del generale musulmano Ma Fulu ingaggiarono in feroci combattimenti l'Alleanza delle otto nazioni. Ma Fulu e 100 dei suoi soldati morirono in quella battaglia. I soldati indiani del corpo di spedizione britannico usarono il legname della torre come combustibile quell'inverno. La porta fu poi ricostruita negli ultimi anni dei Qing. Il ministro degli Affari interni Zhu Qiqian ha ordinato lo smantellamento del barbacane nel 1915 per decongestionare il traffico di Pechino. La torre di guardia e la porta-torre furono salvate dalla demolizione nel 1965 per ordine dell'allora premier Zhou Enlai.\nChongwenmen.\n\"Chongwenmen\" (it. \"Porta della Rispettosa Civilt\u00e0\"), comunemente chiamato \"Hademen\", era situata nella parte orientale della cinta meridionale della Citt\u00e0 Interna. Originariamente chiamato \"Wenmingmen\" (it. \"Porta della Civilt\u00e0\"), fu costruito nel 1419. Il nome fu cambiato durante il regno di Zhengtong (1435-1449). Il nuovo nome fu preso da un verso della \"Zuo Zhuan\" \" \" (it. \"\u00e8 una virt\u00f9 rispettare la civilt\u00e0\"). Il barbacane, le chiuse e una torre di guardia furono costruiti in quel periodo.\nLa porta-torre era in stile Xieshanding multi-gronda, con piastrelle smaltate grigie e verdi. Aveva tre stanze per cinque, con una larghezza complessiva di 39,1 metri e una profondit\u00e0 di 24,3 metri. La porta-torre aveva due piani ed era costruita su una piattaforma turrita ad un'altezza di 35,5 metri. La torre di guardia era simile nella forma a quella di Zhengyangmen ma su una scala leggermente pi\u00f9 piccola. Il muro di cortina aveva una larghezza di 78 metri e una profondit\u00e0 di 86 metri. Sul lato occidentale c'erano archi e chiuse. Chongwenmen aveva un Guandimiao nell'angolo nord-orientale, orientato verso sud. Nel 1900 la porta-torre fu distrutta dai cannoni britannici durante la Ribellione dei Boxer e completamente smantellata nel 1920. Il barbacane fu smantellato nel 1950. La struttura scomparve definitivamente nel 1966.\nChongwenmen era una \"porta di avvistamento\", con la connotazione di \"un futuro luminoso e prospero\". Il suo simbolo era la tartaruga di ferro di Chongwen. Per la sua vicinanza al trafficato fiume Tonghui, era la porta pi\u00f9 frequentata di Pechino. I pedaggi d'entrata e uscita dall acitt\u00e0 erano riscossi a Chongwenmen sotto i Ming, i Qing ed al principio dell'epoca repubblicana. La \"spesa cosmetica\" dell'imperatrice-vedova Cixi e lo stipendio annuale del primo presidente della repubblica cinese erano pagati con i pedaggi riscossi a Chongwenmen. Il signore della guerra Feng Yuxiang mise in atto il c.d. \"Colpo di Pechino\" (23 ottobre 1924) proprio a Chongwenmen e solo da allora la riscossione dei pedaggi vi venne interrotta.\nSolo Chongwenmen aveva delle campane che segnalavano la chiusura dei cancelli alla fine della giornata. Le altre porte utilizzavano uno strumento piatto che produceva un suono \"tang\". Nacque cos\u00ec il detto \"\"nove porte, otto tang e una vecchia campana\". Questa storia \u00e8 una possibile origine etimologica dello \"zhongdian\" per riferirsi all'ora nel dialetto di Pechino. In passato c'erano molte distillerie nel distretto meridionale di Daxing . I carrelli trasportavano alcolici appena preparati attraverso Chongwenmen. Questa \u00e8 l'origine del detto: \"Chongwenmen ha carri che trasportano spiriti che entrano; Xuanwumen ha carri che trasportano prigionieri che partono\"\".\nQuando Chongwenmen fu smantellata durante la Rivoluzione Culturale, i lavoratori scoprirono che la porta era ancora l'originale struttura Ming in legno di \"phoebe puwennensis\". Parte del legname, recuperato, \u00e8 stato utilizzato durante i lavori di ricostruzione nella Citt\u00e0 Proibita e della Porta Tiananmen.\nXuanwumen.\n\"Xuanwumen\" (\"Porta della Raccomandata Marzialit\u00e0\") era situata nella parte occidentale del muro meridionale. Fu costruita nel 1419 quando furono ampliate le mura meridionali di Pechino. Prima del regno di Zhengtong (1435-1449), era chiamata \"Shunchengmen\" (\"Porta di Shun Cheng\"), mentre i cittadini comuni lo chiamavano \"Shunzhimen\". La porta-torre fu completamente ricostruita sotto Zhengtong e furono aggiunti un barbacane, una chiusa e una torre di guardia. Il nome fu cambiato in \"Xuanwu\" (it. \"Patrocinio Marziale\"), da una citazione del \"Dongjing Fu di\" Zhang Heng : \" - \"wu jie shi xuan\" (l'integrit\u00e0 marziale \u00e8 annunciare )\". La porta-torre era larga cinque stanze e profonda tre, con una larghezza complessiva di 32,6 metri e una profondit\u00e0 di 23 metri. L'edificio aveva due livelli ed era alto 33 metri, con tetto in stile Xieshanding multi-gronda in piastrelle smaltate grigie e verdi. La torre di guardia era simile a quella di Zhengyangmen ma su una scala leggermente pi\u00f9 piccola. Il barbacane era largo 75 metri e profondo 83, con porte chiuse sui lati orientale e occidentale e un arco su ciascun lato. Un Guandimiao era situato nell'angolo nord-occidentale del barbacane, rivolto a sud. La torre di guardia fu smantellata nel 1927. La piattaforma della torre di guardia e il barbacane furono smantellati nel 1930 e la porta-torre nel 1965. Xuanwumen disponeva di grandi cannoni che sparavano a mezzogiorno.\nXuanwumen era informalmente chiamata \"Porta della Morte\" poich\u00e9 da l\u00ec transitavano i carri con prigionieri da giustiziare nella Piazza delle esecuzioni di Caishikou, a sud di Pechino (cio\u00e8 nella zona periferica ove sorgevano numerosi cimiteri, Taoranting), tanto quanto i carri funebri della gente comune.\nDelle nove porte della Citt\u00e0 Interna, Xuanwumen era quella costruita all'altitudine pi\u00f9 bassa. Sebbene normalmente il sistema dei fossati dirigesse il flusso d'acqua fuori citt\u00e0 attraverso le chiuse orientali di Zhengyangmen, queste si rivelarono inefficaci durante i forti temporali, quando la maggior parte dell'acqua usciva da Xuanwumen. Secondo \"Guangxu Shuntianfu Zhi\", forti temporali a Pechino nel 1695 inondarono Xuanwumen, rendendo impossibile aprirne le porte. Sei elefanti furono portati dallo zoo per forzare l'apertura dei cancelli e l'alluvione alla fine si dissip\u00f2 fuori dalla citt\u00e0.\nDongzhimen.\n\"Dongzhimen\" (\u6771\u76f4\u9580 - it. \"Porta Orientale in Alto a Destra\") era situata nella parte settentrionale della cinta muraria orientale della Citt\u00e0 Interna. Fu costruito sulla posizione della porta \"Chongrenmen\" (\u5d07\u4ec1\u9580) degli Yuan, la porta centrale delle mura orientali di Dadu. Nel 1419 il nome fu cambiato come citazione di \"\u4e1c\u65b9\u76db\u5fb7\u5c5e\u6728\u3001\u4e3a\u6625\" e \"\u76f4\u4e1c\u65b9\u4e5f\uff0c\u6625\u4e5f\". La porta-torre era lunga cinque stanze (31,5 metri), larga tre (15,3 metri) e si elevava per due piani (34 metri). Costruita in stile Xieshanding multi-gronda con piastrelle smaltate grigie e verdi. La torre di guardia era simile a quella di Zhengyangmen, ma su una scala leggermente pi\u00f9 piccola. Il barbacane fu costruito durante gli ultimi anni della dinastia Yuan: terminato nel 1368, era quasi quadrato ed il pi\u00f9 piccolo barbacane delle porte della Citt\u00e0 Interna. Le mura settentrionali e meridionali erano lunghe 68 metri e le mura orientali e occidentali erano lunghe 62 metri. Gli archi e le chiuse erano presenti sui lati orientale e occidentale. Un Guandimiao era situato nell'angolo nord-est, esposto a sud. Il tempio non aveva una statua propria di Guan Yu: al suo posto si trovava una divinit\u00e0 minore in legno. Ci\u00f2 diede origine al detto \"Nove porte, dieci templi, uno senza moralit\u00e0\". Le torri della chiusa e il barbacane furono smantellati nel 1915 quando fu costruita la ferrovia della circonvallazione. La torre di guardia fu smantellata nel 1930 e la sua piattaforma nel 1958. La porta-torre fu smantellata nel 1965.\nFuori Dongzhimen c'era una pagoda completamente in ferro, con una statua di pietra di Yaowangye. Molti carretti che trasportavano legno grezzo entrarono in citt\u00e0 attraverso Dongzhimen.\nChaoyangmen.\n\"Chaoyangmen\" (\u671d\u967d\u9580 - it. \"Porta che affronta il sole\") si trovava nel centro delle mura orientali della Citt\u00e0 Interna. Costruita nel sito della porta \"Qihuamen\" (\u9f4a\u5316\u9580) di Dadu, mantenne il nome Yuan presso il popolo. La porta-torre e la torre di guardia erano simili a quelle di Chongwenmen. La porta-torre era larga 31,35 metri, profonda 19,2 metri e alta 32 metri. Il barbacane era largo 68 metri e profondo 62, con una chiusa e un arco sul lato nord. Il suo Guandimiao era situato nell'angolo nord-est, rivolto a sud. La torre di guardia fu distrutta dalle forze giapponesi nel 1900 e fu ricostruita nel 1903. Il barbacane fu smantellato nel 1915 quando fu costruita la ferrovia della circonvallazione. La porta-torre e la sua piattaforma furono smantellate nel 1953 e la torre di guardia nel 1958.\nChaoyangmen era la \"Porta del Cibo\" di Pechino, attraverso la quale molti carri trasportanti alimenti di base entravano in citt\u00e0. Il cancello era il pi\u00f9 vicino al Canal Grande di Pechino-Hangzhou cos\u00ec grano e riso dalle pianure della Cina meridionale arrivavano attraverso quella via. Gran parte del cibo veniva conservato nei magazzini appena dentro Chaoyangmen. Per questo motivo, il simbolo di un chicco di grano era inciso sull'arco della porta del barbacane. Chaoyangmen era anche chiamata \"Dumen\" (\u675c\u95e8 - it. \"stazione di riposo\").\nXizhimen.\n\"Xizhimen\" (\u897f\u76f4\u9580 - it. \"Porta Occidentale in Alto a Destra\") si trovava nella parte settentrionale delle mura occidentali della Citt\u00e0 Interna. Costruita sul sito della porta \"Heyimen\" (\u548c\u7fa9\u9580) di Dadu, venne rinominata nel 1419 per riflettere la sua posizione nel nuovo asse viario cittadino. La porta-torre e la torre di guardia erano simili a quelle di Dongzhimen. La porta-torre era lunga 32 metri, larga 15,6 metri e alta 32,75 metri. Il barbacane misurava 68 metri per 62 metri, con una chiusa e un arco sul lato meridionale. Il suo Guandimiao (smantellato nel 1930) era situato nell'angolo nord-orientale, orientato a sud. Vi si trovava un barbacane chiamato \"Barbacane di Heyimen\" costruito durante il regno di Yuan Shundi (1360) che fu in uso continuo per oltre 60 anni durante la dinastia Ming. Sotto Zhengtong (1435-1449), in un momento in cui tutte le altre porte della Citt\u00e0 Interna erano state completamente ricostruite, il barbacane fu ricoperto di mattoni e inglobato nella piattaforma dell'erigenda torre di guardia.\nA causa della scarsa disponibilit\u00e0 di acqua a Pechino, la famiglia imperiale e le famiglie benestanti ricevevano acqua dalle sorgenti sul Monte Yuquan nella periferia nord-occidentale. Ogni mattina, i carri che trasportavano acqua di sorgente entravano in citt\u00e0 attraverso Xizhimen, motivo per cui il simbolo dell'acqua fu inciso sull'arco del cancello del barbacane di Xizhimen.\nXizhimen, l'ultima porta rimasto intatto, fu smantellata nel 1969. Durante la demolizione, gli operai scoprirono che parti dell'arco del barbacane erano gli originali del XIII secolo.\nFuchengmen.\n\"Fuchengmen\" (\u961c\u6210\u9580 - it. \"Porta dell'Abbondante Successo\") si trovava nel centro delle mura occidentali della Citt\u00e0 Interna. Costruita sul sito della porta \"Pingzemen\" (\u5e73\u5247\u9580) di Dadu, mantenne tale nome nell'uso popolare. Il nuovo nome, \"Fucheng\", deriva dal classico \"Sh\u00e0ngsh\u016b\", \"\u516d\u537f\u5206\u804c\u5404\u7387\u5176\u5c5e \uff0c \u4ee5\u6210\u4e5d\u7267 \uff0c \u961c\u6210\u5146\u6c11\". La porta-torre fu riparata nel 1382 e completamente ricostruita nel 1435. La porta-torre e la torre di guardia erano simili a quelle di Chaoyangmen. La porta-torre misurava 31,2x16 metri e 30 metri d'altezza. Il barbacane misurava 74x65 metri, con una chiusa e un arco sul lato nord. Il Guandimiao era situato nell'angolo nord-orientale del barbacane, orientato a sud. La chiusa e la torre di guardia furono smantellate nel 1935. Il barbacane e la piattaforma della torre di guardia furono smantellate nel 1953 e la porta-torre nel 1965.\nA causa della sua vicinanza alle colline occidentali e alle riserve di carbone del distretto di Mentougou, i carrelli che trasportavano carbone entravano in citt\u00e0 attraverso Fuchengmen. L'arco del cancello del barbacane aveva un'incisione di un fiore di prugna: il fiore di prugna \"\u6885 \"Mei\"\" e il carbone \"\u7164 \"Mei\" sono omofoni in cinese; inoltre, i susini vicino a Fuchengmen fioriscono in primavera, all'epoca in cui il carbone non era pi\u00f9 necessario e le consegne cessavano. Questo origin\u00f2 il detto \"I fiori di prugna di Fucheng annunciano l'arrivo del calore della nuova primavera\"\". Fuchengmen era anche chiamata informalmente \"Jingmen (\"\u60ca\u95e8 - it. \"Giustizia\").\nDeshengmen.\n\"Deshengmen\" (\u5fb7\u52dd\u9580 - it. \"Porta del Trionfo Morale\") era situata nella parte occidentale delle mura settentrionali della Citt\u00e0 Interna. Il suo nome fu cambiato dall'originale \"Jiandemen\" (\u5efa\u5fb7\u9580) al principio dell'Era Ming per celebrare la vittoria della nuova dinastia sui mongoli Yuan. La parete nord fu ricostruita nel 1372 leggermente pi\u00f9 a sud della posizione originale. La porta-torre di Deshengmen era di 31,5 metri per 16,8 metri, con un'altezza di 36 metri. Il barbacane era 70 metri per 118 metri, il secondo pi\u00f9 grande, dopo quello di Zhengyangmen. Il barbacane aveva una chiusa e un arco sul lato occidentale. Il suo tempio era dedicato a Zhenwu (\"L'Imperatore Nero\") ed era al centro del lato nord del barbacane, orientato a sud. Il barbacane fu smantellato nel 1915. Nel 1921 fu smantellata la porta-torre e nel 1955 la sua piattaforma. Nel 1979 fu proposta la demolizione della torre di guardia che venne invece risparmiata.\nSia i Ming sia i Qing, dopo aver sconfitto rispettivamente gli Yuan e i Ming, entrarono in citt\u00e0 per la prima volta attraverso Deshengmen. I carri che trasportavano armi usavano pertanto questo cancello come portafortuna quando entravano o uscivano dalla citt\u00e0. Deshengmen era anche noto in modo informale come \"Xiumen\" (it. \"avere alti standard morali ed etici\").\nAndingmen.\n\"Andingmen\" (cinese: ) era situata sul lato occidentale delle mura settentrionali della Citt\u00e0 Interna. Fu costruita quando la porta Anzhenmen () di Dadu fu spostato a sud al principio dell'Era Ming. Il nome era benaugurate e auspicava \"pace e tranquillit\u00e0 sotto i cieli (\u5929\u4e0b\u5b89\u5b9a)\". La porta-torre era di 31 metri per 16,05 metri e 36 metri di altezza. Il barbacane misurava 68 metri per 62 metri, con una chiusa e un arco sul lato occidentale. Il barbacane fu smantellato nel 1915 e la porta-torre e la torre di guardia nel 1969.\nSette dei cancelli della Citt\u00e0 Interna di Pechino avevano un tempio dedicato a Guan Yu (c.d. \"\"Guandimiao\") costruito all'interno del barbacane. Andingmen e Deshengmen avevano invece i templi dedicati a Zhenwu (c.d. \"Zhenwumia\"\"), patrono dei soldati, poich\u00e9 queste porte venivano utilizzate dai militari che entravano e uscivano dalla citt\u00e0.\nAndingmen era noto in modo informale come \"Shengmen\" (\u751f\u95e8 - it. \"Raccolto abbondante\"). L'Imperatore usava sempre questa porta quando lasciava la citt\u00e0 per il Tempio della Terra, dove pregava per un raccolto abbondante. Fuori Andingmen si trovavano i depositi del letame utilizzato per fertilizzare i campi e da l\u00ec transitavano i carri che portavano il letame verso le fattorie in campagna.\nDurante la demolizione, fu condotto un piccolo esperimento per testare l'integrit\u00e0 strutturale della porta-torre: si scopr\u00ec che la struttura poteva sporgersi in avanti di 15 gradi senza crollare.\nArchivolti di nuova apertura.\nL'arco Shuiguanmen era situato vicino alla chiusa orientale di Zhengyangmen. Nel 1905 l'ufficio distrettuale dei lavori pubblici dell distretto della ambasciata di Dongjiao ricopr\u00ec il fossato originale di cemento. Si apr\u00ec un archivolto al posto della chiusa originale per creare un rapido accesso alla stazione ferroviaria di Zhengyangmen. Furono aggiunti due cancelli di ferro. Ogni lato dell'arco aveva una stanza scavata per fungere da stazione di guardia.\nL'arco Hepingmen era situato sulla parete meridionale della Citt\u00e0 Interna, tra Zhengyangmen e Xuanwumen. Fu aperto nel 1926 per decongestionare il traffico ed era pertanto privo di strutture difensive. Originariamente chiamato \"Xinhuamen\", il nome fu cambiato in \"Hepingmen\" nel 1927 per distinguerlo dal famoso Xinhuamen, l'ingresso di Zhongnanhai, un complesso di uffici governativi centrali. Gli archi erano alti 13 metri e larghi 10 metri, con due cancelli di ferro. La parte superiore dell'arco fu rimossa nel 1958 e il cancello divenne una semplice apertura nel muro.\nL'arco Jianguomen era situato al margine meridionale del muro orientale della Citt\u00e0 Interna. Era nella regione nord-orientale dell'antico osservatorio di Pechino. La porta fu smantellata nel 1939 e al suo posto fu creata un'apertura larga 7,9 metri. Ricordava il carattere \"\u516b\" invertito. Sebbene fosse semplicemente un'apertura nel muro e non una vera porta, come tale venne chiamata: \"Qimingmen\". Il nome fu cambiato in \"Jianguomen\" nel 1945. Nel 1957, l'archivolto fu abbattuto insieme alle mura interne della citt\u00e0 circostante.\nL'arco Fuxingmen era situato al margine meridionale delle mura occidentali della citt\u00e0 interna, alla stessa latitudine di Jianguomen sulla parete orientale. La porta fu smantellato nel 1939 e al suo posto fu creata un'apertura di 7,4 metri di larghezza. Aveva la forma di un carattere \"\u516b\" invertito, simile a Jianguomen. Anche a lui fu dato il nome di una porta: \"Chang'anmen\". Il nome fu cambiato in \"Fuxingmen\" nel 1945 quando fu costruita una piattaforma alta 12,6 metri e fu aggiunto un passaggio ad arco singolo largo 10 metri. La struttura completa fu smantellata nel 1955.\nTorrioni angolari della Citt\u00e0 Interna.\nTorrioni \"simili a fortezze\" occupavano i quattro angoli delle mura della Citt\u00e0 Interna. Erano tutti in stile Xieshanding multi-gronda, con piastrelle grigie smaltate di verde. Avevano un'altezza di 17 metri ed una piattaforma alta 12 metri (altezza totale 29 metri). I due lati adiacenti di fronte alla citt\u00e0 erano larghi 35 metri. Si elevavano per quattro piani e avevano 14 balestriere su ogni piano. I due lati adiacenti affacciati alla citt\u00e0 avevano 4 balestriere su ogni piano. I lati di fronte alla citt\u00e0 avevano anche vere finestre che potevano essere aperte per la ventilazione e la luce (laddove le balestriere venivano aperte solo per scopi bellici). L'interno delle torri era vuoto: piattaforme e scale circondavano le pareti per consentire l'accesso alle balestriere.\n\u00c8 sopravvissuto solo il torrione d'angolo sud-orientale. Per evitare di interrompere il servizio ferroviario presso la vicina Stazione Centrale di Pechino durante la costruzione della metropolitana, la linea venne dirottata lontano dalle mura, salvando cos\u00ec dalla demolizione la torre ed una sezione delle mura interne. Il torrione nord-orientale fu smantellato nel 1920 e la sua piattaforma nel 1953. Il torrione nord-occidentale fu distrutto dai cannoni russi durante la Ribellione dei Boxer e la sua piattaforma fu smantellata nel 1969. Il torrione sud-occidentale fu smantellato nel 1930 a causa della mancanza di fondi per la manutenzione e la sua piattaforma fu smantellata nel 1969.\nLa Citt\u00e0 Esterna.\nLa Citt\u00e0 Esterna era anche chiamata \"\"Guocheng\" o \"Waiguo\"\". Realizzata tra il 1553 ed il 1564, aveva mura alte 7,5-8 metri e larghe 12 metri nella parte inferiore e 9 metri nella parte superiore. L'angolo sud-est fu costruito su una diagonale per evitare il terreno paludoso depresso della zona, richiamando al contempo il mito di N\u00fcwa che riparava i cieli poich\u00e9 mancanti nel nord-ovest.\nLe mura meridionali racchiudevano le mura meridionali del Tempio del Cielo. Le mura orientali e occidentali erano parallele alle mura della Citt\u00e0 Interna, a circa 2 km di distanza. Questo era il luogo ove sorgevano le mura di terra battuta di Dadu, abbandonate negli anni finali del regno di Hongwu (1368-1398). Le pareti nelle sezioni nordorientale e nordoccidentale furono costruite usando materiali recuperati dalla struttura di terra battuta degli Yuan. Il perimetro murato della Citt\u00e0 Esterna era di circa 28 km. L'intero recinto delle Citt\u00e0 Interna ed Esterna formava il carattere \"\u51f8\" con un perimetro di 60 km totali. Furono costruite undici porte nella cinta esterna di Pechino: tre ciascuna sulle pareti orientale, meridionale e occidentale e due sulle pareti settentrionali (una nella parte nord-orientale e una nella parte nord-occidentale).\nQuando fu pianificata la costruzione della Citt\u00e0 Esterna nel 1550, subito dopo l'assedio di Altan Khan, l'ambiziosa idea era di costruire nove piccole citt\u00e0 minori attorno alle nove porte della Citt\u00e0 Interna. Si cominci\u00f2 a costruire tre di queste \"citt\u00e0 minori\" e subito si verificarono rallentamenti. Presso le porte della citt\u00e0 interna erano infatti sorte nel corso dell'ultimo secolo molte case e negozi di gente comune e tutti questi edifici avrebbero dovuto essere smantellati. I cittadini, scontenti, costrinsero ad abbandonare il progetto non molto tempo dopo l'inizio della costruzione. Nel 1553 fu deciso che le rimanenti mura di terra battuta della citt\u00e0 di Dadu fossero smantellate e le materie prime utilizzate per completare le mura esterne della citt\u00e0 per formare un \"\u56de\", circondando la Citt\u00e0 Interna con una citt\u00e0 esterna concentrica. Il piano prevedeva che le mura esterne della citt\u00e0 avessero un perimetro di 70 km. Le mura est e ovest sarebbero state 17 km e quelle nord e sud 18 km. Il piano prevedeva altre 11 porte, altre 176 torri d'avvistamento, due chiuse aggiuntive al di fuori del fiume Xizhimen e Tonghui e altre otto chiuse in aree depresse/paludose. L'espansione della Citt\u00e0 Esterna fu un grande progetto, superiore a qualsiasi altro intervento urbanistico delle precedenti dinastie. L'imperatore approv\u00f2 e la costruzione inizi\u00f2 nel 1554. Sotto la supervisione di Yan Song, il progetto fu diviso in varie fasi. Le mura meridionali furono costruite per prime per aggiungere ulteriori difese per il vivace quartiere commerciale a sud della porta Zhengyangmen della Citt\u00e0 Interna. Le mura orientali e occidentali erano pianificate per la seconda fase dei lavori. Tuttavia, a causa delle successive invasioni dei Mongoli e dei Manci\u00f9, i soldati furono chiamati alle frontiere settentrionali per difendere la Grande Muraglia, e cos\u00ec pochi furono risparmiati per la costruzione. Una grande parte della Citt\u00e0 Proibita, la residenza dell'imperatore, prese fuoco nel 1557 e la sua ristrutturazione risucchi\u00f2 operai e fondi. L'ampliamento delle mura esterne di Pechino non fu quindi mai completato. Nel 1564 furono costruiti i barbacani delle porte della Citt\u00e0 Esterna.\nMura della Citt\u00e0 Esterna.\nLe mura della Citt\u00e0 Esterna avevano quattro torri di guardia angolari e sette porte-torri. L'esterno del muro era coperto da blocchi della larghezza media d'un metro. La maggior parte dei blocchi pi\u00f9 grandi furono installati durante sotto i Ming e quelli pi\u00f9 piccoli sotto i Qing. I blocchi sulla superficie interna misuravano in media 0,7 metri. Le mura della Citt\u00e0 Esterna avevano un'altezza media di 6-7 metri, erano larghi da 10 a 11 metri nella parte superiore e da 11 a 15 metri alla base. Le sezioni occidentali erano le pi\u00f9 strette, con una media di soli 4,5 metri nella parte superiore e 7,8 metri alla base.\nLe mura, le porte-torri e le torri di guardia angolari della Citt\u00e0 Esterna furono smantellate tra il 1951 e il 1958.\nPorte della Citt\u00e0 Esterna.\nLe mura della Citt\u00e0 Esterna avevano sette porte: tre a sud, una a est, una a ovest e due a nord (sezioni nord-est e nord-ovest). Le porte-torri erano tutte di dimensioni pi\u00f9 ridotte rispetto a quelle della Citt\u00e0 Interna. La pi\u00f9 grande era la porta meridionale centrale: Yongdingmen. Questa porta era allineata sullo stesso asse nord-sud di Zhengyangmen (Citt\u00e0 Interna), Tiananmen (Citt\u00e0 Imperiale) e Wumen (Citt\u00e0 Proibita). La porta-torre di Yongdingmen era alta circa 20 metri, in stile Xieshanding multi-gronda, e misurava 7x3 stanze. Appena sotto le dimensioni di Yongdingmen c'era Guangningmen (attuale Guang'anmen). Le porte-torri di Guangqumen, Zuo'anmen e You'anmen erano tutte in stile Xieshanding a gronda singola e si elevavano per un solo piano (altezza complessiva 15 m). Le due porte laterali, Dongbianmen e Xibianmen, erano ancora pi\u00f9 piccole.\nI barbacani delle porte della Citt\u00e0 Esterna non furono costruiti dai Ming. Le torri di guardia furono costruite durante il regno di Qianlong (1735-1796). Le torri d'avvistamento della Citt\u00e0 Esterna erano pi\u00f9 piccole di quelle della Citt\u00e0 Interna. La torre di guardia di Yongdingmen era la pi\u00f9 grande della cinta muraria esterna: aveva due file di balestriere con sette fessure in ciascuna fila sul davanti e due file di tre su ciascun lato. A differenza della Citt\u00e0 Interna, le torri di guardia non avevano una torre laterale sul fronte interno: c'era solo un arco. Le torri di guardia di Guang'anmen, Guangqumen, Zuo'anmen e You'anmen avevano ciascuna 22 balestriere. Dongbianmen e Xibianmen avevano le torri di guardia pi\u00f9 piccole, con solo otto balestriere. A differenza della Citt\u00e0 Interna, i barbacani sul muro esterno erano tutti costruiti attorno alla base delle torri di guardia anzich\u00e9 alla base delle porte-torri, formando cos\u00ec una linea retta con l'arco del cancello, e mancavano dei templi in onore di Guandi.\nYongdingmen.\n\"Yongdingmen\" () era situata nel centro del muro meridionale esterno di Pechino. Fu costruita nel 1766, imitando lo stile Xieshanding multi-gronda con piastrelle grigie smaltate di verde delle porte-torri della Citt\u00e0 Interna. Si elevava per due piani, ciascuno di 5x3 stanze (24x10,5 m). La porta-torre era alta 26 metri. La torre di guardia era di piccole dimensioni: 3x1 stanza (12,8x6,7 m), in stile Xieshanding a gronda singola con tegole grigie. Aveva due livelli di balestriere: sette su ogni livello sulla faccia meridionale e tre su ogni livello sui lati orientale e occidentale. Un unico arco era posizionato direttamente sotto la piattaforma della torre di guardia. Il cancello aveva un barbacane rettangolare che misurava 42 metri da est a ovest e 36 metri da nord a sud. Gli angoli del barbacane erano curvi. Durante la Ribellione dei Boxer, l'11 giugno, il segretario della legazione giapponese fu attaccato e ucciso vicino Yongdingmen dai soldati musulmani del generale Dong Fuxiang che stavano sorvegliando la parte meridionale della cinta muraria cittadina. Il barbacane fu smantellato nel 1950 e la porta-torre e la torre di guardia nel 1957. Nel 2004, la porta-torre fu ricostruita leggermente a nord della posizione originale.\nZuo'anmen.\n\"Zuo'anmen\" (\u5de6 \u5b89\u9580 - it. \"Porta Sinistra della Pace\") era situata nella parte orientale del muro meridionale. La porta-torre era costruita su un unico livello in stile Xieshanding a gronda unica con tegole grigie e misurava 3x1 stanza (16x9 m). La porta-torre era alta 6,5 metri e si elevava su una piattaforma alta 15 metri. Anche la torre di guardia era a un solo piano e nello stile Xieshanding a gronda unica con tegole grigie. Misurava 3x1 stanza (13x6 me) e 7,1 m d'altezza. Usava la stessa disposizione di balestriere e aveva lo stesso tipo di barbacane di Yongdingmen. La porta-torre e la torre di guardia furono smantellate negli anni '30, e la piattaforma della porta-torre, la piattaforma della torre di guardia e il barbacane furono smantellati nel 1953.\nZuo'anmen era comunemente indicato come \"Jiangcamen\": i vocaboli omofoni \u6c5f\u64e6 (\"ji\u0101ng c\u0101)\" e \u7913\u78cb (\"ji\u0101ng cu\u014d\") indicano sono gradini in pietra senza pedane simili a scale.\nYou'anmen.\n\"You'anmen\" (\u53f3\u5b89\u9580 - it. \"Porta Destra della Pace\") era situato nella parte occidentale del muro meridionale. Era comunemente noto come \"\"Fengyimen\" o \"Xinanmen\"\" (\"Porta sud-occidentale\"), perch\u00e9 sorgeva vicino alla vecchia porta Fengyimen della citt\u00e0 Jin di Zhongdu. Tutte le sue specifiche erano le stesse di Zuo'anmen. Il barbacane e la torre di guardia furono smantellati nel 1956 e la porta-torre nel 1958.\nGuangqumen.\n\"Guangqumen\" (\u5ee3\u6e20\u9580 - it. \"Porta dell'Esteso Canale\") era situata leggermente a nord della sezione centrale del muro orientale. Il suo nome comune era \"Shawomen\" (\u6c99\u7a9d\u9580). Aveva le stesse specifiche di Zuo'anmen. La torre di guardia fu smantellata negli anni '30 e il barbacane e la porta-torre nel 1953.\nIl generale Ming Yuan Chonghuan sconfisse le forze della dinastia Manchu Houjin presso questa porta nel 1629, negli ultimi anni della dinastia Ming. Nel 1900, quando le forze dell'Alleanza delle otto nazioni raggiunsero Pechino, inizialmente non attaccarono questa porta, quindi le truppe di stanza l\u00ec furono trasferite per aiutare a difendere le altre porte della Citt\u00e0 Esterna. Le truppe britanniche colsero l'occasione per sfondare il cancello, piazzare i loro cannoni al Tempio del Cielo e da l\u00ec bombardare la porta-torre interna di Chongwenmen dal Tempio del Cielo ed entrarono nel centro citt\u00e0.\nGuang'anmen.\n\"Guang'anmen\" (\u5ee3\u5b89\u9580 - it. \"Porta dell'Estesa Pace\") era situata leggermente a nord della sezione centrale del muro occidentale. Fu chiamata \"Guangningmen\" (\u5ee3\u5b81\u9580) dai Ming ma perdur\u00f2 il nome popolare di \"Zhangyimen\" perch\u00e9 si trovava sullo stesso asse della porta Zhangyimen di Zhongdu. Il nome fu cambiato da \"Guangningmen\" a \"Guang'anmen\" dai Qing, al fine di evitare le critiche all'imperatore Qing Xuan che fu chiamato Minning (\u65fb\u5b81). Le sue specifiche originali erano le stesse di Guangqumen. Poich\u00e9 fu pesantemente utilizzato dai nuovi arrivati che entravano in citt\u00e0 dalle province del sud della Cina, l'imperatore Qianlong decise di rendere la porta pi\u00f9 imponente e maestosa. Guang'anmen fu ampliato nel 1766 in uno stile che imitava Yongdingmen e le porte della Citt\u00e0 Interna. La porta-torre era un edificio a due piani in stile Xieshanding multi-gronda con tegole grigie smaltate di verde. Era alta 26 metri e misurava 13,8x6 m (3x1 stanza). Il barbacane era originariamente semicircolare. Dopo l'espansione del 1766, divenne rettangolare con angoli curvi e misurava 39x34 m. Il barbacane e la torre di guardia furono smantellati negli anni '40 e la porta-torre nel 1957.\nDongbianmen.\n\"Dongbianmen\" (\u6771\u4fbf\u9580 - it. \"Porta Laterale Orientale\") si trovava nell'angolo nord-orientale delle mura esterne, nel punto in cui queste piegavano verso le mura interne della citt\u00e0. Furono pertanto costruite due porte in corrispondenza dell'angolo nord-occidentale delle mura della Citt\u00e0 Esterna, inizialmente intese come temporanee e quindi prive di nome. Circa dieci anni dopo il completamento, le porte furono chiamate Dongbianmen (\"porta laterale orientale\") e Xibianmen (\"porta laterale occidentale\"). La porta-torre di Dongbianmen era simile a quella di Zuo'anmen ma su una scala leggermente pi\u00f9 piccola: 11,2x5,5 m e 12,2 m d'altezza. Il cancello non aveva arco; invece aveva una postierla laterale in legno su un lato. La torre di guardia fu costruita durante il regno di Qianlong (1735\u20131796), con due livelli di balestriere, quattro per livello sul lato settentrionale e due per livello sul lato orientale e occidentale. Il barbacane e la torre di guardia furono smantellati negli anni '30 a causa della mancanza di fondi per la manutenzione. La porta-torre fu smantellata nel 1958 quando fu costruita la Stazione Centrale di Pechino.\nXibianmen.\n\"Xibianmen\" (\u897f\u4fbf\u9580 - it. \"Porta Laterale Occidentale\") era situata all'angolo nord-occidentale delle mura della Citt\u00e0 Esterna. Era alta 10,5 m, con misure altrimenti simili a Dongbianmen. Fu smantellato nel 1952. Rimangono parti delle mura del barbacane.\nTorrioni angolari della Citt\u00e0 Esterna.\nNel 1554 furono costruiti i quattro torrioni angolari per le mura della Citt\u00e0 Esterna. Erano tutti edifici a un piano in stile Xieshanding cruciforme, alti 7,5 m e contenenti una stanza di 6x6 m. C'erano due livelli di balestriere: tre su ogni livello sui due lati rivolti verso l'esterno della citt\u00e0 e due su ogni livello sui due lati rivolti verso la citt\u00e0. I torrioni d'angolo sud-occidentale e nord-orientale furono smantellati negli anni '30, quelli sud-orientale e nord-occidentale rispettivamente nel 1955 e nel 1957.\nCitt\u00e0 Imperiale.\nLa \"Citt\u00e0 Imperiale\" di Pechino fu costruita da Yongle (1402-1424) espandendo verso nord, est e sud i confini di Dadu per poter liberamente interdire l'uso della Citt\u00e0 Proibita a chiunque non facesse parte della famiglia imperiale.\nMura della Citt\u00e0 Imperiale.\nAveva forma rettangolare, tranne nell'angolo sud-occidentale occupato dal Tempio di Qingshou. Le mura avevano una media di 7 a 8 metri di altezza ed erano spesse 2 metri alla base e 1,7 metri in cima. Erano dipinte di rosso all'esterno, con piastrelle gialle \"imperiali\" smaltate nella parte superiore. Aveva un perimetro di 10,6 km: 2.506 m a nord, 1.701 m a sud, 2.756 m a est, 3.724 m a ovest). C'erano sette porte (alcune fonti contano quattro, sei o otto porte) di cui Tiananmen, Di'anmen, Dong'anmen e Xi'anmen sono le quattro citate dal detto \"Citt\u00e0 Interna nove porte, Citt\u00e0 Esterna sette porte, Citt\u00e0 Imperiale quattro porte (\u5185 \u4e5d \u5916 \u4e03 \u7687\u57ce \u56db)\".\nPorte della Citt\u00e0 Imperiale.\nLa porta principale nella sezione meridionale delle mura era Damingmen, realizzata in mattoni a imitazione delle porte della Citt\u00e0 Proibita. La sua base era di marmo bianco nello stile di fondazione Xumi. La porta-torre era in stile Xieshanding a gronda unica con tegole \"giallo imperiale\" smaltate. Aveva cinque colonne sul davanti, tre arcate al centro e ringhiere di marmo bianco. Il suo nome fu cambiato in \"Daqingmen\" (\u5927\u6e05\u9580 it. \"Grande Porta dei Qing\") nel 1644, quando i Manci\u00f9 conquistarono Pechino fondando la dinastia Qing. Una tavoletta di marmo bianco sul cancello aveva il nome \"Daqingmen\" inciso in oro su uno sfondo azzurro. Nel 1912, quando la dinastia Qing fu rovesciata e fu istituita la Repubblica di Cina, il nome della porta fu cambiato in \"Zhonghuamen\" (\"Porta della Cina\"). Gli urbanisti decisero di riutilizzare il cartello di marmo scrivendo \"Zhonghuamen\" sul retro salvo scoprire che anche l\u00ec si trovava scritto il nome Damingmen. Si risolse allora d'usare un nuovo cartello di legno. Nel 1954, con la raccomandazione degli urbanisti sovietici che lavoravano a Pechino, la porta fu smantellata per erigere Piazza Tiananmen. Sul sito originario di Damingmen sorge oggi il Mausoleo di Mao Zedong.\nSituata a sud-ovest di Tiananmen, Chang'anzuomen \u00e8 simile a Damingmen. Fu anche chiamato \"\"Qinglongmen\" o \"Longmen\"\", che significa \"Porta del Drago\", perch\u00e9 durante le dinastie Ming e Qing, i risultati dei c.d. Esami imperiali furono pubblicati su questa porta. Superare con successo gli esami garantiva l'accesso alla Citt\u00e0 Proibita per lavorare in posizioni burocratiche imperiali, normalmente vietate ai cittadini comuni. Fu smantellata nel 1952 quando fu ampliato il viale Chang'an.\nSituata a sud-est di Tiananmen, Chang'anyoumen era simile a Damingmen. Fu anche chiamato \"\"Baihumen\" o \"Humen\"\", che significa \"Porta della Tigre\", perch\u00e9 durante le dinastie Ming e Qing, i prigionieri venivano giustiziati ad ovest di questa porta. Fu smantellata nel 1952 quando fu ampliato il viale Chang'an.\nTiananmen (\"Porta della Pace celeste\"), originariamente chiamato \"Chengtianzhimen\", fu ribattezzato durante la dinastia Qing. Era situata nel centro delle mura meridionali della Citt\u00e0 Imperiale. Il \"Daming Huidian\" (gli statuti raccolti della dinastia Ming) si riferisce ad essa come la porta principale della Citt\u00e0 Imperiale. Tiananmen \u00e8 una delle numerose porte allineate su un asse nord-sud all'ingresso principale della Citt\u00e0 Proibita. La sua piattaforma \u00e8 alta 13 metri. Ha una base in marmo bianco in stile Xumi e cinque arcate. La porta-torre \u00e8 stata costruita in stile Xieshanding multi-gronda con tegole \"giallo imperiale\" smaltate. Misura 9x5 stanze (originariamente 5x3 stanze sotto i Ming) e 33,7 m d'altezza. Fu completamente ricostruita nel 1958 e successivamente riparata in diverse occasioni.\nDuanmen era situata direttamente a nord di Tiananmen. Era simile a Tiananmen. Pu\u00f2 essere intesa come una porta esterna di Wumen che era l'ingresso principale della Citt\u00e0 Proibita. Ci\u00f2 \u00e8 conforme alla regola delle cinque porte \"Zhimen\"/\"Kumen\" dei \"Riti di Zhou\".\nDong'anmen era situata leggermente a sud del centro delle mura orientali della Citt\u00e0 Imperiale. In stile Xieshanding a gronda unica con tegole \"giallo imperiale\" smaltate, era composto da sette stanze per tre stanze e aveva tre arcate, ognuna dotata di un paio di porte dipinte di rosso con chiodi d'oro. Fu distrutta da un incendio nel 1912 durante l'insurrezione di Cao Kun contro Zhang Xun . Nel 2001 il sito \u00e8 divenuto il Parco della Citt\u00e0 Imperiale di Pechino.\nXi'anmen era situata leggermente a nord del centro delle mura occidentali della Citt\u00e0 Imperiale. Era simile a Dong'anmen. Fu accidentalmente incendiata il 1 \u00b0 dicembre 1950. Una versione pi\u00f9 piccola della porta-torre fu costruita nel suo sito originale, usando i materiali originale, come commemorazione.\nBeianmen era situata sull'asse centrale delle mura settentrionali della Citt\u00e0 Imperiale. La porta nord della Citt\u00e0 Imperiale, fu comunemente chiamata \"Houzaimen\" in epoca Ming e ribattezzata \"Di'anmen\" dai Qing. Era simile a Dong'anmen ma leggermente pi\u00f9 grande. Fu smantellata tra il 1954 e il 1956.\nCitt\u00e0 Proibita.\nLa cittadella imperiale di Pechino, chiamata \"Citt\u00e0 Proibita\" (cinese: ) perch\u00e9 interdetta alla maggior parte della popolazione, fu completata nel 1415 e serv\u00ec quale palazzo imperiale delle dinastie Ming e Qing. Il complesso palaziale si compone di 980 edifici per un totale di 8.707 camere e copre 720.000\u00a0m\u00b2 che ne fa \"il pi\u00f9 grande palazzo del mondo\" oltre che l'esempio di riferimento della sontuosa architettura tradizionale cinese.\nDal 1925, la Citt\u00e0 Proibita \u00e8 diventata un museo, il c.d. \"Museo del Palazzo\", la cui vasta collezione di opere d'arte e manufatti \u00e8 stata realizzata grazie alle collezioni imperiali delle dinastie Ming e Qing. Nel 1987, \u00e8 stata inserita nell'elenco dei Patrimoni dell'umanit\u00e0 dell'UNESCO che la riconosce come la pi\u00f9 grande collezione di antiche strutture in legno che si sia conservata fino ai giorni nostri.\nMura della Citt\u00e0 Proibita.\nLa cittadella imperiale ha mura perimetrali di 3,4 km, alte 10 m e spesse 8,62 m alla base e 6,66 m alla sommit\u00e0. Il muro aveva due file di tegole smaltate colore \"giallo imperiale\" incastonate su una base triangolare alta 0,84 metri. I lati interni ed esterni delle pareti erano rinforzati con mattoni spessi 2 metri che circondavano pietre e terra battuta. La Citt\u00e0 Proibita aveva quattro torri di guardia angolari costruite in una combinazione di stile Xieshanding multi-gronda e quattro porte.\nPorte della Citt\u00e0 Proibita.\nWumen (\u5348 \u9580 - it. \"Porta Meridiana\") era la porta principale, rivolta a sud, in linea con l'asse centrale della citt\u00e0 che attraversava Yongdingmen (Citt\u00e0 esterna), Zhengyangmen (Citt\u00e0 Interna) e Tiananmen (Citt\u00e0 Imperiale). Fu costruita su una piattaforma a forma di \"\u51f9\" alta 13,5 m. La porta-torre misurava 9x5 stanze, a pi\u00f9 piani e con veranda coperta. Aveva due corpi di fabbricata turriti su ciascun lato, di forma quadrata, ciascuno di 5x5 stanze. Le due ali che protrudono dalla struttura centrale sono chiamate \"torri ad ali di falco\": ognuna misura 13x2 stanze con un padiglione turrito all'estremit\u00e0. Le ali hanno ciascuna un cancello minore vicino all'intersezione con il corpo principale della piattaforma. A sinistra e a destra della piattaforma ci sono meridiane e altri strumenti di misurazione del tempo. Le porte sono di forma rettangolare, differenti dagli archivolti della Citt\u00e0 Esterna, della Citt\u00e0 Interna e della Citt\u00e0 Imperiale. Ci sono tre architravi nel mezzo del cancello.\nIl \"Qing Huidian\" registra che c'erano sei porte per la Citt\u00e0 Proibita perch\u00e9 conteggia anche le due porte secondarie delle \"ali\" di Wumen.\nXu\u00e1nwumen (\u7384\u6b66\u95e8) (da non confondere con la Xuanwumen della Citt\u00e0 Interna), chiamata anche \"Shenwumen\", era l'ingresso settentrionale della Citt\u00e0 Proibita. La porta-torre misurava 5x3 stanze, era a pi\u00f9 piani con veranda coperta. Ha tre porte rettangolari. Durante le dinastie Ming e Qing, c'era una porta chiamata \"Beishangmen\" appena fuori da questa porta ma fu smantellato nel 1950.\nDonghuamen era l'ingresso orientale della Citt\u00e0 Proibita, con un disegno simile a quello di Xu\u00e1nwumen e Xihuamen. Xihuamen era invece l'ingresso occidentale della Citt\u00e0 Proibita, con un design simile a Xu\u00e1nwumen e Donghuamen.\nFossati, canali e altri sistemi spartiacque.\nGi\u00e0 la capitale Yuan di Dadu aveva un vasto sistema di fossati dentro e intorno alla citt\u00e0. Dopo che le truppe Ming entrarono a Dadu nel 1368, la parete nord fu ricostruita leggermente a sud dell'originale. Il nuovo muro fu costruito sulla collina di terra accatastata formata dallo scavo del fossato di Dadu. Fu costruito un nuovo sistema di fossati per le tre principali porte meridionali della Citt\u00e0 Proibita, della Citt\u00e0 Imperiale e della Citt\u00e0 Interna. I tre fossati furono quindi collegati ai fossati orientale e occidentale di Dadu. Quando la Citt\u00e0 Esterna fu ricostruita da Jiajing (1521-1567) si aggiunse al sistema un nuovo fossato che circondava la cinta esterna della citt\u00e0.\nL'acqua per i fossati era dirottata dai monti Yuquan e Baifuquan a nord-ovest della citt\u00e0. L'acqua seguiva lo Changhe e poi si divideva in due affluenti a Xizhimen. Un braccio dirigeva a est, per i fossati della Citt\u00e0 Interna e dividendosi ulteriormente a Deshengmen in due canali, uno che scorreva a sud, l'altro a est. L'altro braccio entrava a Jishuitan, nel sud, e formava i tre laghi dei giardini imperiali e si congiungeva al sistema dei fossati a Tongzihe. Da l\u00ec l'acqua scorreva lungo la curvatura delle mura della citt\u00e0 e si univa al fossato meridionale a Zhengyangmen. La rotta orientale girava di 90 gradi verso sud nella torre di guardia all'angolo nord-orientale e convergeva con i fossati meridionali della citt\u00e0 a nord-ovest di Dongbianmen. Un altro fossato scorreva verso ovest e poi verso sud, circondando la Citt\u00e0 Esterna. Convergeva con i fossati meridionale e orientale della Citt\u00e0 Interna a Dongbianmen per sfociare poi nel fiume Tonghui.\nIl sistema di fossati della Citt\u00e0 Interna era pi\u00f9 ampio, da 30 a 50 metri, a sud-est di Zhengyangmen. Il punto pi\u00f9 stretto, largo solo 10 metri, era la sezione tra Dongzhimen e Chaoyangmen. Il fossato era profondo tre metri nel suo punto pi\u00f9 profondo e un metro nel suo punto pi\u00f9 basso, vicino a Fuchengmen. Il fossato della Citt\u00e0 Esterna era pi\u00f9 stretto e meno profondo. Alla fine dell'era Qing, il sistema dei fossati artificiali era ormai tanto integrato al paesaggio da comportarsi come un sistema fluviale naturale.\nI passaggi d'acqua situati in diversi punti lungo le mura della citt\u00e0 di Pechino hanno contribuito a consentire il flusso di approvvigionamento idrico in entrata e in uscita dalla citt\u00e0. Vi erano sette passaggi nella Citt\u00e0 Interna: Deshengmen ovest (entrando nel centro citt\u00e0, tre passaggi), Dongzhimen sud (a sinistra della citt\u00e0, un passaggio), Chaoyangmen sud (a sinistra della citt\u00e0, un passaggio), Chongwenmen est (a sinistra, un passaggio), Zhengyangmen est (a sinistra della citt\u00e0, un passaggio), Zhengyangmen ovest (a sinistra della citt\u00e0, tre passaggi) e Xuanwumen ovest (a sinistra della citt\u00e0, un passaggio). C'erano tre passaggi nella Citt\u00e0 Esterna: Xibianmen est (entrando nella citt\u00e0, tre passaggi), Dongbianmen ovest (entrando nella citt\u00e0, tre passaggi) e Dongbianmen est (il principale drenaggio per le citt\u00e0 Interna ed Esterna, tre passaggi). I canali avevano fondamenta di terra battuta ricoperta di lastre e mattoni di pietra, seguiti da bricchi. Ogni chiusa era protetta da due o tre ringhiere di ferro e sorvegliata da molti soldati.\nIl sistema dei fossati ha influenzato le attivit\u00e0 quotidiane dei cittadini di Pechino. Dal regno di Yongle (1402\u20131424) fino alla dinastia di met\u00e0 Qing (1644\u20131912), le sezioni orientali del sistema del fossato meridionale furono utilizzate come canali per il trasporto di alimenti di base che entravano in citt\u00e0. I cittadini comuni potevano imbarcarsi nel sistema del fossato orientale, viaggiare verso sud per lasciare la citt\u00e0 a Dongbianmen e scendere lungo il fiume Tonghui, che conduce alle aree rurali di Tongzhou. Ogni anno durante l'Ullambana, le persone collocano piccole navi contenenti candele sull'acqua. Quando congelavano durante l'inverno, i fossati divenivano scorciatoie dentro e fuori dalla citt\u00e0. Si pattinava sul ghiaccio che veniva tagliato e conservato nelle cantine per essere riutilizzato d'estate. I fossati ospitavano molti pesci e anatre.\nNel 1953, il sistema di fossati di Pechino fu misurato in 41,19 km. Mentre la citt\u00e0 continuava ad espandersi, i fossati non veniva pi\u00f9 utilizzati e gran parte di essi venne incanalata sottoterra. I fossati delle tre principali porte meridionali divennero fiumi sotterranei durante gli anni '60. I fossati occidentale, orientale e settentrionale furono coperti negli anni '70. Rimangono alcuni resti del fossato settentrionale della Citt\u00e0 Interna, il fossato meridionale della Citt\u00e0 Esterna e i fossati della Citt\u00e0 Imperiale e della Citt\u00e0 Proibita.\nMolti dei laghi artificiali di Pechino furono riempiti tra la met\u00e0 degli anni '60 e la met\u00e0 degli anni '70 (es. il lago Taiping ), per una superficie totale di 33,4 ettari . Molti altri, come Longxugou e Lianhuachi, sono diminuiti in termini di dimensioni perch\u00e9 parzialmente riempito. Il governo ha poi accorpato alcuni dei laghetti extra-urbani in bacini pi\u00f9 grandi. Furono creati parchi pubblici al Parco Taoranting e ai laghi Longtan, Yuyuantan e Zizhuyuan. Alcuni nuovi sistemi fluviali furono costruiti negli anni '50: i fiumi Kunyu e Jingmi.\nInfluenze.\nPechino, il centro politico, culturale, militare e commerciale dell'impero cinese, fu la capitale delle ultime tre dinastie della Cina e l'ultima capitale imperiale costruita nella storia della Cina. Continuando e migliorando le tradizioni di costruzione e pianificazione delle precedenti dinastie, Pechino incarn\u00f2 alcuni dei pi\u00f9 alti traguardi nel campo della pianificazione urbanistica al tempo dei Ming e dei Qing. La costruzione del sistema di fortificazione ampli\u00f2 soluzioni riprese dalla capitale Yuan di Dadu e dalla prima capitale Ming di Nanchino e tracci\u00f2 il solco per l'urbanistica pre-repubblicana. \u00c8 l'esempio finale dello stile di pianificazione urbana dinamico/quadrangolare sviluppato in Cina in 3.200 anni. Abbinava da vicino la scala di Chang'an della dinastia Tang. La citt\u00e0 fu attentamente pianificata durante la prima dinastia Ming, con un asse centrale che attraversava i punti centrali delle mura nord e sud, dividendo la citt\u00e0 in due parti uguali per soddisfare gli ideali confuciani di \u5c45\u4e2d\u4e0d\u504f e \u4e0d\u6b63\u4e0d\u5a01. La Citt\u00e0 Proibita era al centro di tutto, con il Monte della Longevit\u00e0 (\"Jingshan\") appena a nord dei palazzi. La Citt\u00e0 Imperiale, che circonda i palazzi, forniva tutto il necessario per il mantenimento dello stile di vita dell'Imperatore nella Citt\u00e0 Proibita. Le sezioni meridionali della citt\u00e0 furono assegnate a funzionari e burocrati, mentre le Citt\u00e0 Interna ed Esterna servivano come protezione aggiuntiva per la Citt\u00e0 imperiale e il complesso palaziale. Le strade, i viali e le passeggiate della citt\u00e0 erano diritti e larghi, presentando l'ideale imperialistico dell'ordine. Tutto, compresi i templi buddisti, i templi taoisti, i quartieri degli affari, i parchi e le residenze familiari imperiali, era pianificato in accordo alla struttura cittadina, con un ordine molto pi\u00f9 rigoroso di Dadu e di dimensioni maggiori. Il progetto delle fortificazioni di Pechino prese in prestito elementi dal \"Wujing Zongyao\" della dinastia Song settentrionale (960\u20131127) e la gi\u00e0 sviluppata esperienza nella costruzione di fortificazioni della dinastia Song meridionale (1127\u20131279). Tutte le strutture usavano mattoni e pietre come fondamenta piuttosto che terra battuta, comprese le torri di avvistamento, le torri di guardia angolari, i barbacani, le torri d'avvistamento e le chiuse. Con una difesa sia planare sia spaziale della citt\u00e0, Pechino vant\u00f2 il miglior sistema di fortificazioni della Cina, il pi\u00f9 grande successo dell'ultima dinastia nella progettazione della fortificazione della citt\u00e0.\nLe fortificazioni di Pechino furono descritte dall'architetto americano Edmund Bacon come \"il pi\u00f9 grande successo architettonico singolo dell'uomo sulla faccia della Terra\". Lo studioso svedese Osvald Sir\u00e9n cos\u00ec descrisse le maestose vedute della fortificazione nel suo libro \"The Walls and Gates of Peking\": \"Le porte possono essere chiamate le bocche della citt\u00e0; sono le aperture attraverso le quali questo enorme corpo murato di mezzo milione o pi\u00f9 di organismi respira e parla. La vita di tutta la citt\u00e0 si concentra alle porte; tutto ci\u00f2 che ne esce o entra deve passare attraverso queste strette aperture e ci\u00f2 che passa dentro e fuori non \u00e8 semplicemente una massa di veicoli, animali ed esseri umani, ma pensieri e desideri, speranze e disperazioni, morte e nuova vita attraverso le processioni di matrimoni e funerali. Alle porte si pu\u00f2 sentire il battito di tutta la citt\u00e0, mentre la sua vita e il suo scopo scorrono attraverso le strette aperture - un battito del polso che d\u00e0 il ritmo della vita e dell'attivit\u00e0 di questo organismo complesso che si chiama Pechino\". Profeticamente, Sir\u00e9n concluse con una visione pessimistica sul futuro delle fortificazioni.\nConservazione.\nLa richiesta di restauro dell'architettura antica si \u00e8 rafforzata nel periodo che ha preceduto la 29\u00aa Olimpiade, ospitata a Pechino. Sono state fatte richieste per una ricostruzione completa o parziale dell'originale sistema di difesa della citt\u00e0 a forma di \"\u51f8\". La ricostruzione recentemente completata di Yongdingmen \u00e8 un esempio di tale lavoro e probabilmente sar\u00e0 seguita da altri interventi simili in futuro. Un sistema di fossato interno ed esterno restaurato entrer\u00e0 a far parte della rete idrica pubblica; la ricostruzione delle tre porte a sud dell'asse centrale della citt\u00e0 (e forse tutte e nove le porte e le tre torri angolari della citt\u00e0 interna) \u00e8 in discussione da parte dei funzionari. Tuttavia, gli ex siti delle porte Fuchengmen, Chaoyangmen e Xuanwumen, sono ora strade trafficate con grattacieli e altri importanti sviluppi. Un'alternativa sarebbe ricostruirli nelle vicinanze, in siti meno affollati. Alcuni dei progetti pi\u00f9 probabili sono il restauro delle fortificazioni rimanenti e la ricostruzione di parti delle mura della citt\u00e0, progetti che sono meno scoraggianti e richiedono minori finanziamenti. Tra il 2001 e il 2003, la parte esistente della cinta muraria interna a sud della stazione ferroviaria di Pechino \u00e8 stata completamente restaurata ed \u00e8 stata aperta al pubblico come \"Parco delle reliquie delle mura cittadine dei Ming\". Altri segmenti di mura sono stati aggiunti al parco nel 2005 e nel 2006. Anche la Torre d'Angolo Sudorientale, ora restaurata, fa parte del parco. Il restauro della sezione delle mura della citt\u00e0 vicine all'Antico Osservatorio di Pechino e la sua torre d'avvistamento sono in fase di pianificazione, cos\u00ec come il barbacane di Zhengyangmen."}
{"id": "8097812", "revid": "889336", "url": "https://it.wikipedia.org/wiki?curid=8097812", "title": "J\u00e9r\u00f4me Brisard", "text": "Carriera.\nEsordisce in Ligue 2 il 31 luglio 2015, dirigendo la partita tra e . Promosso in Ligue 1 nel dicembre 2016, debutta nel massimo campionato il 14 gennaio, arbitrando l'incontro tra e .\nInternazionale dal 2018, ha preso parte come quarto ufficiale nella quaterna guidata da Fran\u00e7ois Letexier alla fase finale della UEFA Youth League 2018-2019."}
{"id": "8097820", "revid": "6923", "url": "https://it.wikipedia.org/wiki?curid=8097820", "title": "Lexus LX", "text": "La Lexus LX \u00e8 un crossover SUV di lusso di medio-grandi dimensioni prodotta a partire dal 1995 dalla casa automobilistica giapponese Lexus. Sono state prodotte tre generazioni, tutte basate sulla piattaforma della Toyota Land Cruiser. La LX 450 di prima generazione fu prodotta da 1995 al 1997 e divenne il primo SUV della casa nipponica. La seconda generazione, la LX 470, \u00e8 stata presentata nel 1998 ed \u00e8 stata prodotta fino al 2007. La terza generazione chiamata LX 570 ha debuttato al New York International Auto Show nell'aprile 2007. \nLa LX 450 di prima generazione aveva un motore 6 in linea e poteva ospitare sette passeggeri. La seconda e la terza generazione avevano un propulsore motore V8 e omologazione per ospitare otto passeggeri."}
{"id": "8097822", "revid": "1504506", "url": "https://it.wikipedia.org/wiki?curid=8097822", "title": "Hamiltoniana (funzione)", "text": ""}
{"id": "8097823", "revid": "640277", "url": "https://it.wikipedia.org/wiki?curid=8097823", "title": "Pinacoteca Nazionale di Atene", "text": ""}
{"id": "8097825", "revid": "1904508", "url": "https://it.wikipedia.org/wiki?curid=8097825", "title": "Principato di Niscemi", "text": "Il Principato di Niscemi fu uno stato feudale esistito in Sicilia nel XVII secolo, della famiglia Branciforte. Il suo territorio corrispondeva all'odierno comune di Niscemi, in provincia di Caltanissetta. Dal 1661, il titolo di \"Principe di Niscemi\" fu posseduto dai Valguarnera.\nStoria.\nLa terra baronale di Niscemi, facente parte del territorio della Contea di Mazzarino, nel Val di Noto, venne abitata a seguito di \"licentia populandi\" concessa dal Vicer\u00e9 di Sicilia il 30 giugno 1626 alla contessa Giovanna Branciforte Lanza, vedova del Conte Giovanni, per il figlio Giuseppe, fondandovi un borgo denominato \"Santa Maria di Niscemi\", e sul quale, per privilegio dato dal re Filippo IV di Spagna il 25 marzo 1627, esecutoriato il 18 maggio dell'anno medesimo, ottenne il titolo di principe.\nIl 25 giugno 1661, il Branciforte vendette il titolo di Principe di Niscemi a Vitale Valguarnera, duca dell'Arenella, per 1.600 onze, mentre il relativo feudo veniva ridotto a rango di signoria e reintegrato alla Contea di Mazzarino. Con l'acquisizione del titolo di Principe di Niscemi da parte dei Valguarnera, fior\u00ec un nuovo ramo della famiglia, che vanta tra i suoi pi\u00f9 illustri esponenti, il patriota e garibaldino Corrado Valguarnera Tomasi, VIII principe di Niscemi, che fu anche senatore del Regno d'Italia. \nIl titolo di Principe di Niscemi e quello sussidiario di Duca dell'Arenella, furono legalmente riconosciuti dall'ordinamento del Regno d'Italia con D.M. del 27 maggio 1903, al principe Giuseppe Valguarnera Favara."}
{"id": "8097829", "revid": "729019", "url": "https://it.wikipedia.org/wiki?curid=8097829", "title": "Isola delle Lepri", "text": "L'isola delle Lepri (in russo \"\u0417\u0430\u044f\u0447\u0438\u0439 \u043e\u0441\u0442\u0440\u043e\u0432\") \u00e8 un'isola situata nel fiume Neva a San Pietroburgo in Russia. \u00c8 separata dal canale Kronverksky dall'isola di Petrogradsky a nord, a cui \u00e8 collegato dai ponti Kronverksky e Ioannovsky.\nStoria.\nL'isola era in gran parte paludosa e disabitata fino al 1703, quando Pietro il Grande inizi\u00f2 la costruzione della fortezza di Pietro e Paolo, ponendo egli stesso le pietre di fondazione. Fino alla fine del XIX secolo, c'erano tre canali all'interno della fortezza, che dividevano l'isola in quattro parti. I canali furono chiusi alla fine del XIX secolo.\nSull'isola vi \u00e8 costruita la Cattedrale dei Santi Pietro e Paolo, dove \u00e8 sepolta la maggioranza degli zar della casata dei Romanov. Il 17 luglio 1998 i resti dello zar Nicola II e della sua famiglia furono sepolti l\u00ec, ottanta anni dopo la loro morte.\nDurante il Terrore rosso, l'isola fu il luogo di svariati massacri. ."}
{"id": "8097830", "revid": "767487", "url": "https://it.wikipedia.org/wiki?curid=8097830", "title": "Fiamme su Varsavia", "text": "Fiamme su Varsavia (\"Ulica Graniczna\") \u00e8 un film del 1948 diretto da Aleksander Ford.\nFu uno dei primissimi film sull'Olocausto, il primo a narrare in dettaglio la tragica vicenda del ghetto di Varsavia. Perch\u00e9 descriveva ebrei, e non comunisti, come protagonisti della lotta antinazista, il film venne ad essere ostracizzato nella Polonia comunista.\nTrama.\nCinque famiglie ebree e polacche di diversa estrazione sociale vivono assieme da buon vicini in una strada di Varsavia. Tutto cambia con l'invasione tedesca della Polonia. Le famiglie ebree vivono la dura esperienza del ghetto di Varsavia fino all'eroica rivolta del 1943. L'amicizia e la solidariet\u00e0 tra alcuni ragazzi polacchi e ebrei rimane salda fino all'ultimo.\nProduzione.\nIl film fu prodotto in Polonia da Film Polski. Le riprese furono effettuate nel maggio 1947.\nDistribuzione.\nIl film fu presentato alla 9\u00aa Mostra internazionale d'arte cinematografica di Venezia (1948). Fu quindi distribuito da Film Polski nelle sale cinematografiche polacche il 23 giugno 1949 e da Globe Film Distributors in 25 aprile 1950 negli Stati Uniti d'America con il titolo \"Border Street\"."}
{"id": "8097833", "revid": "920621", "url": "https://it.wikipedia.org/wiki?curid=8097833", "title": "Ulica Graniczna", "text": ""}
{"id": "8097834", "revid": "1718925", "url": "https://it.wikipedia.org/wiki?curid=8097834", "title": "The I-Land", "text": "The I-Land \u00e8 una miniserie televisiva statunitense creata da Neil LaBute. \n\u00c8 stata distribuita sulla piattaforma di streaming Netflix il 12 settembre 2019, in tutti i paesi in cui il servizio \u00e8 disponibile.\nTrama.\nLa serie racconta la storia di dieci persone che si svegliano su un'isola deserta senza alcun ricordo di chi sono o di come sono arrivati l\u00ec, e si mettono all\u2019opera per cercare di tornare a casa. Scoprono presto per\u00f2 che questo mondo in cui si trovano non \u00e8 come sembra. Di fronte alle sfide psicologiche e fisiche estreme dell'isola, devono dare il meglio di s\u00e9 per sopravvivere e per non morire.\nPromozione.\nIl 20 agosto 2019 \u00e8 stato pubblicato il trailer della miniserie."}
{"id": "8097851", "revid": "1543377", "url": "https://it.wikipedia.org/wiki?curid=8097851", "title": "Premi e riconoscimenti di G-Dragon", "text": "Questa \u00e8 una lista dei premi e dei riconoscimenti ricevuti da G-Dragon, rapper, cantante, cantautore, produttore discografico, imprenditore e fashion designer sudcoreano che debutt\u00f2 nel dicembre 2006 sotto la YG Entertainment."}
{"id": "8097852", "revid": "729019", "url": "https://it.wikipedia.org/wiki?curid=8097852", "title": "Rifovyj", "text": "Rifovyj (in russo: \u0420\u0438\u0444\u043e\u0432\u044b\u0439; in giapponese: ) \u00e8 un isolotto del gruppo delle isole Chabomai nella parte meridionale della piccola catena delle isole Curili; fa parte della \"Banka Opasnaja\" (\u0411\u0430\u043d\u043a\u0430 \u041e\u043f\u0430\u0441\u043d\u0430\u044f, in italiano \"banco pericoloso\") un gruppo di isolotti affioranti che amministrativamente appartengono al Ju\u017eno-Kuril'skij rajon dell'oblast' di Sachalin in Russia. Insieme a Iturup, Kuna\u0161ir e \u0160ikotan, le isole sono rivendicate dal Giappone.\nGeografia.\nAssieme a Rifovyj, fanno parte della \"Banka Opasnaja\" gli isolotti Signal'nyj e Storo\u017eevoj e si trovano a sud-ovest dell'isola Tanfil'eva, nello stretto Sovetskij. Rifovyj ha un'altezza massima di 3,8\u00a0m, dista 1,5\u00a0km da Signal'nyj e si trova tra quest'ultima e Storo\u017eevoj, nella parte centrale di una barriera corallina parzialmente prosciugata."}
{"id": "8097854", "revid": "1543377", "url": "https://it.wikipedia.org/wiki?curid=8097854", "title": "Mora (frutto)", "text": "La mora (o anche mora di rovo) \u00e8 il nome comune dato al frutto di diverse variet\u00e0 del genere \"Rubus\" e incluso nella categoria commerciale dei frutti di bosco. Dal punto di vista botanico \u00e8 una polidrupa.\nLe more si distinguono dai lamponi (le cui piante appartengono allo stesso genere \"Rubus\" ma ad una diversa specie) perch\u00e9, quando si raccoglie una mora, il ricettacolo rimane attaccato al frutto, mentre nel lampone il ricettacolo rimane sulla pianta, lasciando una cavit\u00e0 nel frutto. Il lampone \u00e8 una polidrupa.\nIl termine mora o pi\u00f9 propriamente mora di gelso si usa anche per indicare i frutti di specie del genere \"Morus\" che botanicamente sono dei frutti composti del tipo sorosi.\nCaratteristiche.\nLe more sono piante perenni, tipicamente con produzione biennale ed un sistema radicale perenne.\nNel suo primo anno di vita, si crea il primocane, un fusto principale che cresce vigorosamente sino alla lunghezza di 3-6 metri (in alcuni casi sopra i 9 metri) con un tralcio composto da foglie palmate con cinque o sette foglioline; questo non produce fiori. Nel secondo anno, il primocane diventa un floricane e non cresce pi\u00f9 in lunghezza ma crea dei cacchi laterali fiorenti. Tra il primo ed il secondo anno iniziano inoltre a svilupparsi le prime spine, anche se la maggior parte delle specie coltivate di more attualmente si presenta senza spine, frutto di una selezione operata dall'uomo. L'Universit\u00e0 dell'Arkansas ha sviluppato una tipologia di primocane che cresce, fiorisce e fruttifica gi\u00e0 il primo anno.\nI tralci, quando toccano il terreno, tendono spesso a radicare a loro volta, diffondendosi cos\u00ec vigorosamente e crescendo facilmente anche in boschi, macchie, colline, siepi e anche in terreni particolarmente poveri, colonizzando da subito aree non coltivate e fossi.\nI fiori sono prodotti dalla tarda primavera all'inizio dell'estate su brevi racemi. Ogni fiore \u00e8 largo dai 2 ai 3 cm di diametro con cinque petali bianchi o rosa chiari.\nValori nutrizionali.\nI valori nutrizionali della mora di rovo sono i seguenti, per 100\u00a0g di alimento:\nComposizione del seme.\nLe more contengono diversi grandi semi che spesso non sono graditi dai consumatori. I semi contengono un olio ricco di omega 3 e omega 6 oltre a proteine, fibre, carotenoidi, ellagitannini e acido ellagico.\nStoria.\nUna delle prime testimonianze del consumo di more nella storia dell'uomo si fa risalire ai resti della donna di Haraldsk\u00e6r, una mummia di palude naturalmente conservata di una donna danese risalente a circa 2500 anni fa. L'analisi sul corpo ha rivelato la presenza di more nello stomaco della donna assieme ad altri cibi. L'uso di more per creare vini e cordiali \u00e8 documentato nella \"London Pharmacopoeia\" sin dal 1696. Come cibo, le more hanno una storia lunga nella realizzazione di torte, marmellate e gelatine per uso alimentare.\nL'uso delle more per scopi medici \u00e8 stato particolarmente attivo nella storia della medicina occidentale. Gli antichi greci, altri popoli europei ed i nativi americani hanno utilizzato da sempre varie parti delle piante per diversi trattamenti. La masticazione delle foglie o il loro uso come decotto per la realizzazione di t\u00e8 era di uso comune tra gli indios per la cura di malattie e malesseri. Un t\u00e9 ricavato dalla bollitura delle foglie e delle radici era utilizzato in particolare per la cura della pertosse. Le radici, che hanno propriet\u00e0 astringenti, erano utilizzate dagli antichi sudamericani per curare problemi intestinali come dissenteria e diarrea. I frutti, che contengono un alto valore di vitamina C, sono stati utilizzati con successo in passato per la cura dello scorbuto. Un documento del 1771 raccomanda per questo scopo l'uso delle more per la cura di ulcere allo stomaco.\nI nativi americani utilizzavano inoltre i tralci della pianta di more per fabbricare delle corde, come pure sfruttavano i rovi per delimitare aree e nel contempo difenderle dagli animali per la presenza delle spine.\nLo sviluppo del cultivar.\nLa moderna ibridizzazione e cultivar ha avuto luogo perlopi\u00f9 negli Stati Uniti. Nel 1880 un primo ibrido tra mora e lampone chiamato loganberry \u00e8 stato sviluppato a Santa Cruz, in California, dal giudice ed orticultore James Harvey Logan. Una delle prime variet\u00e0 di more senza spine \u00e8 stata creata nel 1921, ma tale specie era perlopi\u00f9 priva di gusto. I cultivar senza spine di maggior successo si sono ottenuti negli anni '90 del Novecento con frutti pi\u00f9 grandi, succosi e saporiti come per le varianti \"Triple Crown\", \"Black Diamond\", \"Black Pearl\" e \"Nightfall\".\nEcologia.\nLe foglie delle more sono tra i cibi principali di alcuni bruchi; alcuni animali brucanti, in particolare cervi, sono molto ghiotti delle foglie delle more. I bruchi dell' \"Oecophoridae\" \"Alabonia geoffrella\" si nutrono dei rami pi\u00f9 giovani e teneri della pianta. Quando sono mature, le more vengono mangiate da alcuni mammiferi e i loro semi vengono dispersi con le feci, come nel caso della volpe rossa, l'orso bruno americano ed il tasso eurasiatico, oltre ad alcuni piccoli uccelli.\nLe more crescono in gran parte dell'Europa. Questi sono elementi importanti nell'ecologia di molti paesi, in particolare per la raccolta dei frutti. Ad ogni modo le piante sono considerate anche piante infestanti dal momento che si diffondono facilmente sia coi tralci che con le radici sotterranee. In alcune parti del mondo come Australia, Cile, Nuova Zelanda e parte nordorientale dell'America settentrionale, alcune specie di more, in particolare il \"Rubus armeniacus\" (mora himalayana) ed il \"Rubus laciniatus\" (mora sempreverde), sono state naturalizzate e considerate specie invasive e infestanti.\nI frutti della mora sono di colore rosso prima di maturare, portando all'espressione popolare \"le more sono rosse quando sono verdi\".\nColtivazione.\nNel mondo, il Messico \u00e8 tra i principali produttori di more, con esportazioni principalmente per il mercato americano ed europeo. Sino al 2018, il mercato messicano produceva quasi esclusivamente dal cultivar \"Tupy\" che cresceva particolarmente bene nella maggior parte delle regioni messicane. Negli Stati Uniti, l'Oregon \u00e8 il principale stato produttore di more con una produzione di 19.300.000 chilogrammi su 2500 ettari nel 2017.\nNumerosi cultivar sono stati selezionati per le coltivazioni orticole ed amatoriali in Europa e negli Stati Uniti.\nIbridi.\nLa mora \"Marion\" (indicata talvolta come \"marionberry\") \u00e8 un importante cultivar selezionato da un incrocio tra \"Chehalem\" e \"Ollallie\".\nI cultivar pi\u00f9 recenti hanno creato le variet\u00e0 \"Black Diamond\", \"Black Pearl\" e \"Nightfall\" oltre alle varianti \"Obsidian\" e \"Metolius\". Il \"Black Diamond\" \u00e8 oggi il cultivar pi\u00f9 diffuso negli Stati Uniti. Altre specie sono la \"Newberry\", il \"Waldo\", il \"Siskiyou\", il \"Black Butte\", il \"Kotata\", il \"Pacific\" ed il \"Cascade\".\nRampicanti.\nLe more rampicanti sono specie vigorose nella crescita e richiedono dei tralicci come supporti su cui crescere e svilupparsi e sono meno resistenti al freddo di altre specie. Esse sono particolarmente adatte per i climi del Nord America, del Regno Unito, della Nuova Zelanda, del Cile e paesi del Mediterraneo.\nSenza spine.\nLe prime variet\u00e0 senza spine sono state sviluppate dal John Innes Centre a Norwich, nel Regno Unito, e successivamente a Beltsville, nel Maryland. Tra i cultivar pi\u00f9 noti di questa tipologia vi sono la \"Black Satin\", la \"Chester Thornless\", la \"Dirksen Thornless\", la \"Hull Thornless\", la \"Loch Maree\", la \"Loch Ness\", la \"Loch Tay\", la \"Merton Thornless\", la \"Smoothstem\" e la \"Triple Crown\". Il cultivar \"Cacanska Bestrna\" (detta anche \"Cacak Thornless\") \u00e8 stata sviluppata e coltivata con successo in Serbia.\nErette.\nL'Universit\u00e0 dell'Arkansas ha sviluppato dei cultivar di more erette. Queste sviluppano dei fusti meno vigorosi all'inizio della crescita della pianta e si sviluppano come dei lamponi. Vi sono variet\u00e0 con spine e senza spine come la \"Navaho\", la \"Ouachita\", la \"Cherokee\", la \"Apache\", la \"Arapaho\" e la \"Kiowa\". A questa tipologia appartengono anche le more da primocane fruttuoso come la \"Prime-Jan\" e la \"Prime-Jim\" (2004).\nProblematiche e malattie.\nDal momento che le more appartengono al medesimo genere dei lamponi, presentano le medesime problematiche e malattie, incluso l'antracnosia che pu\u00f2 causare anche la morte della pianta. I rimedi per i due generi di piante sono i medesimi come la tintura di Bordeaux, una combinazione di fango, acqua e solfato di rame.\nLa \"Drosophila suzukii\" pu\u00f2 causare seri danni alle more. A differenza di altri moscerini che sono attratti da aceto o dalla fermentazione dei frutti, la \"D. suzukii\" attacca i frutti freschi, depositandovi all'interno le proprie uova. Le larve, crescendo, distruggono il frutto cibandosene e compromettendone quindi il proprio valore commerciale.\nAltro insetto dannoso \u00e8 l\"'Amphorophora rubi\", conosciuto come afide della mora, che si ciba non solo di more ma anche di lamponi.\nIl \"Byturus tomentosus\", la \"Lampronia corticella\" e l\"'Anthonomus rubi\" sono altre specie infestanti delle more.\nUsi.\nLe more si utilizzano per produrre diverse tipologie di torte e confetture oltre al \"Brombeergeist\", un liquore tedesco tipico della Foresta Nera."}
{"id": "8097855", "revid": "585241", "url": "https://it.wikipedia.org/wiki?curid=8097855", "title": "Mora di rovo", "text": ""}
{"id": "8097858", "revid": "1943839", "url": "https://it.wikipedia.org/wiki?curid=8097858", "title": "Anikana-o/Guarda coi tuoi occhi", "text": "Anikana-o/Guarda coi tuoi occhi \u00e8 il quarto singolo del gruppo musicale italiano Jet, pubblicato dalla Durium (catalogo Ld A 7796) nel 1973.\nI brani.\n\"Anikana-o\".\nAnikana-o, presente sul lato A del disco, \u00e8 il brano con cui il gruppo partecipa alla 13\u00aa edizione del Festival di Sanremo, senza riuscire ad accedere alla serata finale.\n\"Guarda coi tuoi occhi\".\nGuarda coi tuoi occhi \u00e8 il brano presente sul lato B del disco.\nTracce.\nEntrambi i brani sono di Felice Piccarreda, Renzo Cochis e, per le musiche, Piero Cassano."}
{"id": "8097863", "revid": "36426", "url": "https://it.wikipedia.org/wiki?curid=8097863", "title": "Alessandro Lazzerini (scultore)", "text": "Biografia.\nFiglio dello scultore Giuseppe Ferdinando e di Teonia Ghetti, fece parte di una dinastia di scultori carrarini di cognome Lazzarini, poi variato in Lazzerini. Suo padre in particolare fu un apprezzato seguace di Bertel Thorvaldsen. \nAlessandro studi\u00f2 al Convitto Cicognini di Prato, poi all'Accademia di Belle Arti di Carrara, per poi proseguire autonomamente gli studi, essendo stato escluso, nel 1882, da un pensionato triennale a Roma per cui aveva fatto domanda. \nSi inser\u00ec infatti, quasi subito, nei circuiti importanti della committenza artistica della sua regione, come dimostra in quello stesso anno la realizzazione del \"busto di Vittoria Augusta di Borbone\" per la villa Reale di Marlia a Lucca, a cui segu\u00ec nello stesso luogo il \"Monumento funebre a Carlo e Penelope di Borbone\" (1888). Non tardarono ad arrivare richieste anche fuori dalla Toscana, come il \"monumento al capitano Domenico Ferrari\" a Camogli. \nQuesti primi successi lo spinsero nel 1889 ad aprire uno studio in via Poliziano a Firenze, in quegli anni animata da una vivace scena artistica, nel cuore del quartiere degli artisti attorno a piazzale Donatello. Nel 1897 realizz\u00f2 una prima, grande opera pubblica, il \"Monumento a Giuseppe Mazzoni\" per piazza del Duomo a Prato, e lo stesso anno si trasfer\u00ec in uno studio pi\u00f9 grande, alla centralissima via Nazionale. La sua notoriet\u00e0 era ormai affermata, come dimostrano anche le frequentazioni con importanti personaggi dell'epoca, come Giovanni Fattori, Ugo Ojetti, i fratelli Alinari, Libero Andreotti. \nNel 1900 partecip\u00f2 all'Esposizione universale di Parigi, dove con la statua \"\u00c0 l'oeuvre\" ottenne la medaglia di bronzo. Seguirono altre importanti esposizioni (alla Biennale di Venezia nel 1903, col gruppo in gesso \"Verso la Gloria\", e nel 1905, con \"La Forza\", acquistata dal Louvre), che lo consacrarono a una fama anche internazionale. Nel 1906 per esempio realizz\u00f2 sei busti di compositori per il Metropolitan Theatre di New York (irreperibili dopo la ricostruzione del 1967).\nNel 1908 ottenne la vittoria al concorso per realizzare un monumento nazionale dedicato a Francesco Petrarca ad Arezzo: opera grandiosa ma assai travagliata, fu inaugurata solo il 25 novembre 1928, dopo aspre polemiche legate ai costi e al risultato finale. Nella stessa citt\u00e0 realizz\u00f2 anche il piccolo \"Monumento a Giorgio Vasari\" sulle logge di piazza Grande (1911) e il \"Monumento ai Caduti della Prima guerra mondiale\" nel cimitero urbano. \nNel 1910 inaugur\u00f2 il \"monumento a Giovan Battista Pergolesi\" a Jesi, e prese parte a un grandioso progetto internazionale, la decorazione scultorea dell'emiciclo a Benito Ju\u00e1rez a Citt\u00e0 del Messico, su progetto dell'architetto Guillermo de Heredia. Nel 1912 scolp\u00ec il \"Monumento a Carlo Alberto Fabbricotti\" per la cappella di famiglia nella tenuta di Marinella a Sarzana.\nAccanto a queste importanti commissioni, Lazzerini lavor\u00f2 costantemente nell'azienda di famiglia, producendo lapidi e monumenti funerari (attivit\u00e0 portata avanti con successo per tutti gli anni venti), e copie di sculture celebri sia antiche che moderne (alcune ospitate anche all'estero come alla Ny Carlsberg Glyptotek e al Thorvaldsens Museum di Copenaghen, e al Willumsens Museum di Frederikssund). Collabor\u00f2 inoltre con Libero Andreotti, producendo alcune copie dei suoi lavori per una committenza illustre. \nFu nominato professore onorario dell'Accademia di belle arti di Firenze e vi insegn\u00f2 dal 1911 al 1914.\nLa crisi economica del 1929 segn\u00f2 un duro colpo per la sua attivit\u00e0, sia per il venir meno di molta committenza agiata, sia perch\u00e9 in quegli anni mut\u00f2 il gusto verso forme pi\u00f9 sintetiche e stilizzate, che mal si adattavano alla sua esuberanza, a cavallo tra la retorica ottocentesca e la scioltezza vibrante dello stile Liberty. \nSegu\u00ec infatti un ridimensionamento della sua attivit\u00e0, che port\u00f2 alla chiusura dell'atelier fiorentino e alla vendit\u00e0 di numerose propriet\u00e0 nella zona di Carrara, compreso lo storico laboratorio familiare in quella che oggi \u00e8 la via Fratelli Rosselli. Continu\u00f2 in chiave minore l'attivit\u00e0 di scultore e copista fino agli ultimi anni.\nSuo figlio Roberto, avuto dalla moglie Corinna Salvini, scrisse un dettagliato resoconto sulla storia della sua famiglia, oggi nella Biblioteca civica di Carrara: \"Tre secoli di vita e attivit\u00e0 artistica in Carrara e nel mondo della famiglia Lazzarini o Lazzerini\"."}
{"id": "8097869", "revid": "287204", "url": "https://it.wikipedia.org/wiki?curid=8097869", "title": "Futbol'nyj Klub Arsenal Charkiv", "text": "Il Futbol'nyj Klub Arsenal Charkiv (), meglio noto come Arsenal Charkiv, \u00e8 una societ\u00e0 calcistica ucraina con sede nella citt\u00e0 di Charkiv. Dal 2002 al 2005 ha militato in Per\u0161a Liha, seconda serie del campionato ucraino di calcio. Al termine della stagione 2004-2005 venne promosso in Prem\"jer-liha, ma cedette il titolo sportivo alla neocostituita F.K. Charchiv. Al giorno d'oggi \u00e8 attiva solo a livello giovanile e nei campionati cittadini."}
{"id": "8097871", "revid": "287204", "url": "https://it.wikipedia.org/wiki?curid=8097871", "title": "Jean-Marie Gantois", "text": "Biografia.\nJean-Marie Gantois \u00e8 nato in una famiglia fiamminga francesizzata; era il figlio di un medico di Watten (dipartimento del Nord). Il francese era la sua lingua madre. Dopo studi secondari ad Aire-sur-la-Lys e Hazebrouck, entr\u00f2 nel seminario di Annapes dove, sotto l'influenza di alcuni professori di spirito fiammingante, inizi\u00f2 a studiare il fiammingo; descrisse questa realizzazione progressiva nel suo libro \"Hoe ik myn tael en my volk terugvond\" (Come ho trovato la mia lingua e il mio popolo) (1942). Con alcuni compagni di seminario, fond\u00f2 nel 1924 l'Unione fiamminga di Francia (Vlaemsch Verbond van Frankrijk o VVF), un'organizzazione contrassegnata a destra, cattolica e in difesa dei fiamminghi. Era l'anima e animava congressi annuali e incontri letterari; fu anche editore di riviste pubblicate dal VVF tra il 1929 e il 1944, \"Le Lion de Flandre\" et \"De Torrewachter\".\nDopo aver studiato letteratura e filosofia all'Universit\u00e0 Cattolica di Lilla, fu ordinato sacerdote nel 1932 e divenne vicario a Lilla. Fino alla guerra, ha principalmente difeso le tradizioni culturali fiamminghe nelle Westhoek o nelle Fiandre marittime.\nDurante la seconda guerra mondiale.\nAll'inizio della guerra, il VVF fu bandito dalle autorit\u00e0 francesi, ma nel 1940 padre Gantois, che si era avvicinato alla dottrina nazista della razza germanica, scrisse a Hitler affinch\u00e9 le Fiandre francesi fossero integrate nel Reich tedesco come \"membro della nuova comunit\u00e0 germanica\" (trovata nella prefettura di Lilla alla Liberazione, la lettera non fu mai letta da Hitler).\nEsprime le sue idee in un periodico separatista \"Le Lion de Flandre\", ma questo ha avuto una diffusione limitata, senza molto successo nella popolazione.\nNel 1941, aveva ripreso le attivit\u00e0 del VVF, tuttavia le limitava al campo culturale e, a differenza di altri sacerdoti, non incoraggiava mai nessuno a combattere contro il bolscevismo sul fronte orientale. Questa deriva nazionalista e razzista, tuttavia, lo port\u00f2 ad essere sollevato dalle sue funzioni sacramentali dal cardinale Li\u00e9nart. Alla liberazione, and\u00f2 processo e il pubblico ministero chiese la pena di morte. Fu infine condannato a 5 anni di prigione e rapidamente rilasciato e inviato dalla Chiesa come sacerdote di campagna in un villaggio lontano dalle Fiandre.\nAttivit\u00e0 politiche dopo la guerra.\nNel 1958 partecip\u00f2 alla creazione del gruppo \"De Vlaemsch Vrienden in Frankrijk\" (\"Gli amici fiamminghi in Francia\") e prese parte alla stesura di \"Notre Flandre\", ma non riusc\u00ec mai a raggiungere il grande pubblico. Ci\u00f2 non gli ha impedito di pubblicare un gran numero di articoli, pan-olandesi che pensa sempre al filo conduttore. Fu trovato morto nel Canale di Aa il 28 maggio 1968, qualche tempo dopo la morte di sua madre, in condizioni poco chiare. \u00c8 sepolto a Watten.\nHa usato lo pseudonimo di \"Joris-Max Gheerland\"."}
{"id": "8097873", "revid": "36426", "url": "https://it.wikipedia.org/wiki?curid=8097873", "title": "Accademia di Belle Arti (Carrara)", "text": ""}
{"id": "8097874", "revid": "36426", "url": "https://it.wikipedia.org/wiki?curid=8097874", "title": "Thorvaldsens Museum", "text": ""}
{"id": "8097878", "revid": "599013", "url": "https://it.wikipedia.org/wiki?curid=8097878", "title": "Nilton Pereira Mendes", "text": ""}
{"id": "8097881", "revid": "287204", "url": "https://it.wikipedia.org/wiki?curid=8097881", "title": "Manavgat (disambigua)", "text": ""}
{"id": "8097885", "revid": "929200", "url": "https://it.wikipedia.org/wiki?curid=8097885", "title": "Motociclismo sportivo", "text": ""}
{"id": "8097887", "revid": "929200", "url": "https://it.wikipedia.org/wiki?curid=8097887", "title": "Mototurismo", "text": ""}
{"id": "8097890", "revid": "110157", "url": "https://it.wikipedia.org/wiki?curid=8097890", "title": "Qazaqstan Kubogy 2005", "text": "La Qazaqstan Kubogy 2005 \u00e8 stata la 14\u00aa edizione della Coppa del Kazakistan. Il torneo \u00e8 iniziato il 15 aprile 2005 e si \u00e8 concluso l'11 novembre successivo.\nPrimo turno.\nI match si sono disputati tra il 15 e il 18 aprile 2005.\nSedicesimi di finale.\nI match si sono disputati il 26 aprile 2005.\nOttavi di finale.\nI match si sono disputati il 3 maggio 2005.\nQuarti di finale.\nGli incontri si sono disputati tra il 17 maggio e il 21 giugno 2005.\nSemifinali.\nGli incontri si sono disputati tra il 6 luglio e il 3 agosto 2005."}
{"id": "8097893", "revid": "640277", "url": "https://it.wikipedia.org/wiki?curid=8097893", "title": "Pinacoteca Nazionale di Bologna", "text": ""}
{"id": "8097895", "revid": "287204", "url": "https://it.wikipedia.org/wiki?curid=8097895", "title": "Grote Prijs Stad Zottegem 2019", "text": "Il Grote Prijs Stad Zottegem 2019, ottantaquattresima edizione della corsa e valevole come evento dell'UCI Europe Tour 2019 categoria 1.1, si \u00e8 svolta il 20 agosto 2019 su un percorso di 200,6\u00a0km, con partenza e arrivo a Zottegem, in Belgio. La vittoria \u00e8 stata appannaggio dell'olandese Piotr Havik, il quale ha completato il percorso in 4h30'32\", alla media di 44,49\u00a0km/h, precedendo i belgi Andr\u00e9 Greipel e Christophe Noppe.\nSul traguardo di Zottegem 38 ciclisti, su 141 partenti, hanno portato a termine la competizione."}
{"id": "8097896", "revid": "1649933", "url": "https://it.wikipedia.org/wiki?curid=8097896", "title": "Lago Bagakain", "text": "Il lago Bagakain o Bogakain o Baga o Boga \u00e8 un lago del Bangladesh situato nella divisione di Chittagong."}
{"id": "8097898", "revid": "124547249", "url": "https://it.wikipedia.org/wiki?curid=8097898", "title": "Giuseppe Valguarnera", "text": " \nBiografia.\nNato a Palermo nel 1868, fu l'unico figlio maschio di Corrado, VIII principe di Niscemi, e della di lui consorte Maria Antonietta Favara Camminneci. Il padre, fu patriota risorgimentale e prese parte alla Spedizione dei Mille, cos\u00ec come patriota fu anche il nonno materno Vincenzo Favara, ed entrambi i suoi avi dopo l'Unit\u00e0 d'Italia fecero parte del Parlamento nazionale, rispettivamente come senatore e come deputato.\nAlla morte del padre, eredit\u00f2 i titoli di Principe di Niscemi e di Duca dell'Arenella, che gli furono riconosciuti con D.M. del 27 maggio 1903, e successivamente fu deputato del Regno d'Italia nella XXII (1905-1909) e XXIII legislatura (1909-1913), eletto al collegio elettorale di Palermo IV.\nIgnota \u00e8 la data della sua morte, avvenuta presumibilmente a inizio XX secolo. Fu sposato con la nobildonna Beatrice Mantegna Mastrogiovanni, figlia di Benedetto, principe di Gangi, che lo rese padre di tre figli maschi, Corrado (1901-1966), Benedetto (1902-1950) e Raimondo (1904-1941)."}
{"id": "8097919", "revid": "371529", "url": "https://it.wikipedia.org/wiki?curid=8097919", "title": "Episodi di Mindhunter (seconda stagione)", "text": "La seconda stagione della serie televisiva Mindhunter, \u00e8 stata diffusa sulla piattaforma streaming Netflix a partire dal 16 agosto 2019 in tutti i Paesi in cui il servizio \u00e8 disponibile.\nEpisodio 1.\nTrama.\nNella scena iniziale, la moglie di Dennis, rientrando a casa, scopre il marito mentre indulge in pratiche di autoerotismo per asfissia restando sconcertata. Sconvolta fugge via in preda al disgusto mentre il marito la rincorre cercando di scusarsi dicendo che stava solo \"giocando\". Holden si sveglia in ospedale e viene a sapere di soffrire di attacchi di panico. Tench lo sta cercando non sapendo dove sia finito. Shepard va in pensione e arriva un nuovo capo, Ted Gunn, molto pi\u00f9 interessato a fornire il massimo supporto alla divisione scienze comportamentali e si occupa anche di sistemare le cose circa l'occultazione del nastro dell'intervista a Richard Speck. Holden confessa a Wendy dei suoi attacchi di panico ma dice di sentirsi comunque molto meglio ora e che non c'\u00e8 da preoccuparsi. La collega lo mette comunque in guardia che gli attacchi potrebbero ripresentarsi nei momenti di particolare stress emotivo. Alla festa per il pensionamento di Shepard, Shepard rivela con rabbia a Holden di essere stato costretto a \"farsi da parte\" perch\u00e9 qualcuno doveva addossarsi la colpa degli errori da lui commessi. Holden viene colpito da un altro attacco di panico.\nEpisodio 2.\nTrama.\nLa moglie di Dennis gli regala un libro sul come combattere la sessualit\u00e0 deviata, con suo grande imbarazzo. Bill comincia a indagare sul BTK Killer e con l'aiuto di Holden, scopre che l'assassino basa le proprie azioni sulle gesta di altri serial killer, incluso David Berkowitz, il famigerato \"Figlio di Sam\". I due si recano in carcere per intervistare Berkowitz e riescono a fargli ammettere di aver sempre mentito nel dire che sentiva voci di demoni che gli dicevano di uccidere, fornendo loro dettagli importanti per ampliare la loro casistica sugli assassini seriali. Bill e Wendy discutono degli attacchi di panico di Holden e concordano di prendersi cura di lui e scambiarsi informazioni per prevenire le sue eventuali crisi. Un cadavere viene rinvenuto nella cantina di una casa che Nancy, la moglie di Bill, sta trattando in qualit\u00e0 di agente immobiliare.\nEpisodio 3.\nTrama.\nMentre si trova ad Atlanta con Jim Barney per intervistare due omicidi (William \"Junior\" Pierce e William Henry Hance), Holden viene approcciato da un'avvenente receptionist di colore dell'albergo nel quale soggiorna, e credendo in un appuntamento galante, esce con la ragazza quando lei smonta dal turno di lavoro. Lei invece lo conduce inaspettatamente in una tavola calda ad incontrare tre madri di bambini afroamericani spariti nel nulla, che gli chiedono di indagare sull'apparente omicidio dei propri figli, in quanto le autorit\u00e0 del luogo sembrano non volersi occupare a fondo del caso. Si scopre che il cadavere rinvenuto nella casa messa in vendita da Nancy Tench \u00e8 quello di un bambino di due anni che \u00e8 stato crocefisso. Bill offre la sua assistenza al detective che si occupa dell'omicidio, poich\u00e9 la natura del crimine spaventa i locali.\nEpisodio 4.\nTrama.\nHolden stende un profilo dell'assassino dei bambini di Atlanta che viene ritenuto politicamente controverso. Egli afferma infatti di ritenere che l'omicida sia un afroamericano dai 20 ai 30 anni, mentre invece le autorit\u00e0 locali sono propense a ritenere responsabile degli omicidi il Ku Klux Klan. Wendy e Gregg intervistano Elmer Wayne Henley Jr. in carcere. Nel corso dell'intervista, Wendy rivela al detenuto di essere lesbica, sebbene in seguito i suoi colleghi pensano sia stato uno stratagemma per far parlare il recalcitrante Henley Jr., data l'incapacit\u00e0 di Gregg di condurre il colloquio. Si scopre che Brian, il piccolo figlio adottivo dei Tench, \u00e8 coinvolto nell'omicidio del bambino trovato crocefisso nella cantina della casa in vendita. Il piccolo era stato ucciso dai compagni di giochi, e Brian aveva suggerito di crocifiggerlo. Nancy e Bill restano sconcertati dalla rivelazione. Il bambino viene messo sotto sorveglianza da parte dei servizi sociali.\nEpisodio 5.\nTrama.\nLa relazione di Wendy con Kay ha un'impennata improvvisa. Holden e Bill consultano brevemente Kemper sugli omicidi di Atlanta prima di incontrarsi con Charles Manson. Manson nega ogni responsabilit\u00e0 negli omicidi Tate-LaBianca. Bill perde le staffe durante l'intervista quando viene provocato da Manson e il colloquio finisce prima del previsto. Holden, che prova una sorta di fascinazione per Manson, prima di andarsene si fa autografare da lui una copia del libro \"Helter Skelter\" di Vincent Bugliosi. Holden si reca da solo ad intervistare Tex Watson, uno dei seguaci di Manson, mentre Bill torna a casa dalla moglie. Watson racconta nel dettaglio come Manson abbia influenzato le sue azioni. Gli racconta gli omicidi Tate-LaBianca con dovizia di particolari. Wendy, Holden e Bill si recano a un ricevimento a casa di Gunn. Bill rivela a Wendy cosa sta succedendo a casa sua. Nel frattempo, un altro cadavere di bambino viene rinvenuto ad Atlanta.\nEpisodio 6.\nTrama.\nLa situazione ad Atlanta peggiora, e l'FBI viene ufficialmente incaricato di indagare sugli omicidi dei bambini. Wendy e Gregg continuano a intervistare criminali in carcere, tra i quali il presunto \"killer dei gay\" Paul Bateson, ma scoprono di non essere efficaci quanto Holden e Bill. Nancy chiede insistentemente a Bill di traslocare perch\u00e9 pensa che cambiare ambiente possa giovare a Brian dopo il trauma subito, ma Bill prende tempo.\nEpisodio 7.\nTrama.\nHolden e Bill sono a un punto morto nella loro indagine sul killer di Atlanta. Holden suggerisce un nuovo piano per catturare l'omicida. Wendy \u00e8 contrariata quando le viene ordinato da Gunn di non intervistare pi\u00f9 i criminali in carcere.\nEpisodio 8.\nTrama.\nHolden \u00e8 convinto del profilo da lui stilato per il killer di Atlanta, nonostante i recenti insuccessi. Bill, disturbato e preoccupato dal comportamento asociale del figlio, cerca di recuperare il rapporto con il bambino, togliendo spazio al lavoro. Wendy decide di porre fine alla sua relazione sentimentale con Kay. Finalmente, la polizia di Atlanta ferma un potenziale sospetto degli omicidi di Atlanta, si tratta di un maschio nero di 22 anni, tale Wayne Williams, che rientra perfettamente nel profilo dell'omicida stilato da Holden in precedenza.\nEpisodio 9.\nTrama.\nLa polizia e l'FBI proseguono le indagini sul sospettato degli omicidi di Atlanta, che per\u00f2 si dichiara del tutto estraneo alla faccenda, proclamandosi invece un perseguitato politico a causa del colore della sua pelle. Tench torna a casa e la trova vuota; sua moglie se ne \u00e8 andata portando via con lei il piccolo Brian. Nella scena finale vediamo Dennis, il tecnico ADT di Wichita, che da solo in una stanza d'hotel dispone sul letto gli effetti personali delle sue vittime, prima di abbandonarsi a pratiche di autoerotismo."}
{"id": "8097930", "revid": "117313850", "url": "https://it.wikipedia.org/wiki?curid=8097930", "title": "AFP Giovinazzo 1978", "text": "Questa voce raccoglie le informazioni riguardanti lAFP Giovinazzo nelle competizioni ufficiali della stagione 1978."}
{"id": "8097932", "revid": "1349548", "url": "https://it.wikipedia.org/wiki?curid=8097932", "title": "Millennium Force", "text": "Millennium Force \u00e8 una montagna russa del parco divertimenti statunitense Cedar Point, situato nei pressi di Sandusky, in Ohio. Realizzata dall'azienda svizzera Intamin, l'attrazione fu aperta il 13 maggio 2000 come quattordicesima montagna russa del parco dal debutto di \"Blue Streak\" nel 1964. Alla sua inaugurazione \"Millennium Force\" batt\u00e9 sei record mondiali nell'ambito delle montagne russe e fu la prima gigacoaster al mondo, termine coniato da Intamin e Cedar Point per rappresentare ottovolanti che superano i 91 metri di altezza. Fu per qualche mese la montagna russa pi\u00f9 alta e pi\u00f9 veloce al mondo fino a quando \"Steel Dragon 2000\" a Nagashima Spa Land apr\u00ec pi\u00f9 tardi lo stesso anno. L'attrazione \u00e8 tuttora la terza montagna russa pi\u00f9 lunga nell'America del Nord. \n\"Millennium Force\" \u00e8 caratterizzato da una rampa di altezza 94 metri con un \"drop\" (discesa in picchiata) lungo 91, due tunnel, tre \"overbanked turn\" e quattro collinette. I treni dell'attrazione raggiungono una velocit\u00e0 massima di 150 chilometri orari dopo la prima discesa. Dal suo debutto, \"Millennium Force\" \u00e8 stata votata \"miglior montagna russa in acciaio\" un totale di dieci volte nei Golden Ticket Awards annuali di \"Amusement Today.\" Sebbene l'attrazione sia stata superata sia in altezza che velocit\u00e0 massima, rimane tutt'oggi una delle montagne russe pi\u00f9 alte e veloci del mondo.\nStoria.\nLe fasi di pianificazione, progettazione e sviluppo di \"Millennium Force\" durarono in tutto cinque anni, dal 1996 al 2000. Le prime speculazioni secondo cui una nuova montagna russa da record sarebbe stata costruita a Cedar Point iniziarono a circolare all'inizio del 1998: alcune ipotesi includevano un ottovolante a 10 inversioni di Bolliger &amp; Mabillard, un MegaLooper di Arrow Dynamics, o una montagna russa di D.H. Morgan Manufacturing. Il 2 luglio 1999 la Cedar Fair Entertainment Company deposit\u00f2 un marchio per il nome di \"Millennium Force\", il che sollev\u00f2 ulteriori ipotesi su come sarebbe stata l'attrazione. Circa una settimana dopo, i primi pezzi del binario furono avvistati al parco, e fu confermato che la montagna russa sarebbe stata prodotta da Intamin. I gestori di Cedar Point confermarono anche che non avrebbe avuto inversioni. \nAnnuncio.\n\"Millennium Force\" fu annunciato il 22 luglio 1999 come \u00abla montagna russa pi\u00f9 alta del mondo\u00bb, rubando il titolo a \"Fujiyama\" di Fuji-Q Highland, in Giappone. Don Miears, direttore generale di Cedar Point, dichiar\u00f2: \u00ab\"Millennium Force\" introduce al mondo un del tutto nuovo livello di montagne russe\u00bb. Costruita nell'area \"Frontier Trail\" del parco, l'attrazione richiese lo spostamento di \"Giant Wheel\", una ruota panoramica, e in totale la progettazione e costruzione dell'attrazione cost\u00f2 25 milioni di dollari (equivalenti a 27,7 milioni di euro al tempo). Cedar Point, Intamin e Werner Stengel progettarono in collaborazione il tracciato e layout dell'ottovolante. In seguito all'annuncio dell'attrazione nacquero discussioni riguardo a quale tra \"Millennium Force\" di Cedar Point o \"\" di Six Flags Magic Mountain fosse la montagna russa pi\u00f9 alta e pi\u00f9 veloce al mondo. \"Superman: The Escape\" \u00e8 alta 126 metri e la sua velocit\u00e0 di punta \u00e8 di 160 chilometri orari; tuttavia, esso \u00e8 un shuttle coaster, non una montagna russa a circuito completo. \nCostruzione e apertura.\nI lavori di costruzione iniziarono ad agosto 1999 quando il sito fu sgomberato e preparato. La rimozione e il trasferimento di \"Giant Wheel\" iniziarono il giorno di chiusura del parco a ottobre; il primo dei 226 supporti dell'attrazione fu installato l'11 ottobre, partendo dalla zona di frenata, e 226 fondazioni profonde, ciascuna circa 1 metro e mezzo in profondit\u00e0, furono scavate. La costruzione in cemento fu realizzata da Mosser Construction. La rampa iniziale fu completata all'inizio di gennaio 2000. \nLa costruzione dell'ottovolante dur\u00f2 sette mesi e vi parteciparono 120 tra operai edili e project manager. I test sui treni, con manichini d'acqua per simulare il peso medio di una persona, durarono due mesi. Il primo evento pubblico fu tenuto l'11 maggio 2000 e la montagna russa fu aperta al pubblico due giorni dopo, il 13 maggio. \u00c8 stato il primo gigacoaster nonch\u00e9 per poco montagna russa a circuito completo pi\u00f9 alta e veloce al mondo.\nDescrizione.\n\"Millennium Force\" copre un'area di 53 000 metri quadri e corre parallelo alla costa del lago Erie per il tratto iniziale, addentrandosi poi nell'entroterra. Oltre alla rampa altri elementi sono due tunnel, tre \"overbanked turn\" e quattro colline. Ad agosto 2000 il parco ingaggi\u00f2 John Hancock and Associates e Stalker Radar di Indianapolis per misurare con precisione l'altezza dell'attrazione e la velocit\u00e0 massima raggiunta dai treni su di essa. L'altezza fu misurata a 94,77 metri e la velocit\u00e0 a 149,7 chilometri orari. Una corsa dura circa due minuti e 20 secondi.\nData la sua altezza e velocit\u00e0 l'attrazione \u00e8 chiusa in caso di condizioni meteorologiche particolarmente sfavorevoli, ma in caso di pioggia leggera pu\u00f2 anche rimanere aperta.\nCoda e stazione.\nL'ingresso alla coda \u00e8 situato dietro la stazione \"Celebration Plaza\" della ferrovia turistica \"Cedar Point &amp; Lake Erie\" e la coda si sviluppa tra l'ultima \"overbanked turn\" dell'attrazione e la stazione. Quest'ultima dispone di due piattaforme, una per salire sulla vettura e una per scendere da essa. Due treni vengono caricati e scaricati mentre il terzo compie la corsa. \u00c8 presente una corsia separata all'interno stazione, in cui i passeggeri possono aspettare per sedersi in prima fila. La canzone tematica dell'attrazione viene riprodotta nella stazione mentre i passeggeri salgono a bordo.\nTracciato.\nMentre i passeggeri salgono a bordo al treno il \"catch car\" del sistema di risalita a cavo della rampa scende dalla cima di quest'ultima e si aggancia sotto al vagone centrale. Una volta che il treno \u00e8 pronto, il cavo tira il treno su per la salita a a , portandolo a d'altezza. Il treno poi discende dalla collina di con un angolo di inclinazione massimo di e raggiunge una velocit\u00e0 di punta pari a quasi . Risale quindi una collina di ed effettua una \"overbanked turn\" a , per poi riscendere e passare attraverso un tunnel. Quindi continua su una collina parabolica di , che fornisce un'accelerazione di gravit\u00e0 pari a zero in cima, dando una sensazione di assenza totale di peso ai passeggeri. Dunque prosegue in un'elica a 360 gradi alta seguita da un'altra \"overbanked turn\" verso sinistra. Successivamente completa una piccola svolta a destra prima di procedere su un'altra collina. Il treno viaggia quindi a sinistra attraverso un secondo tunnel dove viene scattata la foto \"on-ride\" ai passeggeri, seguita da una svolta a sinistra e una piccola collina, passando accanto alla coda. Infine, il treno passa attraverso la terza \"overbanked turn\", alta , sopra la coda, e viene rallentato e fermato da freni magnetici nella \"brake run\" finale. I passeggeri scendono dalla vettura nella piattaforma di scarico della stazione e il treno procede in seguito nella parte della stazione dove i nuovi passeggeri s'imbarcano.\nTreni e binario.\n\"Millennium Force\" opera con tre treni in acciaio inossidabile colorati di rosso, blu e giallo. Ogni treno ha nove vagoni che possono ospitare quattro passeggeri, disposti in due file, per vagone, consentendo una capacit\u00e0 massima di 36 persone per treno e 1 300 passeggeri all'ora. Le protezioni dei sedili consistono in una sbarra protettiva a forma di \"T\" e una cintura di sicurezza che poggia sul grembo. Ogni treno pesa 19 tonnellate.\nIl circuito, composto da un binario tubolare in acciaio, \u00e8 lungo . Il binario \u00e8 blu e i supporti sono di color argento. Il circuito \u00e8 composto da 229 pezzi, ciascuno del peso compreso tra 5 000 e .\nAzienda costruttrice.\n\"Millennium Force\" \u00e8 un esemplare di gigacoaster progettato dallo studio d'ingegneria tedesco B\u00fcro Stengel e costruito dall'azienda svizzera Intamin. Fu il primo di una serie di montagne russe, tra cui \"Top Thrill Dragster\", la montagna russa pi\u00f9 alta e pi\u00f9 veloce del mondo dal 2003 al 2005, che Intamin ha costruito a Cedar Point. Inoltre, al 2020, \u00e8 uno dei soli due gigacoaster realizzati dalla ditta; l'altro \u00e8 \"Intimidator 305\" a Kings Dominion.\nIlluminazione notturna.\nPoco dopo l'inaugurazione Cedar Point scelse High End Systems, con sede ad Austin, in Texas, per installare un impianto di illuminazione a LED notturno sull'attrazione. Rob Decker, il direttore aziendale della pianificazione e design, dichiar\u00f2 che si sarebbero dovuti installare parecchi riflettori direttamente sui supporti del circuito. Tuttavia l'azienda fu in grado di installare trenta proiettori EC-1 alla base della rampa che fornivano illuminazione a tutta la struttura. Delle sei torri di supporto principali, tre avevano sei EC-1 e tre ne avevano quattro. Le tre torri pi\u00f9 alte avevano un'altra unit\u00e0 a met\u00e0.\nNegli anni successivi le luci non furono soggette a manutenzione frequentemente e infatti cominciarono a diventare sempre pi\u00f9 fioche. Nel 2012 il parco present\u00f2 un nuovo spettacolo notturno, \"Luminosity \u2014 Ignite the Night!\", per rienergizzare il parco alla fine di ogni giornata. Nuove luci a LED di Chauvet Professional, con sede a Sunrise, in Florida, furono installate.\nRecord.\nAlla sua apertura \"Millennium Force\" batt\u00e9 sei record mondiali nell'ambito delle montage russe e implement\u00f2 un nuovo sistema di frenata magnetica invece dei freni a frizione trovati sulla maggior parte delle montagne russe. Questo nuovo sistema permise l'installazione di una \"brake run\" pi\u00f9 breve, che rallenta il treno da 105 chilometri orari a zero in soli sei secondi.\n\"Millennium Force\" detenne il record mondiale per montagna russa a circuito completo pi\u00f9 alta e veloce fino all'agosto 2000, quando \"Steel Dragon 2000\" fu inaugurato a Nagashima Spa Land, in Giappone. Rimase l'ottovolante pi\u00f9 alto e veloce di Cedar Point fino al 2003, quando fu aperto \"Top Thrill Dragster\", che alla sua inaugurazione prese il titolo di montagna russa pi\u00f9 alta e pi\u00f9 veloce al mondo.\nRecord relativi alla montagna russa.\n\"Millennium Force\" s'impadron\u00ec dei seguenti titoli una volta aperto:\nRecord relativi al parco.\nAll'inaugurazione di \"Millennium Force\" Cedar Point ottenne i seguenti titoli (dati del maggio 2000 a sinistra, dati del maggio 2013 a destra):\nAccoglienza.\n\"Millennium Force\" ha una delle code pi\u00f9 lunghe del parco, con tempi di attesa di oltre quattro ore al giorno dell'inaugurazione. L'attrazione subito dopo la sua apertura ricevette reazioni positive da parte dei visitatori, molti dei quali affermarono che l'esperienza era stata fluida e molto confortevole. Altri la definirono molto spaventosa. Dopo i suoi primi sei anni di attivit\u00e0 \"Millennium Force\" era stato provato da oltre dieci milioni di passeggeri, mentre ad agosto 2012 aveva gi\u00e0 completato oltre 21 milioni di corse. Delle oltre 500 montagne russe che Werner Stengel ha progettato egli stesso ha affermato che \"Millennium Force\" \u00e8 una delle sue preferite. Robb Alvey, noto appassionato di montagne russe, l'ha definita una \u00abpietra miliare nella storia delle montagne russe\u00bb.\nClassifiche.\n\"Millennium Force\" si \u00e8 costantemente classificato ai posti pi\u00f9 alti in vari sondaggi e ha vinto numerosi premi. \"Millennium Force\" e \"Superman The Ride\" (ex \"Bizarro\") a Six Flags New England hanno occupato i primi due posti nei Golden Ticket Awards annuali di \"Amusement Today\" dal 2001 al 2015, spesso scambiando posizioni. \"Fury 325\" occupa il primo posto dal 2016. Nelle \"Insane Coaster Wars\" di Travel Channel Millennium Force \u00e8 stato votato come \"il preferito dai fan\" nelle categorie \"Extreme Heights\" e \"The Top 10\". Nel 2013 \"Time\" classific\u00f2 \"Millennium Force\" come la migliore montagna russa negli Stati Uniti.\nInfluenza.\nLa realizzazione di \"Millennium Force\" ha avuto un notevole impatto sul modo in cui le montagne russe sono costruite. In particolare, a seguito della sua apertura, l'utilizzo di sistemi di risalita mediante cavo, che richiedono meno manutenzione e che supportano pi\u00f9 peso rispetto a sistemi di risalita a catena tradizionali, divent\u00f2 pi\u00f9 comune nell'industria. Inoltre l'attrazione apr\u00ec la strada verso la costruzione di ulteriori montagne russe sempre pi\u00f9 alte: infatti, solamente tre anni dopo, fu aperto nello stesso parco \"Top Thrill Dragster\", anch'esso realizzato da Intamin, come primo ottovolante a circuito completo pi\u00f9 alto di 120 metri (stratacoaster)."}
{"id": "8097934", "revid": "116096980", "url": "https://it.wikipedia.org/wiki?curid=8097934", "title": "Atletico Forte dei Marmi 1978", "text": "Questa voce raccoglie le informazioni riguardanti lAteltico Forte dei Marmi nelle competizioni ufficiali della stagione 1978.\nMaglie e sponsor.\nLo sponsor ufficiale per la stagione 1978 fu la Mecap.\nRosa.\n \n \n "}
{"id": "8097947", "revid": "287204", "url": "https://it.wikipedia.org/wiki?curid=8097947", "title": "Giovanni Paciarelli", "text": "Biografia e opere.\nDi formazione eclettica, nel 1891-92 fu impegnato nella ristrutturazione in stile neomedievale del castello De Gubernatis di Massa e Cozzile.\nRistruttur\u00f2 il cimitero di Soffiano in stile neogotico, e disegn\u00f2 diverse cappelle private nei cimiteri fiorentini, come quelle a Trespiano (Interi, Gianotti), dove collabor\u00f2 nelle decorazioni con la Manifattura Chini; e quelle nel cimitero delle Porte Sante, quali la Vals\u00e8-Pantellini (1892), con la quale pochi anni dopo concorse al Premio Martelli indetto dall'Accademia di belle arti di Firenze, Pisani (1900), Quaratesi (1905) e Monetti (1912, attribuzione).\nFece parte della commissione giudicatrice del concorso per il Palazzo della Pubblica Assistenza a Prato, dove prevalse il tema neomedievale.\nDopo la morte dell'ingegner Giuseppe Boccini e l'allontanamento dell'ingegner Alfonso Favi, port\u00f2 a compimento la chiesa russa ortodossa di Firenze, citt\u00e0 nella quale fu attivo anche progettando palazzine e ville in stile Liberty, dall'ornata decorazione ispirata ai Copped\u00e8, in particolare Adolfo presente sulla scena fiorentina. Un esempio \u00e8 il Grande Magazzino Pola e Todescan, in cui confluiscono reminiscenze della Secessione viennese e dello stile floreale belga. Un suo probabile intervento si registra anche nell'ampliamento della villa Donatello in viale Giacomo Matteotti, intorno agli anni venti del Novecento; tra il 1923 e il 1924 realizz\u00f2 il Palazzo Arrighetti-Gaddi, con il caratteristico fronte del giardino che si insinua tra via del Melarancio e via del Giglio, e che rimanda a quello che Adolfo Copped\u00e8 aveva disegnato per il Palazzo Dudley una decina d'anni prima.\nFu sepolto nel cimitero di Soffiano."}
{"id": "8097957", "revid": "729019", "url": "https://it.wikipedia.org/wiki?curid=8097957", "title": "Great Ocean Road", "text": "La Great Ocean Road \u00e8 un tratto di strada di 243 chilometri (151 miglia) lungo la costa sud-orientale dell'Australia tra le citt\u00e0 di Torquay e Allansford, nello Stato federato di Victoria. \u00c8 catalogato come patrimonio nazionale australiano. Costruita dai soldati di ritorno dalla prima guerra mondiale tra il 1919 e il 1932 con l'intento di dedicarla ai soldati deceduti in guerra, la strada \u00e8 il pi\u00f9 grande monumento ai caduti del mondo. Attraversando vari terreni lungo la costa e fornendo accesso a diversi punti di riferimento importanti, tra cui una serie di faraglioni di pietra calcarea conosciuti come i Dodici Apostoli, la strada \u00e8 un'importante attrazione turistica della regione."}
{"id": "8097976", "revid": "298229", "url": "https://it.wikipedia.org/wiki?curid=8097976", "title": "Six-Red World Championship 2019", "text": "Il Six-Red World Championship 2019 \u00e8 il quinto evento della stagione 2019-2020 di snooker, il secondo Non-Ranking ed \u00e8 la 11\u00aa edizione di questo torneo che si \u00e8 disputato dal 2 al 7 settembre 2019 a Bangkok in Thailandia.\n2\u00b0 Six-Red World Championship e 2\u00ba Torneo Variante per Stephen Maguire.\nFinale 2018: Kyren Wilson 8-4 Ding Junhui\nRegolamento.\nIl Six-Red World Championship \u00e8 il primo dei due tornei varianti, ovvero con un cambio di tipologia dalla classica partita a snooker.\nInfatti questo torneo, come si pu\u00f2 capire dal nome, ha solo 6 rosse in gioco da abbinare ovviamente ai colori con i punti che rimangono invariabili. Il Break pi\u00f9 alto realizzabile \u00e8 75.\nFase a gironi.\nLe partite della Fase a gironi si giocheranno tra il 2 e il 4 settembre. I primi due giocatori di ogni gruppo e i restanti due vengono eliminati. \n\"Il Ranking indicato \u00e8 quello prima dell'inizio della competizione.\"\nGruppo B.\n1\u00aa Giornata.\n2\u00aa Giornata\n3\u00aa Giornata\nGruppo C.\n1\u00aa Giornata\n2\u00aa Giornata\n3\u00aa Giornata\nGruppo D.\n1\u00aa Giornata\n2\u00aa Giornata\n3\u00aa Giornata\nGruppo E.\n1\u00aa Giornata\n2\u00aa Giornata\n3\u00aa Giornata\nGruppo F.\n1\u00aa Giornata\n2\u00aa Giornata\n3\u00aa Giornata\nGruppo G.\n1\u00aa Giornata\n2\u00aa Giornata\n3\u00aa Giornata\nGruppo H.\n1\u00aa Giornata\n2\u00aa Giornata\n3\u00aa Giornata\nFase a eliminazione diretta.\n\"Il Ranking indicato \u00e8 quello prima dell'inizio della competizione.\""}
{"id": "8097980", "revid": "767487", "url": "https://it.wikipedia.org/wiki?curid=8097980", "title": "Longtan huxue", "text": "Longtan huxue () \u00e8 un film del 1941 diretto da Zhu Shilin.\nLa trama racconta le vicende di alcune vergini selezionate per essere sacrificate a supposte divinit\u00e0 che sembrano albergare tra le montagne di uno sperduto villaggio. Nel film appare anche una giovanissima Wang Danfeng alla sua prima esperienza recitativa."}
{"id": "8097983", "revid": "124123", "url": "https://it.wikipedia.org/wiki?curid=8097983", "title": "William D. Davies", "text": "Biografia.\nDavies nacque in una famiglia di minatori a Glanamman, un villaggio del Carmarthenshire, in Galles. Nel 1934 consegu\u00ec il bachelor of arts in lingua greca e lingue semitiche a Cardiff, all'Universit\u00e0 del Galles. Nel 1938 consegu\u00ec il Bachelor of Divinity a Brecon al \"Memorial College\". Nel 1941 fu consacrato ministro della Chiesa congregazionalista e cominci\u00f2 ad esercitare il ministero di pastore nel Cambridgeshire. Nello stesso anno spos\u00f2 la figlia di un minatore. Nel 1942 consegu\u00ec il master of arts all'Universit\u00e0 di Cambridge e cominci\u00f2 a collaborare a tempo parziale con l'ateneo, continuando a svolgere il ministero religioso. Nel 1946 divenne professore di Nuovo Testamento nello \"Yorkshire United College\" a Bradford. Nel 1948 pubblic\u00f2 il libro \"Paul and Rabbinic Judaism\", che lo fece conoscere a livello internazionale. Nel 1950 si trasfer\u00ec negli USA e divenne professore di Teologia biblica alla \"Duke Divinity School\" a Durham. Nel 1955 divenne professore di religione all'Universit\u00e0 di Princeton. Fra il 1959 e il 1966 fu professore all' \"Union Seminary\" a New York e contemporaneamente ricopr\u00ec l'incarico di professore associato alla Columbia University. Nel 1966 ritorn\u00f2 alla Duke University, dove insegn\u00f2 \"Studi e Ricerche avanzate delle origini del cristianesimo\". Nel 1981 accett\u00f2 un incarico alla \"Texas Christian University\" ad Abilene. Nel 1985 si ritir\u00f2 dall'insegnamento e si stabil\u00ec a Durham, dove mor\u00ec. Nonostante fosse diventato cittadino americano, per sua volont\u00e0 fu sepolto in Galles, a Glanamman."}
{"id": "8097985", "revid": "1104133", "url": "https://it.wikipedia.org/wiki?curid=8097985", "title": "Paprika (album)", "text": "Paprika (reso graficamente come PAPRIKA), \u00e8 il secondo album in studio della rapper italiana Myss Keta.\nDescrizione.\nL'album contiene molti featuring (Gabry Ponte, Gemitaiz, Elodie, e Gu\u00e9 Pequeno tra gli altri) e rappresenta un ritorno sulle scene discografiche della performer dopo un anno, sempre all'insegna della sensualit\u00e0 e della trasgressivit\u00e0, questa volta declinate in sound mediorientaleggianti e trap.\nAccoglienza.\nL'album \u00e8 stato posizionato alla decima posizione dei 20 miglior dischi italiani dell'anno stilata dalla rivista \"Rolling Stone Italia\"."}
{"id": "8097987", "revid": "729019", "url": "https://it.wikipedia.org/wiki?curid=8097987", "title": "CGC Viareggio 1978", "text": "Questa voce raccoglie le informazioni riguardanti il CGC Viareggio nelle competizioni ufficiali della stagione 1978."}
{"id": "8097989", "revid": "2104733", "url": "https://it.wikipedia.org/wiki?curid=8097989", "title": "Una vita in Capslock", "text": "Una vita in Capslock (reso graficamente come UNA VITA IN CAPSLOCK) \u00e8 il primo album in studio della cantante italiana Myss Keta pubblicato il 20 aprile 2018.\nDescrizione.\nL'album mostra una faccia fino ad allora non conosciuta della performer milanese, con brani che svelano qualcosa di pi\u00f9 profondo ed introspettivo del lato da diva finora mostrato."}
{"id": "8097990", "revid": "163662", "url": "https://it.wikipedia.org/wiki?curid=8097990", "title": "Palazzo Rota-Suardi", "text": "Il Palazzo Rota poi Suardi si trova in piazza Mercato delle Scarpe nella parte alta della citt\u00e0 di Bergamo ed \u00e8 dal 1887 stazione di arrivo della funicolare che partendo da via Vittorio Emanuele II collega le due parti cittadine, quella \"bassa\" a quella \"alta\".\nStoria.\nIl palazzo si affaccia su una delle pi\u00f9 antiche piazze cittadine citata gi\u00e0 nel 1263 da Mos\u00e8 del Brolo nella sua opera letteraria \"Liber Pergaminus\". In documenti successivi viene indicata come sede della \"Domus Calegariorum\" e del \"Paratico dei Beccai\", mentre un atto che determina i confini della vicinia di San Cassiano riporta: \"per ispsum mercatun usque a cantonum domus Clegariorum et Becariorum quandam et modo est domuns hantationis heredum domini Guidi de Suardis quam fecit levari super ipso mercato.\"\nLa committenza.\nGuido Suardi o meglio Guidino de' Suardi era il figlio primogenito del conte palatino di Bergamo Teutaldo, titolo che gli era stato conferito a Trento da Ludovico il Bavaro per se e suoi eredi il 20 gennaio 1330. Questi ebbe dalla moglie Caterina - non se ne conosce il casato - sei figli. Due di questi Giacomo e Guido mantennero il titolo paterno, Guglielmo detto Minolo e Romelio detto Mazolo ricevettero la nomina di \"Milites imperialis\", mentre Giovanni e Simone quella di \"Legum doctors\".. \n&lt;br&gt;Guido era sposato con Tomasina figlia di Maffeo Foresti- o Matteo - anche questi investito del titolo di conte a Trento ma di Brescia.\nIl titolo di palatino concedeva importanti funzioni giuridiche, con diritto di proclamazione pubbliche, per questo motivo Guido de' Suardi, che aveva commissionato dopo il 1340 l'edificio, aveva fatto realizzare anche il balconcino. Il personaggio si fece immortalare, facendo affrescare la sua immagine sullo stemma, inoltre la sua raffigurazione \u00e8 visibile sull'affresco dell'Albero della vita di cui era committente, presente nella basilica mariana cittadina.\nL'affresco posto sopra l'apertura centrale propone la sua immagine avvolta in un cartiglio riportante la scritta: \"VIM VI REPELLERE LICET\" (\u00e8 lecito reprimere la forza con la forza), l'aquila nera imperiale in campo giallo e un leone rampante in campo rosso. Il palazzo pass\u00f2 poi alla famiglia Rota.\nNel 1887 il palazzo passando di propriet\u00e0 dell'amministrazione comunale, fu completamente rivisitato trasformandolo in stazione della funivia. Le pi\u00f9 grandi modifiche furono eseguite nel cortile inferiore che fu riempito, il fabbricato vide l'aggiunta del loggiato e venne aperto il muro di sostegno che probabilmente era una delle testimonianze delle precedenti mura medioevali.\nDescrizione.\nIl palazzo a pianta rettangolare \u00e8 composto da due distinti edifici uniti da quello che era un cortile interno a cui poi \u00e8 stata aggiunta una copertura a volta con lucernari, ed \u00e8 la parte d'arrivo e di partenza della funivia con le due sedi dei binari.\nIl lato a nord che si affaccia verso piazza Mercato delle Scarpe, ha una zoccolatura in bugnato di pietre perfettamente squadrate che raggiunge il primo piano; le cinque aperture centinate, quattro ad arco ribassato e quella centrale a sesto acuto con serramenti scuri, terminano nella parte superiore, con un balconcino sorretto da tre mensole in pietra avente una piccola apertura, mentre sopra l'arcone centrale vi \u00e8 un affresco raffigurante lo stemma Suardi, sono questi gli unici elementi che testimoniano l'originaria costruzione nel 1342 del committente Guidino de' Suardi.\n&lt;br&gt;I due piano superiori presentano entrambi tre aperture ad arco a tutto sesto per\u00f2 non corrispondenti.\nLa parte a sud si sviluppa su tre piani. Quello inferiore ha tre grandi aperture centinate a tutto sesto, due per il transito della carrozze della funivia divise da quella centrale. I due piani superiori hanno ampi loggiati con aperture ad arco a sesto acuto poggianti su colonnine binate. Mentre il sottotetto presenta piccole aperture."}
{"id": "8097994", "revid": "697352", "url": "https://it.wikipedia.org/wiki?curid=8097994", "title": "Girolamo Frosini", "text": "Non esiste fra gli storici una documentazione completa sulla vita di \"Brucia\". Si sa comunque che vinse il Palio di Siena del 2 luglio 1704, corso con i colori del Valdimontone sul cavallo Leprino. Come riportato dalle cronache dell'epoca: \"Vinse senza contrasto il Valdimontone, correndovi il fantino soprannominato Brucia, il quale partito primo dal canape, sempre si mantenne tale per tutta la corsa. I Montonaioli fecero grandi feste per le strade del loro rione.\"."}
{"id": "8097995", "revid": "436907", "url": "https://it.wikipedia.org/wiki?curid=8097995", "title": "Lorraine Burroughs", "text": "Biografia.\nLaureata alla Royal Academy of Dramatic Art, Lorraine Burroughs \u00e8 attiva in campo televisivo, cinematografico e teatrale. Nel 2011 \u00e8 stata candidata al prestigioso Laurence Olivier Award alla miglior attrice per il dramma \"The Mountaintop\" in scena nel West End londinese."}
{"id": "8097999", "revid": "729019", "url": "https://it.wikipedia.org/wiki?curid=8097999", "title": "Emosi Koloto", "text": "Biografia.\nEmosi nasce nelle isole Tonga a met\u00e0 degli anni sessanta; si trasferisce in Nuova Zelanda e gioca per i club: Massey U, Feilding, Kia Toa e Avalon e per le squadre provinciali di e nel National Provincial Championship.\nIl 12 giugno 1986 disputa la sua prima ed unica partita internazionale per la Nazionale tongana a Nuku\u02bbalofa contro il , terminata 15-7 per i britannici.\nNel 1987-88 arriva in Italia, sponda per disputare il campionato di Serie A2.\nNel 1988 passa al rugby a 13 ingaggiato dal Widnes XIII, disputando il campionato inglese fino al 1995, con una paraentesi all'Halifax nel 1992-93.\nNel 1991 viene selezionato nella rappresentativa della disputando due \"match\" della Coppa del Mondo 1989-1992, con partite di andata e ritorno disputate tra le nazionali nell'arco di tre anni, contro e .\nNel 2001 decide di fare ritorno in Nuova Zelanda, allenando al Papatoetoe Rugby Club e lavorando in uno studio legale."}
{"id": "8098000", "revid": "729019", "url": "https://it.wikipedia.org/wiki?curid=8098000", "title": "Ernest Ndjissipou", "text": "Biografia.\nHa partecipato ai Giochi olimpici di , ed (in questi ultimi anche in qualit\u00e0 di portabandiera nella cerimonia di inaugurazione dei Giochi), nei quali ha rappresentato la Repubblica Centrafricana.\nHa inoltre partecipato nella maratona ai mondiali del 2001 ed a quelli del 2003, ed a cinque edizioni dei mondiali di corsa campestre, nel 1997, nel 1998, nel 2003, nel 2004 e nel 2005, ed a tre edizioni dei mondiali di mezza maratona, nel 2000, nel 2001 e nel 2005, anno nel quale ha anche partecipato alla maratona dei Giochi della Francofonia a Niamey, nella quale si \u00e8 piazzato in ottava posizione."}
{"id": "8098001", "revid": "767487", "url": "https://it.wikipedia.org/wiki?curid=8098001", "title": "Xin yu guang qu", "text": "Xin yu guang qu () \u00e8 un film del 1941 diretto da Tu Guangqi.\n\u00c8 il primo remake del classico del cinema muto \"Yu guang qu\" (1934) di Cai Chusheng e si tratta del primo film da protagonista dell'attrice Wang Danfeng, allora diciassettenne."}
{"id": "8098002", "revid": "1935652", "url": "https://it.wikipedia.org/wiki?curid=8098002", "title": "Daniele Ferrari", "text": "Biografia.\nNacque a Comun Nuovo, in provincia e diocesi di Bergamo, il 18 gennaio 1920.\nFormazione e ministero sacerdotale.\nOttenne la laurea in lettere e giurisprudenza.\nIl 20 marzo 1943 fu ordinato presbitero a Bergamo.\nDopo l'ordinazione fu vicario parrocchiale a Filago e poi a Comun Nuovo. A partire dal 1949 fu direttore spirituale del seminario regionale di Benevento, mentre dal 1953 di quello di Siena.\nIl 29 agosto 1958 papa Giovanni XXIII gli confer\u00ec il titolo di cameriere segreto soprannumerario di Sua Santit\u00e0.\nNel 1961 si trasfer\u00ec a Roma, dopo la nomina a direttore spirituale del Pontificio Seminario Romano Maggiore.\nMinistero episcopale.\nIl 7 settembre 1970 papa Paolo VI lo nomin\u00f2 vescovo ausiliare di Gaeta e vescovo titolare di Velia; il 25 ottobre seguente ricevette l'ordinazione episcopale, nella cappella maggiore del Pontificio Seminario Romano Maggiore a Roma, dal cardinale Angelo Dell'Acqua, co-consacranti gli arcivescovi Ugo Poletti (poi cardinale) e Roberto Ronca.\nIl 22 febbraio 1973 lo stesso papa lo nomin\u00f2 vescovo di Chiavari; succedette a Luigi Maverna, dimessosi essendo stato nominato assistente ecclesiastico generale dell'Azione Cattolica. L'8 aprile successivo prese possesso della diocesi.\nNel 1984 inaugur\u00f2 il museo diocesano di arte sacra, mentre nel 1986 l'istituto di scienze religiose \"Mater Ecclesiae\". Nel 1987 indisse il quarto sinodo diocesano.\nIl 4 agosto 1995 papa Giovanni Paolo II accolse la sua rinuncia, presentata per raggiunti limiti di et\u00e0; gli succedette Alberto Maria Careggio, del clero della diocesi di Aosta. Rimase amministratore apostolico della diocesi fino all'ingresso del successore, avvenuto il 24 settembre seguente.\nMor\u00ec nel pomeriggio del 20 dicembre 2006 in una clinica di Genova. Dopo le esequie, celebrate il 23 dicembre nella cattedrale di Chiavari dall'arcivescovo Angelo Bagnasco, fu sepolto nella cripta dello stesso edificio.\nGenealogia episcopale.\nLa genealogia episcopale \u00e8:"}
{"id": "8098003", "revid": "767487", "url": "https://it.wikipedia.org/wiki?curid=8098003", "title": "Casa Borella", "text": "Casa Borella, anche chiamata Palazzo Ricordi, \u00e8 un edificio storico di Milano situato in via Berchet 2.\nStoria e descrizione.\nLa costruzione dell\u2019immobile denominato \u201cCasa Borella\u201d risale al 1880 da parte dell\u2019Opera Pia Borella. \nCasa Borella domina la testata dell\u2019isolato compreso tra le vie San Raffaele, Berchet e Foscolo, a ridosso dell\u2019ingresso laterale est della Galleria Vittorio Emanuele II.\nL'immobile \u00e8 divenuto nel 1920 sede della Casa Ricordi (che lo rileva nel 1930) e lo sar\u00e0 per tanti anni ed \u00e8 quindi noto anche come Palazzo Ricordi. Nel decennio 1948-59 si concentrano le pi\u00f9 importanti e sostanziali trasformazioni dell'immobile che era stato gravemente danneggiato nel corso della Seconda guerra mondiale.\nIl progetto della ricostruzione \u00e8 affidato agli architetti Mario Asnago e Claudio Vender.\nRecentemente, con lavori protrattisi dal 2012 al 2015 l'immobile \u00e8 stato oggetto di una riqualificazione completa ad opera dello Studio di Architettura Parisotto + Formenton, F&amp;M Ingegneria, E.S.A. engineering, e alla consulenza della societ\u00e0 Evotre per la certificazione energetica LEED "}
{"id": "8098011", "revid": "1654206", "url": "https://it.wikipedia.org/wiki?curid=8098011", "title": "Bisento", "text": ""}
{"id": "8098013", "revid": "287204", "url": "https://it.wikipedia.org/wiki?curid=8098013", "title": "Regueiro", "text": ""}
{"id": "8098014", "revid": "1654206", "url": "https://it.wikipedia.org/wiki?curid=8098014", "title": "Kyoketsu shoge", "text": ""}
{"id": "8098017", "revid": "375960", "url": "https://it.wikipedia.org/wiki?curid=8098017", "title": "Dadu (citt\u00e0)", "text": ""}
{"id": "8098018", "revid": "375960", "url": "https://it.wikipedia.org/wiki?curid=8098018", "title": "Cambalu", "text": ""}
{"id": "8098019", "revid": "1654206", "url": "https://it.wikipedia.org/wiki?curid=8098019", "title": "Chokuto", "text": ""}
{"id": "8098037", "revid": "1124164", "url": "https://it.wikipedia.org/wiki?curid=8098037", "title": "Palazzo Rota poi Suardi", "text": ""}
{"id": "8098044", "revid": "287204", "url": "https://it.wikipedia.org/wiki?curid=8098044", "title": "Judo ai XII Giochi panafricani", "text": "Le competizioni di judo ai XII Giochi panafricani si sono svolte presso lo Complexe Sportif Prince Moulay Abdellah-Palais di Rabat, in Marocco. L'evento \u00e8 valido per la qualificazione ai Giochi olimpici estivi di .\nMedagliere.\n "}
{"id": "8098045", "revid": "1442080", "url": "https://it.wikipedia.org/wiki?curid=8098045", "title": "The Crazy Beat of Gene Vincent", "text": "The Crazy Beat of Gene Vincent \u00e8 una Compilation del cantante rock and roll e rockabilly statunitense Gene Vincent, pubblicato (nel Regno Unito e Francia) dalla casa discografica Capitol Records nel 1963.\nMusicisti.\nCrazy Beat / It's Been Nice / I'm Gonna Catch Me a Rat / That's the Trouble with Love\nImportant Words\nLonesome Boy\nGood Lovin' / Tear Drops / Mister Loneliness / If You Want My Lovin'\nRip It Up / High Blood Pressure\nWeeping Willow\nGone, Gone, Gone\nPistol Packin' Mama\nI'm Going Home (To See My Baby) / Love of a Man\nBaby Don't Believe Him / Lucky Star\nClassifica.\nSingoli"}
{"id": "8098047", "revid": "729019", "url": "https://it.wikipedia.org/wiki?curid=8098047", "title": "Stuart Moffat", "text": "Biografia.\nStuart nasce a Edimburgo; gioca a livello scolastico per l'Edinburgh Academical Football Club e successivamente per l'Universit\u00e0 di Cambridge, facendo due apparizioni contro Oxford nel \"Varsity Match\".\nDal 1999 al 2008 disputa 5 match con la maglia del club ad inviti dei , di cui alcuni internazionali, contro: East Midlands, , ed Edinburgh Academicals.\nDurante la carriera professionistica gioca per i dal 2002 al 2004, ricevendo proprio nel medesimo periodo la prima convocazione in Nazionale: il 9 novembre del 2002 fa il suo esordio internazionale nel \"test match\" vinto contro la . Disputa altri due incontri per la nel 2002 e, nel 2004, gioca la sua ultima partita internazionale contro l' nel match valido per la Hopetoun Cup, perso 14-31.\nDal 2004 al 2006 gioca nella franchigia scozzese dei Border Reivers, prima di passare al nel Top14 francese, salvo ritornare ai nella seconda parte di stagione. Nell'estate 2007 la franchigia viene sciolta e Moffat si trasferisce in Italia, ingaggiato dal , con il quale disputa la sua ultima stagione di rugby professionistico e vince la Supercoppa italiana."}
{"id": "8098067", "revid": "729019", "url": "https://it.wikipedia.org/wiki?curid=8098067", "title": "Storo\u017eevoj", "text": "Storo\u017eevoj (in russo: \u0421\u0442\u043e\u0440\u043e\u0436\u0435\u0432\u043e\u0439; in giapponese: \u840c\u8302\u5c3b\u5cf6 \"Moemoshiri\"; in italiano significa \"torre di guardia\") \u00e8 un isolotto del gruppo delle isole Chabomai nella parte meridionale della piccola catena delle isole Curili; fa parte della \"Banka Opasnaja\" (\u0411\u0430\u043d\u043a\u0430 \u041e\u043f\u0430\u0441\u043d\u0430\u044f, in italiano \"banco pericoloso\") un gruppo di isolotti affioranti che amministrativamente appartengono al Ju\u017eno-Kuril'skij rajon dell'oblast' di Sachalin in Russia. Insieme a Iturup, Kuna\u0161ir e \u0160ikotan, le isole sono rivendicate dal Giappone.\nGeografia.\nStoro\u017eevoj \u00e8 l'isola pi\u00f9 grande del gruppo della \"Banka Opasnaja\" che si trova a sud-ovest dell'isola Tanfil'eva, nello stretto Sovetskij, e di cui fanno parte anche gli isolotti Signal'nyj e Rifovyj. Storo\u017eevoj ha un'altezza massima di 11,8\u00a0m ed \u00e8 la pi\u00f9 orientale delle tre. L'isola \u00e8 piatta, di forma triangolare, con coste ripide. Lo stretto Tanfil'eva (\u043f\u0440\u043e\u043b\u0438\u0432 \u0422\u0430\u043d\u0444\u0438\u043b\u044c\u0435\u0432\u0430) la separa dall'isola Anu\u010dina."}
{"id": "8098068", "revid": "499020", "url": "https://it.wikipedia.org/wiki?curid=8098068", "title": "Passo del Mercatello", "text": "Il passo del Mercatello () \u00e8 un valico dell'Appennino ligure situato nel comune di Ferriere, in provincia di Piacenza, che mette in comunicazione la val Nure con la val Trebbia, tramite la sua tributaria val d'Aveto.\nInfrastrutture.\nIl valico \u00e8 percorso da Ferriere a Marsaglia, sede del comune di Corte Brugnatella, dalla Strada provinciale 50 del Mercatello che si dirama rispettivamente nel centro di Ferriere dall'ex strada statale 654 di Val Nure e a Marsaglia dalla strada statale 45 di Val Trebbia. Lungo il versante da Ferriere la strada attraversa le frazioni di Carloni, Cerreto Rossi e Grondone, mentre lungo il versante da Marsaglia sono toccate le frazioni di Casaldrino e Ozzola, appartenenti al comune di Corte Brugnatella, e quelle di Castelcanafurone e Brugneto, appartenenti al comune di Ferriere.\nDalla cima del passo si diramano due strade comunali: una che scende in val d'Aveto verso la frazione di Colla di Brugneto, posta a mezza costa, e l'altra che scende verso la val Nure attraverso le frazioni di Caserarso e Casaldonato e che si immette nel fondovalle nell'ex strada statale 654 nei pressi di Folli, localit\u00e0 posta un paio di chilometri a monte di Ferriere.\nSport.\nCiclismo.\nIl versante da Ferriere presenta una pendenza media di poco inferiore al 5 %, con una pendenza massima dell'8 % che viene toccata in alcuni brevi tratti; nella parte finale dell'ascesa, superato l'abitato di Grondone, le pendenze calano notevolmente e la salita si trasforma in un falsopiano.\nIl versante da Marsaglia presenta anch'esso una pendenza media inferiore al 5 % con una pendenza massima del 9 % che si incontra durante i primi chilometri di ascesa, proseguendo la salita diventa pi\u00f9 facile, eccetto un solo tratto, nei pressi di Brugneto, in cui si trovano pendenze al 7,5 %.\nIl versante secondario che sale da Folli \u00e8, invece, pi\u00f9 duro con una pendenza media del 6,5 % e punte superiori al 10 % nella prima parte dell'ascesa, fino a Casaldonato. Una volta superata la frazione, le pendenze diminuiscono e gli ultimi chilometri fino al passo sono in sostanziale falsopiano.\nIl passo del Mercatello \u00e8 stato inserito una volta nel percorso del giro d'Italia: nel 1989, scalando il versante da Marsaglia per, poi, scendere verso Ferriere.\nDi seguito si riportano le edizioni del Giro che hanno affrontato il passo del Mercatello, con i corridori che sono transitati per primi in vetta."}
{"id": "8098069", "revid": "73843", "url": "https://it.wikipedia.org/wiki?curid=8098069", "title": "Alexander D\u00edaz", "text": "Caratteristiche tecniche.\n\u00c8 un'ala destra.\nCarriera.\nCresciuto nel settore giovanile del , ha esordito in prima squadra l'8 settembre 2018 disputando l'incontro di Copa Argentina vinto ai rigori contro il .\nStatistiche.\n\"Statistiche aggiornate al 18 agosto 2019\"."}
{"id": "8098072", "revid": "767487", "url": "https://it.wikipedia.org/wiki?curid=8098072", "title": "Suddivisioni della Guinea", "text": "Il territorio della Guinea viene diviso in quattro regioni naturali caratterizzate da caratteristiche antropiche, geografiche e climatiche proprie:\nDivisioni amministrative.\nRegioni.\nLa Guinea \u00e8 suddivisa in sette regioni amministrative. La capitale del Paese, Conakry, costituisce una zona speciale.\nPrefetture.\nLe regioni della Guinea sono a loro volta suddivise in trentatre prefetture.\nSottoprefetture.\nI comuni o sottoprefetture della Guinea, chiamati in francese \"sous-prefectures\", sono la divisione amministrativa di terzo livello della Guinea. Attualmente vi sono 303 comuni rurali e 38 comuni urbani, 5 dei quali costituiscono la grande area urbana di Conakry."}
{"id": "8098075", "revid": "879070", "url": "https://it.wikipedia.org/wiki?curid=8098075", "title": "Guinea Forestale", "text": ""}
{"id": "8098077", "revid": "298229", "url": "https://it.wikipedia.org/wiki?curid=8098077", "title": "Champion of Champions 2019", "text": "Il Champion of Champions 2019 \u00e8 il dodicesimo evento della stagione 2019-2020 di snooker, il quinto Non-Ranking ed \u00e8 la nona edizione di questo torneo che si \u00e8 disputato dal 4 al 10 novembre 2019 a Coventry in Inghilterra.\n2\u00b0 Champion of Champions e 6\u00ba titolo Non-Ranking per Neil Robertson.\nPartecipanti.\nAl torneo vengono invitati tutti i giocatori che hanno vinto almeno un torneo a partire dalla scorsa edizione del Champion of Champions fino al World Open 2019 e un invito anche al finalista del Mondiale 2019 John Higgins.\nEssendo il campione in carica, Ronnie O'Sullivan viene classificato solo per questo torneo 1\u00b0.\nFase a eliminazione diretta.\n\"Il Ranking indicato \u00e8 quello prima dell'inizio della competizione.\""}
{"id": "8098083", "revid": "729019", "url": "https://it.wikipedia.org/wiki?curid=8098083", "title": "Unione Ginnastica Goriziana Hockey 1978", "text": "Questa voce raccoglie le informazioni riguardanti lUnione Ginnastica Goriziana nelle competizioni ufficiali della stagione 1978."}
{"id": "8098085", "revid": "729019", "url": "https://it.wikipedia.org/wiki?curid=8098085", "title": "Circolo Pattinatori Grosseto 1978", "text": "Questa voce raccoglie le informazioni riguardanti il Circolo Pattinatori Grosseto nelle competizioni ufficiali della stagione 1978."}
{"id": "8098087", "revid": "767487", "url": "https://it.wikipedia.org/wiki?curid=8098087", "title": "Laverda Hockey Breganze 1978", "text": "Questa voce raccoglie le informazioni riguardanti il Laverda Hockey Breganze nelle competizioni ufficiali della stagione 1978."}
{"id": "8098089", "revid": "6923", "url": "https://it.wikipedia.org/wiki?curid=8098089", "title": "Marzotto Hockey Valdagno 1978", "text": "Questa voce raccoglie le informazioni riguardanti il Marzotto Hockey Valdagno nelle competizioni ufficiali della stagione 1978."}
{"id": "8098091", "revid": "6923", "url": "https://it.wikipedia.org/wiki?curid=8098091", "title": "Hockey Club Monza 1978", "text": "Questa voce raccoglie le informazioni riguardanti lHockey Club Monza nelle competizioni ufficiali della stagione 1978."}
{"id": "8098104", "revid": "1745361", "url": "https://it.wikipedia.org/wiki?curid=8098104", "title": "Hockey Novara 1978", "text": "Questa voce raccoglie le informazioni riguardanti lHockey Novara nelle competizioni ufficiali della stagione 1978."}
{"id": "8098108", "revid": "1865216", "url": "https://it.wikipedia.org/wiki?curid=8098108", "title": "J\u00fcrgen Wittenstein", "text": "Biografia.\nJ\u00fcrgen Wittenstein nacque a Tubinga nel 1919 da Oscar Wittenstein (1880-1918), imprenditore e aviatore morto poco prima della fine della prima guerra mondiale, e Elisabeth Vollm\u00f6ller (1887-1957). \nTra il 1931 e il 1937 frequent\u00f2 il collegio di Salem, sul Lago di Costanza; tale scuola aveva come direttore il pedagogista ebreo Kurt Hahn, il quale, arrestato nel 1933 dai nazisti, emigr\u00f2 successivamente in Scozia. Hahn ebbe una forte influenza su Wittenstein. Nel 1937, dopo il diploma, serv\u00ec per sei mesi presso il Reichsarbeitsdienst e poi prest\u00f2 servizio militare per due anni. \nWittenstein fece domanda per entrare nel Partito Nazionalsocialista Tedesco dei Lavoratori (NSDAP) il 12 dicembre 1939, ottenendo la tessera di iscrizione numero 7667868 il 1\u00ba giugno 1940. \nIn seguito divenne membro del gruppo di resistenza della Rosa Bianca, che aveva tra i suoi appartenenti Alexander Schmorell, compagno di studi di Wittenstein. Quest'ultimo si adoper\u00f2 per convincere Hellmut Hartert di Berlino, un amico di Hans Scholl, a collaborare con la loro causa, riuscendoci. La foto scattata da Wittenstein il 24 luglio 1942 e ritraente Hans, Sophie Scholl e Christoph Probst divenne famosa a livello internazionale. \nWittenstein sopravvisse alla seconda guerra mondiale ed emigr\u00f2 negli Stati Uniti, dove spos\u00f2 la sorella di Hellmut Hartert, Elisabeth, ed ebbe quattro figli. Dopo la morte della moglie si rispos\u00f2 con Christel Bejenke, nata in Germania. Mor\u00ec nel 2015."}
{"id": "8098110", "revid": "198326", "url": "https://it.wikipedia.org/wiki?curid=8098110", "title": "Giovanni Cappannini", "text": "Oltre alle sue vittorie in Piazza del Campo, \"Capanna\" \u00e8 ricordato per un singolare episodio occorsogli in occasione del Palio del luglio 1730. \nIl racconto del Griccioli riporta: \n\"Durante la corsa fu sempre primo il Nicchio, ma allorch\u00e9 giunse al Palco dei Giudici il cavallo si ferm\u00f2 e non volle pi\u00f9 andare avanti, onde la Selva che non era ancora voltata al casato, seguit\u00f2 a correre e pass\u00f2 il palco, onde i giudici le diedero il palio. [...] Ora avvenne che il cavallo del Nicchio quando fu davanti a quel palco si ferm\u00f2 di botto ed impuntandosi, come se fosse stato un mulo, non volle pi\u00f9 muoversi. Subito una diecina di Nicchiaioli si precipit\u00f2 nella pista e via a tirare per le briglie od a spingere per le parti posteriori quel testardo. Ma nulla giov\u00f2, e mentre i Nicchiaoli erano intenti a quella bisogna pass\u00f2 la Selva e...vinse il palio. [...] Aveva corso per il Nicchio il fantino Capanna il quale fu tanto disgustato da quel provvedimento da lui ritenuto quanto mai ingiusto da fare solenne giuramento di non pi\u00f9 correre in Piazza. Ed il giuramento (non \u00e8 detto che tutti i fantini siano spergiuri) fu mantenuto!\"\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "8098111", "revid": "116096851", "url": "https://it.wikipedia.org/wiki?curid=8098111", "title": "Polisportiva Follonica 1978", "text": "Questa voce raccoglie le informazioni riguardanti la Polisportiva Follonica nelle competizioni ufficiali della stagione 1978.\nMaglie e sponsor.\nLo sponsor ufficiale per la stagione 1978 fu Calcobel.\nRosa.\n \n \n \n \n \n \n "}
{"id": "8098112", "revid": "116567725", "url": "https://it.wikipedia.org/wiki?curid=8098112", "title": "Gruppo Sportivo Hockey Pordenone 1978", "text": "Questa voce raccoglie le informazioni riguardanti il Gruppo Sportivo Hockey Pordenone nelle competizioni ufficiali della stagione 1978.\nMaglie e sponsor.\nLo sponsor ufficiale per la stagione 1978 fu la Postalmobili.\nRosa.\n \n \n \n "}
{"id": "8098113", "revid": "6923", "url": "https://it.wikipedia.org/wiki?curid=8098113", "title": "Reggiana Hockey Club 1978", "text": "Questa voce raccoglie le informazioni riguardanti la Reggiana Hockey Club nelle competizioni ufficiali della stagione 1978.\nMaglie e sponsor.\nLo sponsor ufficiale per la stagione 1978 fu il Maglificio Fauler."}
{"id": "8098116", "revid": "588403", "url": "https://it.wikipedia.org/wiki?curid=8098116", "title": "Qazaqstan Superliga 2007", "text": "Stagione.\nNovit\u00e0.\nAl termine della stagione 2006 \u00e8 retrocesso in Birin\u015fi L\u00efga l'. Dalla Birin\u015fi L\u00efga \u00e8 salito il .\nClassifica.\nLegenda:\nNote:"}
{"id": "8098117", "revid": "1745361", "url": "https://it.wikipedia.org/wiki?curid=8098117", "title": "Hockey Trissino 1978", "text": "Questa voce raccoglie le informazioni riguardanti il Gruppo Sportivo Hockey Trissino nelle competizioni ufficiali della stagione 1978.\nRosa.\n \n \n \n \n "}
{"id": "8098119", "revid": "599013", "url": "https://it.wikipedia.org/wiki?curid=8098119", "title": "Miguel Jacquet", "text": "Caratteristiche tecniche.\n\u00c8 un difensore centrale.\nCarriera.\nCresciuto nel settore giovanile del , ha esordito in prima squadra il 27 aprile 2014 disputando l'incontro di Divisi\u00f3n Profesional vinto 4-0 contro il .\nStatistiche.\n\"Statistiche aggiornate al 25 marzo 2021\"."}
{"id": "8098121", "revid": "1124164", "url": "https://it.wikipedia.org/wiki?curid=8098121", "title": "Palazzo della Funicolare di Bergamo", "text": ""}
{"id": "8098122", "revid": "280202", "url": "https://it.wikipedia.org/wiki?curid=8098122", "title": "Mbagnick Ndiaye", "text": "Biografia.\n\u00c8 fratello del judoka Saliou Ndiaye.\nAi Giochi panafricani di Rabat 2019 ha vinto la medaglia d'oro nella categoria oltre 100 kg."}
{"id": "8098124", "revid": "298229", "url": "https://it.wikipedia.org/wiki?curid=8098124", "title": "Ernest Ndissipou", "text": ""}
{"id": "8098126", "revid": "599013", "url": "https://it.wikipedia.org/wiki?curid=8098126", "title": "Jeff Roberson", "text": ""}
{"id": "8098131", "revid": "729019", "url": "https://it.wikipedia.org/wiki?curid=8098131", "title": "Emilio Battisti", "text": "Biografia.\nNacque a Milano il 22 dicembre 1889, figlio di Silvio e Giuseppina Acconci. Arruolatosi nel Regio Esercito inizi\u00f2 a frequentare come allievo ufficiale la Regia Accademia Militare di Fanteria e Cavalleria di Modena, da cui usc\u00ec nel 1910 con il grado di sottotenente, assegnato all'arma di fanteria, corpo degli alpini. Assegnato al Battaglione alpini \"Vestone\" dell'8\u00ba Reggimento alpini, pochi mesi dopo, nel 1911, part\u00ec per combattere in Libia durante il corso della guerra italo-turca. Decorato con due Croci di guerra al valor militare rimase in Africa settentrionale fino al 1913, quando rientr\u00f2 in Patria. Durante la prima guerra mondiale, con il grado di capitano, fu comandante della 241\u00aa Compagnia del Battaglione alpini \"Val Baltea\", in forza al 4\u00ba Reggimento alpini, alla cui testa conquist\u00f2 il Corno di Cavento il 15 giugno 1917. Promosso maggiore nell'ottobre dello stesso anno, fino al termine del conflitto fu in forza al Battaglione alpini \"Exilles\" del 3\u00ba Reggimento alpini. Prese parte alle battaglie sui fronti del Mrzli, del Vodil, dell'Adamello, del Crozzon di Lares e Lobbie, e altre, venendo decorato con una Medaglia d'argento e una di bronzo al valor militare. Alla sua costituzione, avvenuta a Milano l'8 luglio 1919, fu tra i soci fondatori dell'Associazione Nazionale Alpini.\nNel 1920 fu prima comandante del neocostituito Battaglione alpini \"Trento\". di stanza a Gemona del Friuli.\nNel gennaio 1936, con il grado di colonnello e comandante del 7\u00ba Reggimento alpini in forza alla 5\u00aa Divisione alpina \"Pusteria\" part\u00ec per l'Africa Orientale Italiana dove partecip\u00f2 alla conquista dell'Etiopia. Si distinse nel corso delle operazioni belliche, venendo decorato con una seconda Medaglia di bronzo al valor militare, rientrando in Italia nel corso del 1937.\nNel 1938 part\u00ec volontario per combattere nella guerra di Spagna, dove assunse poi il comando, con il grado di colonnello brigadiere, dapprima della Divisione Legionaria \"XXIII Marzo Lame Nere\" del Corpo Truppe Volontarie, e poi della Divisione \"Frecce Verdi\". Al termine della guerra, nel 1939, risultava decorato di altre due Medaglie d'argento al valor militare, e promosso generale di brigata per meriti di guerra.\nCon l\u2019entrata nella seconda guerra mondiale del Regno d'Italia, avvenuta il 10 giugno 1940, fu nominato Capo di stato maggiore del Gruppo d'armate Ovest, prendendo parte alle operazioni sul fronte francese. Tra il 1\u00ba dicembre 1940 e il 9 marzo 1941 fu comandante della 49\u00aa Divisione fanteria \"Parma\".\nNel marzo 1941 fu nominato comandante della 4\u00aa Divisione alpina \"Cuneense\", allora impegnata sul fronte greco-albanese fino alla resa della Grecia, avvenuta nel maggio dello stesso anno. Nel luglio 1942 part\u00ec al comando della Grande Unit\u00e0, assegnata all'ARMIR, per il fronte russo. Dopo l'esito negativo della seconda battaglia difensiva del Don, decise di seguire la sorte dei suoi alpini rifiutandosi di salire a bordo dell'aereo, messo a disposizione dal comando tedesco, per portarlo in salvo durante il drammatico ripiegamento del gennaio 1943. Nella notte tra il 26 e 27 gennaio il reparto comando della Divisione fu accerchiato, e dopo il fallimento di ogni tentativo per aprirsi un varco tra le truppe sovietiche, tutti i suoi componenti vennero fatti prigionieri.\nRinchiuso in un carcere duro, dove fu compagno di cella del Feldmaresciallo tedesco Friedrich Paulus, e poi in un campo di concentramento fu liberato e rientr\u00f2 in Italia il 15 maggio 1950. Elevato al rango di generale di corpo d'armata fu dapprima comandante del VI Comiliter e poi, nel 1952 fu nominato presidente del Consiglio Superiore delle Forze Armate e comandante del Nucleo 3\u00aa Armata a Bologna. \nIl 22 dicembre 1953 and\u00f2 definitivamente in pensione, lasciando la vita militare per entrare come socio effettivo nella Sezione ANA Bolognese-Romagnola, della quale divenne Presidente Onorario a vita. Per nove anni prese parte alle Adunate Nazionali Alpini come ai raduni di Gruppo, alle commemorazioni nazionali come nei piccoli paesi fino quando non si spense a Bologna 23 novembre 1971. Fu padre Enelio Franzoni, decorato di Medaglia d'oro al valor militare a recitare la preghiera dell'alpino durante il funerale.\nSu suo espresso desiderio, domenica 3 luglio 1983 le sue spoglie mortali vennero inumate nel Sacrario di Colle di Nava (provincia di Imperia) dedicato ai caduti della Divisione alpina \"Cuneense\".\nOnorificenze.\n "}
{"id": "8098140", "revid": "1391549", "url": "https://it.wikipedia.org/wiki?curid=8098140", "title": "Dodici apostoli (Victoria)", "text": ""}
{"id": "8098143", "revid": "6923", "url": "https://it.wikipedia.org/wiki?curid=8098143", "title": "Peter Glob", "text": "Glob era noto per le sue ricerche sulle mummie di palude della Danimarca, come l'uomo di Tollund e l'uomo di Grauballe, resti mummificati risalenti all'Et\u00e0 del Ferro e del Bronzo che sono stati ritrovati intatti nelle paludi di torba. Tra i suoi lavori in campo antropologico troviamo \"Gli uomini della palude\" , \"Danimarca : storia archeologica dall'et\u00e0 della pietra ai Vichinghi\" , \"Uomini di tumuli\" .\nFu il cofondatore dell\"Istituto scandinavo di vandalismo comparativo\" , un istituto culturale no-profit danese che studiava la storia dei graffiti. Glob era il figlio del pittore Johannes Glob e il padre del ceramista Lotte Glob, del pittore Anders Glob, dell'elettricista Martin Glob, della cucitrice Henriette Glob e della biologa Elsebeth Glob. La ricerca pi\u00f9 importante di Glob fu quella riguardante l'uomo di Tollund.\nGlob era anche impegnato nell'archeologia del Medio Oriente e l\u00ec condusse numerose spedizioni scientifiche. Queste ultime sono descritte come alcune delle pi\u00f9 grandi spedizioni danesi di sempre all'estero.\nBibliografia.\nLe due precedenti edizioni dell'opera derivano dallo stesso libro scritto in danese: Danske Oltidsminder, \"Commemorazioni della Danimarca antica\" :"}
{"id": "8098147", "revid": "6923", "url": "https://it.wikipedia.org/wiki?curid=8098147", "title": "Josef S\u00f6hngen", "text": "Biografia.\nJosef S\u00f6hngen, proprietario dal 1929 della libreria \"L. Werner\" di Monaco di Baviera, mise a disposizione del gruppo di resistenza della Rosa Bianca la sua cantina come nascondiglio per i loro volantini e il duplicatore. Nel dicembre del 1942 si offr\u00ec, per conto di Hans Scholl, di contattare l'antifascista Giovanni Stepanow, residente a Capri, per organizzare un incontro che per\u00f2 non avvenne mai. Il 16 marzo 1943 S\u00f6hngen fu interrogato per la prima volta dalla Gestapo, mentre il 13 aprile 1943 ebbe luogo il suo arresto. Nel suo primo interrogatorio ammise solo che Hans Scholl era un suo cliente da due anni e che aveva intrattenuto con lui delle conversazioni sui libri che aveva acquistato.\nIl processo contro Josef S\u00f6hngen, Harald Dohrn, Manfred Eickemeyer e Wilhelm Geyer si tenne il 13 luglio 1943 a Monaco presso il tribunale distrettuale; S\u00f6hngen fu condannato a sei mesi di carcere. Nella medesima giornata, Alexander Schmorell ed il professor Kurt Huber, esponenti principali della Rosa Bianca, furono condannati alla ghigliottina."}
{"id": "8098148", "revid": "300067", "url": "https://it.wikipedia.org/wiki?curid=8098148", "title": "Bojan \u0160ar\u010devi\u0107", "text": ""}
{"id": "8098149", "revid": "170423", "url": "https://it.wikipedia.org/wiki?curid=8098149", "title": "Campionati italiani di triathlon medio del 2019", "text": "I Campionati italiani di triathlon medio del 2019 sono stati organizzati dalla Federazione Italiana Triathlon e si sono tenuti a Lovere in Lombardia, in data 2 giugno 2019\".\nTra gli uomini ha vinto Mattia Ceccarelli (Cesena Triathlon), mentre la gara femminile \u00e8 andata a Michela Santini (Woman Triathlon Italia)."}
{"id": "8098152", "revid": "198326", "url": "https://it.wikipedia.org/wiki?curid=8098152", "title": "Orazio Ronchi", "text": "Il nome di \"Grillo\" \u00e8 riconducibile a quella specie di faida che divise per alcuni Palii i fantini senesi come \"Bigg\u00e8ri\" e \"Ciocio\" e quelli provenienti da altre zone come \"Dorino\" e \"Piaccina\".\n\"Grillo\", che era maremmano, parteggi\u00f2 per quest'ultima schiera, ma almeno a detta del Gagliardi, con risultati non particolarmente decorosi. Infatti, in occasione del Palio di Siena del 16 agosto 1787 \"al fantino della Giraffa (\"Grillo\") dalle gran nerbate che gli diedero gli altri fantini, gli convenne alla terza girata quando fu alla fonte, smontare dal suo cavallo e andarsene dentro piazza\"."}
{"id": "8098156", "revid": "120148367", "url": "https://it.wikipedia.org/wiki?curid=8098156", "title": "Grancia benedettina di Sanguigna", "text": "La Grancia benedettina di Sanguigna \u00e8 un edificio dalle forme rinascimentali, situato nei pressi della chiesa di Sanguigna, in provincia di Parma.\nStoria.\nUn primo edificio a corte, viene menzionato assieme alla vicina chiesa di San Salvatore in una bolla di papa Lucio II del 17 marzo 1144 come \"Ecclesiam S. Salvatoris de Sanguineo cum castro et curte\". Le forme odierne della grancia risalgono al periodo tra la fine del '400 e l'inizio del '500.\nLa grancia come la chiesa di San Salvatore appartennero all'abbazia di San Giovanni Evangelista di Parma fino al 1810 quando, con la soppressione degli ordini religiosi voluta da Napoleone, fu alienata divenendo di propriet\u00e0 privata.\nSi trattava di un'azienda agricola, dipendente dal monastero, che aveva una propria gestione autonoma. La tenuta appartenente al complesso ammontava a 786 biolche di terreno suddivise in sette poderi: San Benedetto, San Bertoldo, San Raimondo, Santa Chiara. San Romualdo, San Bertulfo e Sant'Anselmo; ognuno dei quali dotato di abitazioni, stalle e caseificio.\nDescrizione.\nL'edificio si innalza su due livelli sviluppandosi sui tre lati di un cortile interno lastricato in mattoni in cotto.\nSul lato interno dei tre corpi in cui si articola della struttura si aprono dei loggiati al piano terreno, la parte centrale dell'edificio \u00e8 pi\u00f9 elevata rispetto alle due ali laterali.\nLa grancia risale al periodo tra la fine del XV e l\u2019inizio del XVI secolo. Il lato a sinistra della chiesa di San Salvatore \u00e8 quello che meglio conserva i tratti originali. Il corpo finale con portici e loggiati e l'ulteriore appendice che costituiscono la villa padronale della tenuta risalgono al XVII-XVIII secolo. Nella parete che si affaccia verso l'esterno esso presenta una scarpa corniciata e una scala sovrastata da un piccolo balcone. All'interno sono tuttora presenti un lungo corridoio con le celle laterali e la cucina. Vi si trova anche una piccola cappella sulle cui volte sono presenti decorazioni di gusto bibienesco. Un tempo il fabbricato era circondato e protetto da un fossato.\nAntistante al complesso, sulla strada d'ingresso \u00e8 posizionata una torre oggi utilizzata come magazzino, che un tempo dotata di ponte levatoio dava accesso alla corte. In alcuni punti \u00e8 ancora presente la cornice originaria ad ovuli in terracotta. \u00c8 sovrastata da un tetto a capanna e alla base presenta una scarpa sormontata da cornice a toro."}
{"id": "8098159", "revid": "588403", "url": "https://it.wikipedia.org/wiki?curid=8098159", "title": "Qazaqstan Superliga 2006", "text": "Stagione.\nNovit\u00e0.\nAl termine della stagione 2005 sono retrocessi in Birin\u015fi L\u00efga e . Dalla Birin\u015fi L\u00efga sono saliti ed .\nIl ha cambiato nome in .\nClassifica.\nLegenda:\nNote:"}
{"id": "8098163", "revid": "767487", "url": "https://it.wikipedia.org/wiki?curid=8098163", "title": "Il sogno della camera rossa (film)", "text": "Il sogno della camera rossa () \u00e8 un film del 1944 diretto da Bu Wancang.\n\u00c8 il primo adattamento cinematografico dell'omonimo dramma dell'era Qing di Cao Xueqin."}
{"id": "8098180", "revid": "6923", "url": "https://it.wikipedia.org/wiki?curid=8098180", "title": "Fiskars", "text": "Fiskars Oyj Abp \u00e8 una societ\u00e0 di beni di consumo fondata nel 1649 a Fiskars, una localit\u00e0 che si trova oggi nella citt\u00e0 di Raseborg, in Finlandia, pi\u00f9 o meno 100 kilometri (62 miglia) a Ovest da Helsinki.\nLa Fiskars \u00e8 ben conosciuta per le sue forbici con il manico arancione, create nel 1967. L'azienda opera come societ\u00e0 integrata di beni di consumo e possiede due unit\u00e0 operative strategiche: SBU Living e SBU Functional.\nStoria.\nLa Fiskars Corporation \u00e8 stata fondata nel 1649, anno in cui il mercante tedesco di nome Peter Thorw\u00f6ste ricevette un documento di autorizzazione da parte di Cristina di Svezia per fondare un altoforno e attuare operazioni di forgiatura nel piccolo villaggio di Fiskars; tuttavia gli fu proibita la produzione di cannoni. Questo fa della Fiskars la pi\u00f9 antica compagnia privata della Finlandia. La fornace produceva ghisa la quale veniva battuta al maglio per diventare ferro battuto nelle fucine dell'altoforno alimentate da ruote idrauliche. Nei primi anni la Fiskars produceva chiodi, fili di ferro, zappe, e ruote rinforzate con metallo a partire da ferro battuto.\nVerso la fine del XVIII secolo, fu scoperto il rame in una localit\u00e0 vicino Orij\u00e4rvi, e pertanto il centro della produzione divenne la lavorazione di questo nuovo elemento nella miniera di Orij\u00e4rvi. Per circa 80 anni, la pi\u00f9 importante fonte di affari della Fiskars \u00e8 stato il rame, anche se verso il XIX secolo, ne era rimasto ormai poco nella miniera di Orij\u00e4rvi.\nNel 1822, il farmacista Johan Jacob Julin (pi\u00f9 tardi, von Julin) da Turku ottenne il controllo degli oggetti in ferro prodotti dalla Fiskars e dell'intero villaggio. In questo periodo gli oggetti in ferro si erano attivamente evoluti e la produzione si focalizzava sul trattamento del ferro. Nel 1832, la prima stampatrice di posate della Finlandia fu fondata nella Fiskars, producendo un incremento nella gamma di prodotti: oltre ai coltelli si iniziarono a produrre anche forchette e forbici.\nNel 1915, la Fiskars fu inserita nella borsa valori di Helsinki. Nel Settembre 2015, celebr\u00f2 i 100 anni di inserimento nella borsa valori di Nasdaq Helsinki, insieme con la Nokia, la W\u00e4rtsil\u00e4 e la compagnia finlandese UPM.\nLa Fiskars molto probabilmente \u00e8 ben conosciuta per le sue forbici e il loro manico che si distingue per il colore arancione. Il primo paio fu prodotto nel 1967 ed il prototipo aveva i manici neri, rossi, verdi e arancioni. Dopo una votazione all'interno della Fiskars, fu scelto il colore arancione. Quello stesso colore arancione, il Fiskars Orange, fu ufficialmente registrato come un marchio commerciale in Finlandia nel 2003 e in America nel 2007. Nel 1977, la Fiskars fond\u00f2 una fabbrica di forbici negli Stati Uniti col fine di fornire una base per il commercio internazionale e per un'ulteriore espansione.\nNel 2007, la Fiskars ottenne sia la societ\u00e0 Iittala che Leborgne le quali rafforzarono la posizione della compagnia nelle principali categorie degli utensili da cucina e tavoli cos\u00ec come nel commercio di attrezzi da giardino. L'acquisizione della Royal Copenhagen nel 2013 complet\u00f2 gli articoli per la tavola della Fiskars offrendo porcellana dipinta a mano e rafforz\u00f2 inoltre l'azienda nei paesi del Nord e in Asia. Nel 2015, la Fiskars acquis\u00ec la compagnia Waterford Wedgwood con il suo portafoglio di marchi alla moda e case di lusso.\nOggi.\nLa Fiskars Corporation \u00e8 composta da due unit\u00e0 strategiche di business: la SBU Living e la SBU Functional. I tre segmenti prodotto-mercato di base della Fiskars sono Living, Functional e Other. Il segmento Other contiene gli investimenti di portafoglio della compagnia, la reale unit\u00e0 immobiliare, le sedi centrali e i servizi condivisi. In pi\u00f9, la Fiskars riporta le vendite nette a livello di gruppo per tre segmenti prodotto-mercato secondari: Americans, Europe e Asia-Pacific.\nLa SBU Functional produce attrezzi per uso interno ed esterno alla casa con marchi come Fiskars e Gerber. La SBU Living invece offre una vasta gamma di prodotti per il piano del tavolo, articoli da regalo e arredamento degli interni con marchi come Iittala, Wedgwood, Waterford, Royal Copenhagen, Arabia, R\u00f6rstrand e Royal Doulton.\nI prodotti della Fiskars sono disponibili in pi\u00f9 di 100 paesi e dopo l'acquisto della WWRD (compagnia Waterford Wedgwood). l'azienda assume circa 8,600 persone in pi\u00f9 di 30 nazioni. Le sedi centrali della Fiskars si trovano al Fiskars Campus nel quartiere Arabianranta di Helsinki.\nEconomia.\nNel 2015, la Fiskars ha registrato un fatturato netto di 1,105 milioni di euro e un utile operativo adattato di 65.1 milioni di euro. Il flusso di cassa proveniente dalle attivit\u00e0 operative fu in quell'anno di 47.6 milioni di euro.\nNel 2016, la Fiskars ha registrato un fatturato netto di 1,204.6 milioni di euro e un utile operativo adattato di 93.8 milioni di euro. Il flusso di cassa proveniente dalle attivit\u00e0 operative fu in quell'anno di 83.8 milioni di euro."}
{"id": "8098186", "revid": "112039300", "url": "https://it.wikipedia.org/wiki?curid=8098186", "title": "Baia di Hanalei", "text": "La baia di Hanalei \u00e8 un'insenatura della costa settentrionale dell'isola di Kauai nell'arcipelago delle Hawaii. La baia, dalla forma semicircolare, \u00e8 caratterizzata da coste basse e sabbiose che ne fanno una delle mete preferite dai turisti, mentre le sue onde ne fanno un luogo molto amato dai surfisti, specialmente nei mesi invernali. Il villaggio di Hanalei si affaccia sulle sue coste.\nStoria.\nIl 5 aprile 1824 lo yacht del re Kamehameha II affond\u00f2 alla foce del fiume Wai\u02bboli (alle coordinate 22\u00b012\u203214\u2033N 159\u00b030\u203237\u2033W) nella parte sudoccidentale della baia dopo una collisione con una barriera corallina sommersa avvenuta a circa un centinaio di iarde dalla riva. Si ritiene che il disastro sia dovuto allo stato di ubriachezza in cui versavano i membri dell'equipaggio al momento dell'impatto.\nRisale invece agli anni 1830 la fondazione di una missione americana, la missione di Wai\u02bboli, situata sulla costa sud-occidentale della baia.\nGli antichi hawaiani coltivavano l'area circostante la baia a taro, ma gi\u00e0 nel 1860 questa coltivazione era stata soppiantata da quella del riso che veniva poi imbarcato per Honolulu. L'originario molo di Hanalei (quello attuale risale agli anni 20) venne costruito nel 1892 proprio per favorire il trasporto via nave del riso ai mercati di Honolulu.\nPi\u00f9 recentemente la baia ha fatto da sfondo ai film \"South Pacific\" (1958) e \"Paradiso amaro\" (2011)."}
{"id": "8098187", "revid": "120594647", "url": "https://it.wikipedia.org/wiki?curid=8098187", "title": "Qatar Stars League 2019-2020", "text": "La Qatar Stars League 2019-2020 \u00e8 stata la 47\u00aa edizione del massimo livello del campionato qatariota di calcio. Il campionato \u00e8 iniziato il 21 agosto 2019. Il 14 marzo il campionato \u00e8 stato sospeso a seguito della pandemia di Coronavirus, a maggio 2020 \u00e8 stato annunciato che le restanti partite verranno giocate dal 24 luglio al 26 agosto.\nClassifica finale.\n\"Aggiornata al 21 agosto 2020\"\n \nLegenda:\n\u00a0\u00a0\u00a0\u00a0\u00a0 Campione del Qatar e ammessa alla AFC Champions League 2021\n\u00a0\u00a0\u00a0\u00a0\u00a0 Ammesse alle qualificazioni della AFC Champions League 2021\n\u00a0\u00a0\u00a0\u00a0\u00a0 Retrocessa in Qatar Second Division 2020-2021"}
{"id": "8098188", "revid": "1386670", "url": "https://it.wikipedia.org/wiki?curid=8098188", "title": "Brooklyn Nets 2019-2020", "text": "La stagione 2019-2020 dei Brooklyn Nets \u00e8 stata la 53\u00aa stagione della franchigia nella NBA.\nMaglie.\nLo Sponsor tecnico, come per tutte le squadre NBA, \u00e8 Nike, mentre Infor \u00e8 l'unico sponsor sulla canotta. "}
{"id": "8098189", "revid": "6923", "url": "https://it.wikipedia.org/wiki?curid=8098189", "title": "Edgar Negret", "text": "Insieme a Hugo Mart\u00ednez Gonz\u00e1lez e Eduardo Ram\u00edrez Villamizar, hanno introdotto la scultura astratta e geometrica in Colombia nella met\u00e0 del XX secolo. Le sue opere sono caratterizzate da un ampio uso di ferro e alluminio usati come materiali strutturali e formali, uniti attraverso dadi e viti. Le sue sculture sono caratterizzate anche dall'uso di elementi geometrici e dal rigore compositivo. Esistono varie sue sculture nello spazio pubblico di Bogot\u00e1, Medell\u00edn e Valencia.\nBiografia.\nFiglio del generale Rafael Negret Vivas e di Mar\u00eda Due\u00f1as, Negret ha studiato nella Scuola delle Belle Arti di Cali tra il 1938 e 1943. L'anno seguente ha conosciuto nella sua citt\u00e0 natale lo scultore basco Jorge Oteiza, che lo ha aggiornato nel campo della scultura moderna.\nCos\u00ec, dopo le sue tipiche figure dritte o inclinate, realizzate nella scuola con una concezione convenzionale, Negret ha realizzato tra il 1944 e 1948 una serie di gessi di innegabile qualit\u00e0, che anticipano la sua enorme inventiva. Sono teste (dei poeti Guillermo Valencia, Porfirio Barba-Jacob, Gabriela Mistral e Walt Whitman), alcuni soggetti religiosi (\"la Vergine, la Testa di Giovanni Battista, l'Ascensione di Ges\u00f9, la Mano di Dio e l'Annunciazione\"), alcuni soggetti mitologici (\"Tritone e Venere\") e \"La ragazza alla finestra\". Anche se nelle teste si riconoscono i personaggi, queste sculture sono essenzialmente astratte per essere innanzitutto forme essenziali, lontane dai dettagli.\nAlla fine del 1948 Negret ha effettuato il suo primo viaggio a New York. L\u00ec, oltre ad alcune ceramiche biomorfiche, ha realizzato le sue prime costruzioni. Tra loro risaltano \"Il nido\" e \"Viso di Cristo\", entrambe del 1950. Sia nell\u2019una che nell'altra, la lamina di metallo e il filo metallico alludono ai soggetti senza nessuna tendenza naturalista.\nNel 1949 Negret aveva realizzato un'altra scultura in metallo: \"Bicchiere con un fiore\", un disegno costituito da una stecca di ferro che non soltanto rappresenta il soggetto ma delimita anche lo spazio reale. Dopo una breve stagione in Colombia, Negret ha viaggiato in Europa; ha vissuto a Parigi, Barcellona, Madrid, Maiorca e Saint-Germain-en-Laye, tra il 1950 e il 1955. Inizialmente ha continuato a lavorare con i gessi. In queste sculture l'astrazione predomina su qualsiasi allusione figurativa, cos\u00ec come lo confermano i titoli delle opere: \u201cDirezione sud\u201d, \"Omaggio a Gaud\u00ed\", \u201cColonna commemorativa di un massacro\u201d, ecc. Dopo aver visto a Parigi la retrospettiva postuma di Julio Gonz\u00e1lez nel 1953, Negret ha iniziato ad utilizzare il ferro.\nQueste costruzioni realizzate a Palma di Maiorca, tra il 1953 e il 1954, gi\u00e0 propongono apparecchi o macchine. Alla fine del 1955 e fino al 1963 Negret si \u00e8 trasferito a New York. Durante questi anni ha prodotto la serie denominata Apparecchi magici, nella quale, per la prima volta, ha utilizzato l'alluminio (che da allora sar\u00e0 il suo materiale esclusivo) e dopo aver cercato di unire i differenti pezzi con delle pieghe, ha deciso di utilizzare dadi e viti. La serie \u00e8 caratterizzata dall'impiego di elementi geometrici e dal rigore compositivo; anche dal colore: le costruzioni sono dipinte di nero, bianco, rosso e blu. Nel 1962 ha esposto le sue \"Eclissi\" a Spoleto accanto agli scultori venezuelani Jesus Rafael Soto e Alejandro Otero.\nDopo quindici anni di assenza, Negret \u00e8 ritornato in Colombia nel 1963, e da allora ha vissuto a Bogot\u00e1 (dove gi\u00e0 aveva esposto nel 1958 e nel 1962), con un corto intervallo a Cali tra il 1968 e il 1971. Nel 1963 ha partecipato al XV Salone Nazionale di Artisti della Colombia e ha vinto il primo premio in Scultura, con \"Sorvegliante celeste\". Nel 1967 \u00e8 tornato ad ottenere il primo premio nel XIX Salone Nazionale, con \"Capo Kennedy\".\nA giugno del 2009 ha realizzato la sua pi\u00f9 grande opera retrospettiva nella Galer\u00eda Mundo di Bogot\u00e1. Il 28 settembre del 2010, il Governo Nazionale della Colombia, in onore del novantesimo anniversario della sua nascita e dei 25 anni di realizzazione della sua Casa Museo a Popay\u00e1n (Cauca), gli ha conferito il titolo di \"Gran Orden Ministerio de Cultura\".\nIl 9 marzo 2017 \u00e8 stata inaugurata la sua opera \"Horizonte paisaje agustiniano\" situata nel quartiere residenziale El Vi\u00f1edo, nella citt\u00e0 di Valencia, Carabobo, in Venezuela. \u00c8 stata installata dal Sindaco di Valencia nel breve tratto \u201cPaco Cabrera\u201d. \u00c8 un'opera di ferro, 10 metri di altezza e 16 tonnellate di peso ed \u00e8 la pi\u00f9 grande costruita dall'artista."}
{"id": "8098190", "revid": "6923", "url": "https://it.wikipedia.org/wiki?curid=8098190", "title": "Luis Molinari", "text": "Biografia.\nMolinari ha iniziato la sua carriera artistica focalizzandosi sul formalismo, ma ben presto ha scoperto le opere di Vasarely ed \u00e8 stato ispirato dalle forme geometriche e dai suoi numerosi effetti ottici. Dal 1951 al 1960, Molinari ha vissuto e ha dipinto a Buenos Aires, in Argentina. Nel 1960, ha viaggiato a Parigi, in Francia, dove ha iniziato a lavorare con il Gruppo di Ricerca d'Arte Visuale. Molinari ha vissuto a Parigi dal 1960 al 1966. Nel 1963, ha esposto il suo dipinto La Culla di Mangle nella Biennale di Parigi, nel Museo d'Arte Moderna. Nel 1964, Molinari ha compiuto un viaggio di due mesi negli Stati Uniti per studiare le opere d'arte nei musei delle principali citt\u00e0 statunitensi. Affascinato dalla pop art degli Stati Uniti, ha conosciuto le sue infinite possibilit\u00e0.\nNel 1966, Molinari \u00e8 tornato in Ecuador con l'unico proposito di ottenere il visto per trasferirsi negli Stati Uniti. Dopo il suo ritorno a Guayaquil, in Ecuador, Molinari ha riallacciato i rapporti con i suoi vecchi colleghi: Enrique T\u00e1bara, An\u00edbal Villac\u00eds, Le\u00f3n Ricaurte, Gilberto Almeida, Oswaldo Moreno e Guillermo Mu\u00f1oz e ha iniziato a lavorare con il suo gruppo VAN (Avanguardia Artistica Nazionale). Due anni pi\u00f9 tardi, nel 1968, ha ottenuto il suo visto e si \u00e8 trasferito a New York, dove ha vissuto per sette anni. Qui Molinari \u00e8 rimasto affascinato dall'ottica geometrica (Op Art) nelle opere di Vasarely. Presto ha sviluppato il suo proprio stile, ispirato a quello del suo compatriota, T\u00e1bara, che fonde la natura tropicale della sua citt\u00e0 natale con la geometria costruttivista informale, verso la creazione di un'autonomia visuale. Dopo un ulteriore sviluppo, Molinari ha iniziato a focalizzarsi sugli effetti ottici geometrici e sulle prospettive variabili. Ha dato inizio a studi intensi sulla teoria del colore, ma a volte ne ha esplorato anche la spontaneit\u00e0 e i \u201cdeliri\u201d cromatici. Nel 1977, Molinari ha contribuito a parte di un'esposizione nel MoMA PS1 intitolata: \"10 Downtown: 10 Years\" (2 settembre - 11 ottobre 1977).\nProprio come altri informalisti VAN, Luis Molinari ha tentato di onorare la storia della sua patria con un omaggio all'architettura precolombiana, come si vede nel suo dipinto del 1974, il Tempio delle Monache, Uxmal."}
{"id": "8098194", "revid": "585241", "url": "https://it.wikipedia.org/wiki?curid=8098194", "title": "Cattedrale di Grottaferrata", "text": ""}
{"id": "8098195", "revid": "1566286", "url": "https://it.wikipedia.org/wiki?curid=8098195", "title": "Ken'ichi Enomoto", "text": "Considerato un grande innovatore durante il suo periodo di massimo splendore, Enoken, con i suoi spettacoli teatrali, le sue apparizioni radiofoniche e i ruoli cinematografici, influenz\u00f2 il teatro di Tokyo prima della seconda guerra mondiale, e fu un catalizzatore per il rilancio della commedia nel dopoguerra.\nBiografia.\nNato ad Aoyama, prefettura di Tokyo, figlio di negozianti di cracker di riso, Enomoto si appassion\u00f2 al teatro grazie agli attori dell'Asakusa Opera quali Taya Rikizo e Fujiwara Yoshie, e nel 1922 fece il suo debutto sul palco all'et\u00e0 di 18 anni come membro del coro del Teatro Asakusa Kinryukan. Il grande terremoto di Kant\u014d dell'anno successivo diede un duro colpo al mondo del teatro drammatico e cos\u00ec egli pass\u00f2 a quello comico. Interpretando piccoli ruoli in varie produzioni, torn\u00f2 sul palco di Asakusa nel 1929 come parte della compagnia Casino Folies. L'anno seguente lanci\u00f2 la sua Enoken Gekidan, che l'avrebbe imposto come una figura di spicco nei circoli teatrali di Tokyo. Nel 1934, recit\u00f2 nel film \"Enoken no Seishun Suikoden\" e ottenne popolarit\u00e0 a livello nazionale. La sua successiva carriera cinematografica lo vide parata di un'intera parata di personaggi storici giapponesi, tra cui Kond\u014d Isami e Sakamoto Ry\u014dma, in una serie di film \"jidai-geki\" (drammi storici) e \"chanbara\" (dramma samurai), tra cui alcuni realizzati da Kajir\u014d Yamamoto, Nobuo Nakagawa e Akira Kurosawa (che lo diresse nel celebre \"Gli uomini che mettono il piede sulla coda della tigre\" del 1945).\nEnomoto fu afflitto da una necrosi della gamba destra negli anni Cinquanta, che ne richiese alla fine l'amputazione. Ci\u00f2 limit\u00f2 la sua carriera cinematografica e teatrale. Tuttavia, fece un ritorno leggendario allo Shinjuku Koma Theater del 1963 indossando una protesi della gamba. Mor\u00ec nel 1970 e fu sepolto nel tempio di Hase a Nishi-Azabu, Minato, Tokyo, sulla cui lapide \u00e8 inciso \"Il re della commedia\"."}
{"id": "8098197", "revid": "484362", "url": "https://it.wikipedia.org/wiki?curid=8098197", "title": "Chiesa dei cappuccini", "text": ""}
{"id": "8098198", "revid": "484362", "url": "https://it.wikipedia.org/wiki?curid=8098198", "title": "Chiesa dei domenicani", "text": ""}
{"id": "8098199", "revid": "484362", "url": "https://it.wikipedia.org/wiki?curid=8098199", "title": "Chiesa dei gesuiti", "text": ""}
{"id": "8098212", "revid": "113936292", "url": "https://it.wikipedia.org/wiki?curid=8098212", "title": "Un fidanzato pericoloso", "text": "Un fidanzato pericoloso (\"Murdered at 17\") \u00e8 un film televisivo canadese-statunitense del 2018 diretto da Curtis Crawford. \u00c8 stato trasmesso su Lifetime il 7 luglio 2018, mentre il 3 luglio precedente la sceneggiatrice ha pubblicato l'omonimo romanzo.\nIn italiano \u00e8 andato in onda su TV8 il 27 maggio 2019.\nTrama.\nJake Campali \u00e8 un diciottenne milionario, mentre Brooke Emerson una cheerleader che, dopo un incidente durante un allenamento, soffre di disturbo esplosivo intermittente. Incontrata Brooke a una festa, Jake si convince che lei sia l'unica persona in grado di capirlo e inizia a fantasticare su una loro futura vita insieme. I due iniziano a uscire, ma Brooke si sente a disagio per le eccessive attenzioni del ragazzo, che si presenta a scuola e insiste che lei risponda subito ai messaggi. Vedendo che Brooke si sta allontanando da lui, Jake partecipa con lei a una festa a casa di amici, durante la quale uccide la sua amica Maddie e fa credere a Brooke di essere la colpevole, in modo da tenerla legata a s\u00e9."}
{"id": "8098213", "revid": "71433", "url": "https://it.wikipedia.org/wiki?curid=8098213", "title": "GLOW (serie televisiva)", "text": ""}
{"id": "8098216", "revid": "486946", "url": "https://it.wikipedia.org/wiki?curid=8098216", "title": "Enoken", "text": ""}
{"id": "8098224", "revid": "1865216", "url": "https://it.wikipedia.org/wiki?curid=8098224", "title": "Susumu Fujita", "text": "Comparve in molti film di Akira Kurosawa, a partire dal suo esordio del 1943 \"Sanshiro Sugata\" (in cui interpreta il protagonista), per proseguire poi in molti altri suoi lungometraggi, tra cui \"Gli uomini che mettono il piede sulla coda della tigre\" (come principe Togashi, comandante delle guardie di frontiera), \"La fortezza nascosta\" (in veste di generale Tadokoro) e \"La sfida del samurai\" (come Homma). Successivamente, recit\u00f2 come attore non protagonista in moltissime altre produzioni, come \"Watang! Nel favoloso impero dei mostri\" di Ishir\u014d Honda.\nPrima e durante la seconda guerra mondiale, Fujita era considerato una delle grandi star del cinema giapponese. Nel dopoguerra divenne noto per i ruoli secondari, spesso interpretando il soldato o il generale nei film di guerra. Durante gli anni Sessanta e Settanta recit\u00f2 in ruoli secondari in \u00abfilm con effetti speciali\u00bb come \"Ultraman\" e \"Frankenstein Conquers the World\"."}
