{"id": "8295615", "revid": "123604083", "url": "https://it.wikipedia.org/wiki?curid=8295615", "title": "Nicola Terzaghi", "text": "Biografia.\nNato a Bari da genitori di origine lombarda, Nicola Terzaghi trascorse in Toscana buona parte della sua infanzia e adolescenza. Si laure\u00f2 in lettere all'Universit\u00e0 di Firenze, dove fu allievo di Girolamo Vitelli, che \u00abrimase per lui il filologo ideale, ricordato e amato per tutta la vita\u00bb. \nInsegn\u00f2 per diversi anni latino e greco nei licei classici, prima di ottenere nel 1923 l'incarico e poi la cattedra di lingua e letteratura latina alla Facolt\u00e0 di Magistero di Torino. Mantenne questa cattedra di ruolo fino al 1942, allorch\u00e9 gli fu possibile trasferirsi al Magistero di Firenze, dove continu\u00f2 a insegnare fino al 1950, data del suo collocamento a riposo.\nProsegu\u00ec peraltro la sua intensa attivit\u00e0 di studioso, con la direzione dell'Istituto papirologico intitolato al suo maestro Girolamo Vitelli, presso la Facolt\u00e0 di lettere dell'Universit\u00e0 di Firenze. \u00abUno dei motivi per cui, negli ultimi anni, tenne con gioia la direzione dell'Istituto papirologico fiorentino, fu certo il pensiero di contribuire all'incremento di una tradizione vitelliana\u00bb.\nTerzaghi e la scuola di filologia classica.\nNicola Terzaghi era consapevole di far parte della prima vera scuola di filologia classica esistente in Italia, con una organizzazione sistematica degli studi classici, che prima invece potevano contare solo su grandi ma isolate personalit\u00e0.\nTra le linee-guida rintracciabili negli studi di Nicola Terzaghi, oltre al gi\u00e0 accennato influsso del Vitelli, \u00e8 possibile riconoscere anche quelle di studiosi d'indirizzo assai diverso, come ad esempio Domenico Comparetti, con la sua passione per l'archeologia e per l'epigrafia classica.\nInoltre Terzaghi, pur essendo \"ufficialmente\" un latinista, estese ugualmente le sue ricerche alla filologia greca. Da evidenziare, tra l'altro, la sua rivalutazione della tradizione indiretta, malgrado la \u00absfiducia pregiudiziale degli editori di testi classici\u00bb.\nOpere principali.\nNotevoli anche le sue edizioni critiche di Sinesio, Ampelio ed altri.\nPer ulteriori dettagli, \u00e8 utile la bibliografia contenuta nel volume (vedi Bibliografia)."}
{"id": "8295616", "revid": "110124978", "url": "https://it.wikipedia.org/wiki?curid=8295616", "title": "Gigaelettronvolt", "text": ""}
{"id": "8295618", "revid": "830939", "url": "https://it.wikipedia.org/wiki?curid=8295618", "title": "Meyer-L\u00fcbke", "text": ""}
{"id": "8295625", "revid": "1543377", "url": "https://it.wikipedia.org/wiki?curid=8295625", "title": "Francisco de Miranda (Gu\u00e1rico)", "text": "Il Municipio Francisco de Miranda \u00e8 uno dei 15 comuni dello stato di Gu\u00e1rico. Il suo capoluogo \u00e8 la citt\u00e0 di Calabozo (antica capitale dello stato). Ha una superficie di 13.490\u00a0km\u00b2 e la sua popolazione nel 2011 ammontava a 141.987 abitanti.\nSi tratta del comune di maggior estensione e con maggior numero di abitanti dello stato di Gu\u00e1rico; si trova a est di Gu\u00e1rico, nella regione degli \"llanos\", precisamente nei \"llanos\" centrali.\n\u00c8 un comune dal clima caldo, a vocazione prevalentemente agricola, caratterizzato da un'agricoltura estensiva e dalla presenza di fattorie di grande estensione, un asse economico degli Llanos, in grande sviluppo economico, sociale e culturale. \nEconomia.\nL'attivit\u00e0 agricola \u00e8 quella prevalente, in particolare la coltivazione del riso."}
{"id": "8295630", "revid": "830939", "url": "https://it.wikipedia.org/wiki?curid=8295630", "title": "Tekav\u010di\u0107", "text": ""}
{"id": "8295650", "revid": "8660", "url": "https://it.wikipedia.org/wiki?curid=8295650", "title": "Towers Football 2019", "text": "Questa voce raccoglie le informazioni riguardanti i Towers Football nelle competizioni ufficiali della stagione 2019."}
{"id": "8295679", "revid": "547034", "url": "https://it.wikipedia.org/wiki?curid=8295679", "title": "Hermanas Goggi Remixed", "text": "Hermanas Goggi Remixed \u00e8 un album di remix di Loretta Goggi e Daniela Goggi, pubblicato nel 2014.\nDescrizione.\nL'album contiene i remix delle canzoni cantate in coppia dalle sorelle Goggi nel periodo in cui formarono il duo musicale \"Hermanas Goggi\", pi\u00f9 altri brani appartenenti al repertorio di entrambe in versione Remix curate dal dj Marco Lazzari. Come bonus track finali furono inserite le versioni originali di \"Maledetta primavera\" e \"L'aria del sabato sera\".\nIl disco \u00e8 stato pubblicato in un'unica edizione in CD, con il numero di catalogo DW103/2014, anche come download digitale e sulle piattaforme streaming."}
{"id": "8295682", "revid": "446353", "url": "https://it.wikipedia.org/wiki?curid=8295682", "title": "Chief of the Imperial General Staff", "text": ""}
{"id": "8295685", "revid": "446353", "url": "https://it.wikipedia.org/wiki?curid=8295685", "title": "Capo dello Stato maggiore Imperiale", "text": ""}
{"id": "8295687", "revid": "47767", "url": "https://it.wikipedia.org/wiki?curid=8295687", "title": "Chiesa di San Lazzaro (Villa Lagarina)", "text": "La chiesa di San Lazzaro \u00e8 la parrocchiale di Pedersano, frazione di Villa Lagarina in Trentino. Fa parte della zona pastorale della Vallagarina e risale all'XI secolo.\nStoria.\nL'edificio religioso originario venne costruito probabilmente nell'XI secolo sul lato sud del paese, in posizione isolata. A partire dal XV secolo gli interni vennero decorati con affreschi in seguito imbiancati e in parte recuperati solo recentemente. Venne citato per la prima volta nel 1537 in occasione di una visita pastorale di Bernardo Clesio. Dai documenti risulta che la chiesa, al momento, aveva un altar maggiore dedicato a San Lazzaro e due altari laterali dedicati a Santa Maria Maddalena e San Lorenzo. Verso la fine del XVI secolo venne edificata la torre campanaria.\nDopo la met\u00e0 del XVII secolo gli affreschi quattrocenteschi vennero coperti, secondo quanto disposto da una visita pastorale del 1651, e l'intero edificio fu oggetto di una ricostruzione importante che port\u00f2 ad un suo ampliamento con conseguente modifica dell'orientamento.\nOttenne dignit\u00e0 curiaziale nel 1709 e subito dopo la chiesa venne ulteriormente ampliata. La consacrazione solenne fu celebrata nel 1729. Circa trent'anni dopo vi furono altri lavori che ampliarono ancora la sala dell'edificio. \nLa sacrestia venne a sua volta ingrandita nel 1839 e pochi anni dopo la chiesa ottenne il fonte battesimale. Nella parte finale del secolo, oltre ad altri interventi, venne arricchita di decorazioni nella volta della navata.\nNel secondo decennio del XX secolo venne dipinta l'immagine di San Lazzaro sotto il frontone, sulla facciata. In epoca successiva questa venne perduta perch\u00e9 coperta da un altorilievo policromo che ci \u00e8 pervenuto.\nOttenne dignit\u00e0 parrocchiale dal 1919.\nIn seguito venne ancora arricchita di decorazioni, in particolare nella parte presbiteriale, e negli anni ottanta un restauro conservativo venne realizzato per consolidarne la struttura e migliorarne la resistenza alle infiltrazioni di umidit\u00e0. Gli ultimi interventi del 2013-2014 si sono interessati della costruzione di una parete di contenimento del basamento dell'edificio e delle intonacature esterne. Inoltre \u00e8 stata rifatta la copertura sia della chiesa sia della sacrestia.\nDescrizione.\nLa chiesa si trova su una parte terrazzata del territorio, in posizione leggermente pi\u00f9 bassa rispetto all'abitato di Pedersano.\nL'interno ospita un interessante altar maggiore in marmo barocco. Sul portale laterale \u00e8 dipinta la \"Piet\u00e0\", opera di Emanuele Baroni."}
{"id": "8295689", "revid": "1564499", "url": "https://it.wikipedia.org/wiki?curid=8295689", "title": "Ferla (famiglia)", "text": ""}
{"id": "8295690", "revid": "446353", "url": "https://it.wikipedia.org/wiki?curid=8295690", "title": "Capo dello Stato Maggiore Imperiale", "text": ""}
{"id": "8295691", "revid": "1305772", "url": "https://it.wikipedia.org/wiki?curid=8295691", "title": "Acido isanico", "text": "L'acido isanico o eritrogenico \u00e8 un acido grasso lineare composto da 18 atomi di carbonio, con 2 tripli legami in posizione 9\u226110 e 11\u226112 e un doppio legame in posizione 17=18. Si tratta di uno dei rari acidi poliacetilenici con i tripli legami coniugati.\nLa sua notazione delta: 18:3\u03949a,11a,17 formula di struttura: CH2=CH-(CH2)4\u2013C\u2261C\u2013C\u2261C\u2013(CH2)7 \u2013COOH.\nIl suo nome IUPAC \u00e8 acido ottadec-17-en-9,11-diinoico.\nFu isolato per la prima volta nel 1937 dai ricercatori A. Steger e J. van Loon nell'olio dei semi dell'albero \"Ongokea gore\" o \"Ongokea klaineana;\" pianta dell'Africa equatoriale, chiamata nella lingua nativa \"\"boleka\" o \"isano\"\" , da cui il nome comune di \"acido isanico\". I semi oleoginosi contengono circa una 60% di lipidi. Varie analisi hanno rilevato la concentrazione di acido isanico nell'olio di isano dal 32% al 51% .\nPu\u00f2 essere rilevato assieme ai suoi isomeri con il doppio legame in posizione 13=14: acido bolekico 18:3\u03949a,11a,13c e acido esocarpico 18:3\u03949a,11a,13t e acidi grassi idrossilati come l'acido isanolico 8-OH-18:3\u03949a,11a,17.\nL'alto grado di insaturazione suggerisce che gli oli con un alto tenore di questi acidi grassi acetilenici coniugati siano siccativi. L'acido isanico polimerizza facilmente virando ad un color rosso vivace se esposto alla luce. Da questa caratteristica il nome proposto da Castille nel 1940 di acido eritrogenico."}
{"id": "8295693", "revid": "76963", "url": "https://it.wikipedia.org/wiki?curid=8295693", "title": "Theodore Stephanides", "text": "Biografia.\nTheodore Philip Stephanides nacque a Bombay, figlio del tessalo Philippos Stephanides e di Caterina Ralli, cresciuta ed educata a Londra. Stephanides crebbe parlando inglese e non cominci\u00f2 a parlare greco prima di trasferirsi a Corf\u00f9 con la famiglia nel 1907, dopo il pensionamento del padre. Allo scoppio della prima guerra mondiale, serv\u00ec nell'esercito greco come artigliere sul fronte macedone e poi ancora durante la guerra greco-turca tra il 1919 e il 1922. Durante gli anni di guerra Stephanides scrisse un diario, successivamente rielaborato nella sua opera \"Macedonian Medley\", completata nel 1931 e successivamente revisionata durante gli anni 60.\nNegli anni venti cominci\u00f2 l'attivit\u00e0 di traduttore con le traduzioni in inglese delle opere di Kostis Palamas ed altri poeti greci contemporanei; le traduzioni, realizzate con George Katsimbalis, furono pubblicate in due volumi nel 1925 e nel 1926. Nel 1922 Stephanides si era trasferito a Parigi per studiare medicina, laureandosi nel 1930. A Parigi fu allievo di Marie Curie e si interess\u00f2 anche di astronomia sotto la guida di Camille Flammarion. \nNegli anni trenta Stephanides torn\u00f2 a Corf\u00f9 dove si afferm\u00f2 come radiologo e spos\u00f2 Mary Alexander, con cui nel 1931 ebbe la figlia Alexia Stephanides-Mercouri. A Corf\u00f9 cominci\u00f2 anche gli studi scientifici sulla flora e la fauna acquatica locale, scoprendo anche tre microscopici organismi che presero il suo nome: i \"Cytherois stephanidesi\", i \"Thermocyclops stephanidesi\" e i \"Schizopera stephanidesi\". Tra il 1938 e il 1939 Stephanides diede un profondo contributo alla lotta contro la malaria a Cipro e Salonicco. Nel 1935 conobbe la famiglia Durrell e divenne mentore dei giovani Gerald e Lawrence Durrell, stringendo un'amicizia che dur\u00f2 tutta la vita. Gerald, in particolare, immortal\u00f2 il dottor Stephanides nel suo memoir \"La mia famiglia e altri animali\".\nGrazie alla sua doppia cittadinanza greca e inglese, Stephanides si arruol\u00f2 come ufficiale militare nei Royal Army Medical Corps allo scoppio della seconda guerra mondiale, prestando servizio in Grecia, Sicilia e Nord Africa. Il medico partecip\u00f2 anche alla Battaglia di Creta, di cui scrisse una vivida descrizione nel suo libro \"Climax in Crete\" (1946), che fu un importante documento per la ricostruzione effettuata dello storico britannico Antony Beevor nel 1991. \nDopo il termine della guerra Stephanides si trasfer\u00ec a Londra, dove lavor\u00f2 come radiologo presso il St Thomas' Hospital di Lambeth dal 1945 al pensionamento nel 1961. In questo periodo Stephanides continu\u00f2 a scrivere, alternando libri di memorie a studi scientifici come \"The Microscope and the Practical Principles of Observation\" (1947) e \"A Survey of the Freshwater Biology of Corfu and of Certain Other Regions of Greece\" (1948). Nel 1965 pubblic\u00f2 la sua prima antologia poetica, \"The Golden Face\", seguita nel 1969 da una seconda collezione, \"The Cities of the Mind\", e nel 1973 da una terza, \"Worlds in a Crucible\". Parallelamente, Stephanides port\u00f2 avanti l'attivit\u00e0 da traduttore, pubblicando le opere di Kostis Palamas in inglese. Ricevette grandi apprezzamenti per la sua traduzione del poema \"Erotocrito\", pubblicato postumo nel 1984 e dedicato ai fratelli Durrell."}
{"id": "8295694", "revid": "1516087", "url": "https://it.wikipedia.org/wiki?curid=8295694", "title": "Oltcit Club", "text": ""}
{"id": "8295700", "revid": "8660", "url": "https://it.wikipedia.org/wiki?curid=8295700", "title": "XI Liga Portuguesa de Futebol Americano", "text": "La XI Liga Portuguesa de Futebol Americano \u00e8 l'11\u00aa edizione del campionato di football americano di primo livello, organizzato dalla FPFA.\nIl 10 marzo con un comunicato sulla pagina Facebook dell FPFA \u00e8 stata annunciata la sospensione del campionato a causa della pandemia di COVID-19 del 2019-2021 e successivamente la cancellazione.\nStagione regolare.\nClassifiche.\nLe classifiche della regular season sono le seguenti:"}
{"id": "8295705", "revid": "124862921", "url": "https://it.wikipedia.org/wiki?curid=8295705", "title": "Noah Bowman", "text": "Biografia.\nBowman ha debuttato in Coppa del Mondo a Les Contamines-Montjoie, in Francia, nel gennaio 2009. Nel 2010 si laurea campione mondiale juniores nell'halfpipe a Cardrona; l'anno successivo disputa i Mondiali di Deer Valley classificandosi undicesimo e nell'edizione di Oslo/Voss 2013 raggiunge la decima posizione.\nRappresenta il Canada alle Olimpiadi di concludendo al quinto posto nell'halfpipe maschile. Migliora pure la sua prestazione ai campionati mondiali ottenendo il sesto posto a Sierra Nevada 2017. Alle Olimpiadi di si piazza nuovamente quinto nell'halfpipe, e un mese dopo vince la sua prima gara di Coppa del Mondo a Tignes. Ai Mondiali di Park City 2019 guadagna la medaglia di bronzo dietro Kevin Rolland ed Aaron Blunck.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nHP = halfpipe"}
{"id": "8295706", "revid": "122835813", "url": "https://it.wikipedia.org/wiki?curid=8295706", "title": "Patavium 2003", "text": "A.S.D. Patavium 2003 \u00e8 una societ\u00e0 polisportiva italiana di Padova. Fondata inizialmente come club di calcio a 5 nel 2003 da Matteo Venturini, dal 2012 diviene una polisportiva. Dal 2019 l'associazione \u00e8 guidata dalla Presidente Sabina Marcato.\nL'associazione ha sede legale in Via Dottesio 3 presso il campo Scalabrin mentre gli incontri ufficiali si svolgono nello stadio del CUS Padova Hockey.\nStoria.\nNel 2012 viene fondata la sezione di calcio, nel 2013 la sezione di Hockey su prato e l'anno successivo, mediante l'assorbimento di Evansalus Club Padova, la sezione di basket e korfball che eredita dal club di Evans Bentivogli il titolo sportivo.\nNel 2014 l'associazione avvia il settore giovanile della sezione di hockey su prato che vince all'esordio il campionato sperimentale italiano Under 12 mixed. Dalla stagione 2015/2016 la sezione di hockey su prato ha affiancato al settore giovanile maschile e femminile una prima squadra maschile che milita nella Serie B del Campionato italiano di hockey su prato e del campionato italiano di hockey indoor."}
{"id": "8295712", "revid": "6923", "url": "https://it.wikipedia.org/wiki?curid=8295712", "title": "Sayf bin Sultan II", "text": " Il suo regno fu segnato da un periodo caotico di guerre civili e invasioni da parte delle forze persiane.\nSaif bin Sultan II eredit\u00f2 la guida del paese da bambino ma fu messo da parte a favore di un suo prozio. Questi fu poi deposto e Sayf venne nuovamente proclamato imam, sebbene il potere fosse detenuto da un reggente che in seguito si autoproclam\u00f2 imam. Il reggente fu deposto, Sayf fu nuovamente proclamato imam e dopo una guerra civile fu nuovamente deposto nel 1724. I combattimenti continuarono e nel 1728 Sayf divenne imam per la quarta e ultima volta. Fu costretto a condividere il potere con un rivale imam che controllava l'interno. Ne segu\u00ec una guerra civile in cui il paese era diviso. Sayf bin Sultan chiese due volte l'aiuto dell'Impero persiano. La prima volta i persiani saccheggiarono diverse citt\u00e0 e causarono una grande distruzione prima di andarsene. La seconda volta decisero di conquistare il paese. Sayf fu deposto nel 1742 e mor\u00ec l'anno successivo\nSovrano fantoccio.\nSayf bin Sultan aveva circa dodici anni quando nel 1718 suo padre, l'imam Sultan bin Sayf II, mor\u00ec. Sebbene fosse stato nominato suo successore e fosse popolare tra la gente, gli ulama decisero che era troppo giovane per ricoprire l'incarico e gli preferirono il suo prozio Muhanna bin Sultan. Nel 1719 Muhanna fu portato nel forte di Rustaq di nascosto e si proclam\u00f2 imam. Muhanna era impopolare e nel 1720 fu deposto e ucciso da suo cugino Ya'arab bin Bel'arab. Questi restaur\u00f2 Sayf bin Sultan II come imam e si autoproclam\u00f2 suo custode. Nel maggio del 1722 Ya'arab fece il passo successivo e si proclam\u00f2 imam. Ci\u00f2 caus\u00f2 una rivolta guidata da Bel'arab bin Nasir, un parente per matrimonio dell'imam deposto. Nel 1723 Ya'arub bin Bal'arab fu deposto e Bal'arab bin Nasir divenne il custode.\nPoco dopo, Muhammad bin Nasir al-Ghafiri guid\u00f2 le sue trib\u00f9 Nizari in rivolta. Gli si oppose una fazione guidata da Khalf bin Mubarak della trib\u00f9 Bani Hina, e quindi chiamato Hinawi. Muhammad bin Nasir al-Ghafiri prese il sopravvento e cattur\u00f2 Sayf bin Sultan II e suo zio Bil'arab. Muhammad bin Nasir fu eletto imam nell'ottobre del 1724. Il suo rivale, Khalf bin Mubarak, suscit\u00f2 problemi tra le trib\u00f9 settentrionali. Nel 1728 a Sohar vi fu uno scontro nel quale furono uccisi sia Khalf bin Mubarak che Muhammad bin Nasir. Il presidio di Sohar riconobbe Sayf bin Sultan II come imam e fu pertanto reinstallato a Nizwa.\nRegno diviso.\nPoco dopo l'installazione di Sayf bin Sultan, alcuni abitanti di Az Zahirah elessero imam un suo cugino, Bal'arab bin Himyar. Da quel momento il paese fu diviso tra le fazioni Ghafiri (sunniti) e gli Hinawi (ibaditi). Dopo i primi scontri, l'imam rivale rimase armato ma evit\u00f2 le ostilit\u00e0 per alcuni anni. Bel'arab controllava gran parte degli interni e gradualmente acquis\u00ec altri territori. Sayf era supportato solo dalla trib\u00f9 Beni Hina e da alcuni altri alleati ma aveva il controllo anche della marina e dei principali porti marittimi di Mascate, Burka e Sohar. Sayf adott\u00f2 uno stile di vita stravagante nella sua residenza di Rustaq sviluppando un amore per il vino Shirazi.\nVisto che il suo potere diminuiva, Sayf alla fine chiese aiuto contro il suo rivale allo sci\u00e0 di Persia Nadir. Una forza persiana arriv\u00f2 nel marzo del 1737. Sayf bin Sultan si un\u00ec ai persiani. Marciarono verso Az Zahirah dove si incontrarono e dirottarono verso le forze di Bal'arab bin Himyar. I persiani avanzarono attraverso l'interno, catturando citt\u00e0, uccidendo, saccheggiando e prendendo schiavi. Si imbarcarono quindi per la Persia, portando con s\u00e9 il loro bottino. Per alcuni anni dopo questo fatto Sayf fu sovrano indiscusso ma continu\u00f2 la sua vita autoindulgente che provoc\u00f2 una rivolta delle trib\u00f9 contro di lui.\nDeposizione e morte.\nNel febbraio del 1742 un altro membro della famiglia Yaruba, Sultan bin Murshid, fu proclamato imam. Questi fu investito a Nakhal e inizi\u00f2 a perseguitare Sayf che rivolse un nuovo appello ai persiani per chiedere aiuto. Promise di cedere loro Sohar. Una spedizione persiana arriv\u00f2 a Julfar intorno all'ottobre del 1742. Assediarono Sohar e inviarono forze a Mascate ma non furono in grado di prendere la citt\u00e0. Nel 1743 Sayf fu ingannato e lasci\u00f2 che i persiani prendessero forte Al Jalali e forte Al-Mirani, che sorvegliavano il porto di Mascate. Sayf e i suoi compagni infatti si ubriacarono con del vino durante un banchetto organizzato dai persiani. Il leader persiano quindi rub\u00f2 il suo sigillo e scrisse delle missive per i comandanti dei forti nei quali si chiedeva di lasciare gli stessi. Mor\u00ec poco dopo.\nL'imam Sultan bin Murshid fu ferito a morte sotto le mura di Sohar a met\u00e0 del 1743. Bal'arab bin Himyar fu eletto imam al suo posto. Nel 1744 Ahmed bin Sa'id, governatore della guarnigione di Sohar, fu eletto imam e fond\u00f2 la dinastia che continua a governare l'Oman. Nel 1747 riusc\u00ec a distruggere l'ultima forza persiana nel paese. Ahmad bin Sayd divenne sovrano indiscusso del sultanato di Mascate quando Bal'arab bin Himyar mor\u00ec nel 1749."}
{"id": "8295716", "revid": "1924342", "url": "https://it.wikipedia.org/wiki?curid=8295716", "title": "Bulgarian Association of Music Producers", "text": "La Bulgarian Association of Music Producers () \u00e8 un'organizzazione non governativa non a scopo di lucro che rappresenta l'industria musicale della Bulgaria e i musicisti, interpreti, autori e compositori che ne fanno parte. \u00c8 membro dell'International Federation of the Phonographic Industry a partire dal 1999.\nDal 2011 al 2014 l'associazione stilava settimanalmente due classifiche radiofoniche: una generale e una nazionale; dal 2017 le classifiche sono pubblicate sul sito della Prophon."}
{"id": "8295727", "revid": "287204", "url": "https://it.wikipedia.org/wiki?curid=8295727", "title": "Milano-Modena 1909", "text": "La Milano-Modena 1909, terza edizione della corsa, si svolse il 10 ottobre 1909 su un percorso di 280\u00a0km. La vittoria fu appannaggio dell'italiano Cesare Zanzottera, che complet\u00f2 il percorso in 9h25'00\", alla media di 29,735\u00a0km/h, precedendo il francese Georges Lorgeou e il connazionale Mario Bruschera.\nSul traguardo di Modena 22 ciclisti portarono a termine la competizione. "}
{"id": "8295735", "revid": "110129940", "url": "https://it.wikipedia.org/wiki?curid=8295735", "title": "Laura, lettere", "text": ""}
{"id": "8295740", "revid": "599013", "url": "https://it.wikipedia.org/wiki?curid=8295740", "title": "Cesare Zanzottera", "text": ""}
{"id": "8295745", "revid": "287204", "url": "https://it.wikipedia.org/wiki?curid=8295745", "title": "Ravinia", "text": ""}
{"id": "8295752", "revid": "599013", "url": "https://it.wikipedia.org/wiki?curid=8295752", "title": "Eden Shamir", "text": "Caratteristiche tecniche.\n\u00c8 un mediano.\nCarriera.\nCresciuto nel settore giovanile dell', ha esordito in prima squadra il 9 novembre 2013 disputando l'incontro di Ligat ha'Al pareggiato 0-0 contro l'.\nIl 19 giugno 2019 \u00e8 passato all', dove \u00e8 rimasto per una stagione prima di trasferirsi in Europa allo .\nL'11 agosto 2021 viene ceduto in prestito al .\nStatistiche.\n\"Statistiche aggiornate al 16 gennaio 2020\"."}
{"id": "8295753", "revid": "767487", "url": "https://it.wikipedia.org/wiki?curid=8295753", "title": "Muhanna bin Sultan", "text": " Fu uno degli imam rivali che si contesero il paese in un periodo di guerre civili che segn\u00f2 gli ultimi anni della dinastia Yaruba. Detenne il potere brevemente prima di essere deposto e assassinato.\nAntefatti.\nMuhanna bin Sultan era un fratello pi\u00f9 giovane del grande imam Sayf bin Sultan. Era quindi il prozio di Sayf bin Sultan II, il figlio maggiore di Sultan bin Sayf II. Sayf bin Sultan II aveva dodici anni quando suo padre mor\u00ec nel 1718. In teoria fu eletto all'ufficio dell'imam ma in pratica il titolo era conteso tra i membri della famiglia. Sayf bin Sultan II venne quindi visto come il naturale successore di suo padre. Tuttavia gli ulama elessero Muhanna reggente durante la minore et\u00e0 di Sayf.\nUn'assemblea di sceicchi e altre persone degne di nota fu convocata a Rustaq. Il Kadhi Adey bin Suliman fu convinto a proclamare imam Sayf bin Sultan II anche se con riluttanza. Un altro resoconto afferma che per evitare di suscitare grande scalpore, gli ulama organizzarono una cerimonia pubblica in cui sembrava che presentassero Sayf bin Sultan II come imam ma la loro formulazione era ambigua e in realt\u00e0 non lo avevano eletto. Sebbene Sayf fosse popolare tra la gente, gli ulama lo consideravano troppo giovane per ricoprire la carica e preferirono eleggere imam Muhanna. Egli era ben qualificato, saggio e attento nelle sue decisioni.\nRegno.\nMuhanna bin Sultan venne eletto imam dagli ulama nel maggio del 1719 nella cittadella di Nizwa. I religiosi non avevano prima ottenuto il consenso tribale, come era consuetudine. Intorno alla fine dell'anno i sostenitori di Muhanna lo introdussero di nascosto nel forte di Rustaq e lo riconobbero come sovrano. Muhanna si dimostr\u00f2 un sovrano ragionevole, attento a consultare i capi religiosi su qualsiasi decisione. La sua decisione di abolire le tariffe nel porto di Mascate fece raddoppiare gli scambi e l'economia prosper\u00f2. Nel 1720 uno squadrone di navi di Mascate sconfisse una flotta portoghese che stava arrivando per raccogliere le truppe persiane nel tentativo di riconquistare le isole del golfo Persico detenute dagli omaniti.\nDeposizione e morte.\nNonostante questo, il popolo prediligeva ancora Sayf bin Sultan II, e fu istigato da Ya'arab bin Bel'arab, suo cugino. Ya'arab raccolse le sue forze e marci\u00f2 su Mascate, che riusc\u00ec a catturare. Si diresse quindi verso Rustaq. Mentre avanzava, il sostegno di Muhanna lo abbandon\u00f2. Muhanna cerc\u00f2 di trovare rifugio nel forte di Rustaq. Gli fu offerta protezione se se ne fosse andato. Accett\u00f2 ma venne catturato, gettato in prigione e poi assassinato. Mor\u00ec verso la fine del 1720. Questo diede avvio a un periodo di violente ostilit\u00e0 tribali. Ya'arab rimise sul trono Sayf bin Sultan II e si proclam\u00f2 reggente durante la minore et\u00e0 di suo cugino. Nel maggio del 1722 Ya'arab fece il passo successivo e si proclam\u00f2 imam."}
{"id": "8295760", "revid": "1310927", "url": "https://it.wikipedia.org/wiki?curid=8295760", "title": "Vernes Selimovi\u0107", "text": "Carriera.\nIn carriera ha giocato 21 partite di qualificazione alle coppe europee, di cui 5 per la Champions League e 16 per l'Europa League."}
{"id": "8295769", "revid": "214753", "url": "https://it.wikipedia.org/wiki?curid=8295769", "title": "Hockey su ghiaccio ai III Giochi olimpici giovanili invernali", "text": "Le gare di hockey su ghiaccio dei III Giochi olimpici giovanili invernali si sono svolte nella Vaudoise Ar\u00e9na di Losanna, in Svizzera, dal 10 al 22 gennaio 2020. Si sono disputati quattro eventi: i tornei maschile e femminile e i tornei di hockey 3 contro 3 a squadre miste (comprendenti atleti di diverse nazionalit\u00e0) maschile e femminile."}
{"id": "8295771", "revid": "110132058", "url": "https://it.wikipedia.org/wiki?curid=8295771", "title": "Murattiano", "text": ""}
{"id": "8295772", "revid": "6923", "url": "https://it.wikipedia.org/wiki?curid=8295772", "title": "Ya'arab bin Bel'arab", "text": " Fu uno degli imam rivali che si contesero il paese in un periodo di guerre civili che segn\u00f2 gli ultimi anni della dinastia Yaruba.\nYa'arab bin Bel'arab era cugino di Sayf bin Sultan II, il giovane figlio di Sultan bin Sayf II. Sayf bin Sultan II aveva dodici anni quando nel 1718 suo padre, l'imam Sultan bin Sayf II, mor\u00ec. Sebbene fosse stato nominato successore e fosse popolare tra la gente, gli ulama decisero che era troppo giovane per ricoprire l'incarico e favor\u00ec il prozio Muhanna bin Sultan. Nel 1719 Muhanna bin Sultan fu condotto nel forte di Rustaq di nascosto e proclamato imam. Nonostante in breve tempo fosse riuscito a raggiungere successi commerciali e militari, Muhanna rimase impopolare e nel 1720 fu deposto e ucciso da Ya'arab bin Bel'arab.\nYa'arab si proclam\u00f2 reggente durante la minore et\u00e0 di suo cugino. Nel maggio del 1722 egli fece il passo successivo e si proclam\u00f2 imam. Ci\u00f2 caus\u00f2 una rivolta guidata da Bel'arab bin Nasir, un parente per matrimonio dell'imam deposto. Dopo alcune schermaglie, Ya'arab bin Bel'arab fu sconfitto a Nizwa e il giovane Sayf bin Sultan II fu nuovamente proclamato imam, questa volta con Bela'rab bin Nasir come reggente.\nMohammed bin Nasir fu tra i notabili che giunsero a Rustaq per congratularsi con lui. Per qualche ragione, Bel'arab bin Nasir litig\u00f2 con Mohammed bin Nasir, che prese provvedimenti per organizzare una ribellione in alleanza con l'ex imam Ya'arab bin Bel'arab. Dopo una serie di sconfitte, Bel'arab bin Nasir fu costretto ad accettare i termini di pace in base ai quali avrebbe ceduto tutti i forti del paese.\nYa'arab mor\u00ec a Nizwa il 16 marzo 1723."}
{"id": "8295775", "revid": "287204", "url": "https://it.wikipedia.org/wiki?curid=8295775", "title": "Pasquale Gialluisi", "text": "Carriera.\nPer la Sezione di Molfetta ha iniziato ad arbitrare nei campionati dilettanti nei primi anni sessanta.\nHa esordito in Serie C nel 1964. Il 28 maggio 1967 ha esordito a Padova in Serie B nella partita Padova-Alessandria (1-1).\n\u00c8 trentottenne quando dirige per la prima volta la massima serie a Vicenza il 23 marzo 1970 l'incontro Lanerossi Vicenza-Bologna (1-1), ha diretto in Serie A per sei stagioni, in tutto 43 direzioni, l'ultima partita diretta in Serie A \u00e8 stata Roma-Verona (0-0) del 31 ottobre 1976, \nIn Serie A ha diretto in tutto 76 partite, chiudendo il 2 maggio 1976 con la partita Pescara-Ternana (1-0).\nDal 2013 viene assegnato il \"Premio Pasquale Gialluisi\" per onorarne la memoria, essendo mancato nell'estate 2001. Fiore all'occhiello dello sport barlettano, Pasquale Gialluisi dopo la lunga carriera arbitrale, profuse come dirigente della Associazione Italiana Arbitri il suo impegno e la sua passione, affinch\u00e9 fosse istituita una Sezione arbitrale nella sua citt\u00e0, la \"Citt\u00e0 della Disfida\", sezione fondata nel 1978."}
{"id": "8295780", "revid": "599013", "url": "https://it.wikipedia.org/wiki?curid=8295780", "title": "Steph Branch", "text": ""}
{"id": "8295781", "revid": "300067", "url": "https://it.wikipedia.org/wiki?curid=8295781", "title": "Stephaun Branch", "text": ""}
{"id": "8295799", "revid": "767487", "url": "https://it.wikipedia.org/wiki?curid=8295799", "title": "Ali Saleh", "text": "Caratteristiche tecniche.\n\u00c8 un centravanti.\nCarriera.\nNazionale.\nIl 30 agosto 2019 ha esordito con la nazionale emiratina disputando l'amichevole vinta 4-0 contro la .\nStatistiche.\n\"Statistiche aggiornate al 16 gennaio 2020\"."}
{"id": "8295800", "revid": "599013", "url": "https://it.wikipedia.org/wiki?curid=8295800", "title": "Tininho (calciatore 1977)", "text": ""}
{"id": "8295801", "revid": "119049691", "url": "https://it.wikipedia.org/wiki?curid=8295801", "title": "Marius Kipserem", "text": ""}
{"id": "8295802", "revid": "1702319", "url": "https://it.wikipedia.org/wiki?curid=8295802", "title": "Chiesa di San Bartolomeo Apostolo (Branzi)", "text": "La chiesa di San Bartolomeo Apostolo \u00e8 la parrocchiale di Branzi, in provincia e diocesi di Bergamo; fa parte del vicariato di Branzi-Santa Brigida-San Martino oltre la Goggia.\nStoria.\nSembra che Branzi era parrocchia autonoma gi\u00e0 nel XVI secolo, come lascia intendere un documento del 1537 in cui si richiedeva che la chiesa potesse avere un \"presbiter\" a cura delle proprio anime al vescovo di Bergamo Pietro Lippomano.Dalla relazione della visita pastorale del 1575 dell'arcivescovo di Milano san Carlo Borromeo, si apprende che questa chiesa era compresa nella pieve foraniale di Piazza Brembana, che i fedeli erano 500 e che la parrocchia disponeva di un beneficio di 250 lire circa. La chiesa fu ristrutturata nel 1613. Nell'elenco delle chiese della diocesi di Bergamo stilato nel 1666 dal cancelliere Marenzi si legge che la chiesa di Branzi faceva parte della vicaria di San Martino oltre la Goggia, che aveva come filiali gli oratori di San Rocco nell'omonimo borgo di Santa Maria della Neve in frazione Guardata.Il 3 novembre 1688 il vescovo Daniele Giustiniani istitu\u00ec la vicaria di Branzi, ponendole a capo la parrocchiale del paese e assegnarle anche le parrocchie di Carona, Fondra, Trabucchello e Foppolo e Vallele.Nel 1729 venne demolita l'antica chiesa e iniziarono i lavori di costruzione di una nuova, ultimata nel 1731 e consacrata il 4 luglio 1737 dal vescovo Antonio Redetti. Nel 1851 il vicariato di Branzi fu abolito e le parrocchie che lo costituivano tornarono a quello di San Martino oltre la Goggia, salvo poi essere ricostituito il 12 ottobre 1905. Nel 1956 venne restaurato l'organo, che era stato costruito dalla ditta Bossi.Nel 1965 le decorazioni interne dell'edificio subirono un intervento di ristrutturazione. Il 28 giugno 1971 la vicaria di Branzi fu nuovamente soppressa e la chiesa venne aggregata alla neo-costituita zona pastorale IV, per poi passare il 27 maggio 1979 al vicariato di Branzi-Santa Brigida-San Martino oltre la Goggia.Nel 1997 fu rifatto il tetto della parrocchiale."}
{"id": "8295805", "revid": "24443", "url": "https://it.wikipedia.org/wiki?curid=8295805", "title": "Cima Fournier", "text": "La Cima Fournier (in francese Cime de Fournier) \u00e8 una montagna di 2.424 delle Alpi del Monginevro, nelle Alpi Cozie. \u00c8 situata lungo il confine tra l'Italia (Piemonte) e la Francia (Provenza-Alpi-Costa Azzurra).\nDescrizione.\nLa montagna si trova al confine tra la citt\u00e0 metropolitana di Torino e il Dipartimento delle Alte Alpi, ed \u00e8 collocata sulla Catena principale alpina. Si trova sul punto di convergenza tra i valloni del rio Servierettes, del torrente Chabaud (entranbi tributari della Val Thuras, una valle laterale della Val di Susa) e di quello della Cerveyrette (quest'ultima tributaria della Durance). Amministrativamente \u00e8 divisa tra il comune di Cesana Torinese (Italia) e quello di Cervi\u00e8res (Francia). Sulla cima si trova un cippo di confine che indica il passaggio del confine italo-francese. In corrispondenza della cima si stacca dal crinale principale un costolone che comprende il Monte Beghino e il Monte Corbioun e che, dirigendosi verso nord-est, separa i due valloni Servierettes e Chabaud. Lo spartiacque Dora/Durance continua invece verso sud-est con il Col de Chabaud (2.215 m), risalendo poi alla Dormillouse. In direzione opposta lo spartiacque invece passa per colli Bourget e Bousson (nei pressi del quale si trova sul versante italiano il \"Poggio dei Carabinieri\") e si dirige poi verso la Cima Saurel.\nAccesso alla vetta.\nSalita estiva.\nLa salita dal Lago Nero, che a sua volta si pu\u00f2 raggiungere da Bousson con una strada sterrata, \u00e8 valutata di difficolt\u00e0 \"E\".\nSalita invernale.\nLa montagna rappresenta una classica meta dell'escursionismo invernale con le ciaspole nonch\u00e9 una meta scialpinistica che, dato il rischio di valanghe relativamente ridotto, pu\u00f2 essere adatta a periodi nei quali mete pi\u00f9 impegnative vengano valutate troppo rischiose.\nProtezione della natura.\nIl versante italiano della montagna fa parte del SIC denominato \"Cima Fournier e Lago Nero\" (cod.IT1110058), di 639 ettari di superficie.."}
{"id": "8295807", "revid": "1543377", "url": "https://it.wikipedia.org/wiki?curid=8295807", "title": "Coppa europea di calcio CONIFA 2017", "text": "La Coppa europea di calcio CONIFA 2017 \u00e8 la 2\u00aa edizione dell'omonimo torneo organizzato dalla CONIFA.\nLa fase finale si \u00e8 disputata nel giugno 2017 in Cipro del Nord, e ha visto la vittoria finale della ."}
{"id": "8295811", "revid": "599013", "url": "https://it.wikipedia.org/wiki?curid=8295811", "title": "Giulia Gennari", "text": "Carriera.\nClub.\nLa carriera di Giulia Gennari inizia nel stagione 2011-12 nell', in Serie B2. Nella stagione 2012-13 entra a far parte del progetto federale del , in Serie B1, dove resta per due annate. Per il campionato 2014-15 \u00e8 ancora in Serie B1 con il .\nNella stagione 2015-16 si accasa al , in Serie A2: nella stessa categoria milita anche nell'annata successiva vestendo la maglia del . Per il campionato 2017-18 passa alla , in Serie B1: al termine del campionato conquista la promozione in serie cadetta, dove gioca, con lo stesso club, nella stagione 2018-19.\nNell'annata 2019-20 viene ingaggiata dall', in Serie A1, con cui vince tre Supercoppe italiane, il campionato mondiale per club, tre Coppe Italia, lo scudetto 2020-21 e la Champions League 2020-21.\nNazionale.\nNel 2013 \u00e8 convocata nella nazionale italiana Under-18, mentre nel 2014 in quella Under-19."}
{"id": "8295812", "revid": "599013", "url": "https://it.wikipedia.org/wiki?curid=8295812", "title": "Tininho (calciatore 1980)", "text": "Carriera.\nClub.\nHa giocato 69 partite nella massima serie portoghese, realizzandovi anche una rete."}
{"id": "8295813", "revid": "110134999", "url": "https://it.wikipedia.org/wiki?curid=8295813", "title": "Viola baixo", "text": ""}
{"id": "8295818", "revid": "1851848", "url": "https://it.wikipedia.org/wiki?curid=8295818", "title": "Birk Ruud", "text": "Biografia.\nBirk Ruud ha disputato nel 2015 i Mondiali juniores a Chiesa in Valmalenco vincendo la medaglia di bronzo nello slopestyle e classificandosi sedicesimo nell'halfpipe. Debutta in Coppa del Mondo a Mammoth Mountain, negli Stati Uniti d'America, nel gennaio 2016, e il mese dopo si aggiudica a Lillehammer la medaglia d'oro nello slopestyle ai Giochi olimpici giovanili.\nNel marzo 2017 prende parte ai Mondiali di Sierra Nevada concludendo al 15\u00ba posto nello slopestyle. Lo stesso mese vince anche la sua prima gara di Coppa del Mondo imponendosi nella competizione di big air che si \u00e8 svolta a Voss, in Norvegia. Nel 2018 disputa a Cardrona i suoi ultimi campionati mondiali juniores conquistando il bronzo nell'halfpipe, oltre a giungere quarto nello slopestyle e nono nel big air.\nAi Mondiali di Park City 2019 gareggia in tre specialit\u00e0: slopestyle, halfpipe e big air. Vince la medaglia d'argento nello slopestyle dietro al britannico James Woods e davanti allo statunitense Nick Goepper, mentre termina al quinto posto nell'halfpipe e al dodicesimo posto nel big air. I due anni successivi vince la Coppa del Mondo di big air.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nBA = big air\nSS = slopestyle"}
{"id": "8295825", "revid": "1924342", "url": "https://it.wikipedia.org/wiki?curid=8295825", "title": "What's in the Eye", "text": "What's in the Eye \u00e8 un singolo del gruppo musicale statunitense Grey Daze, pubblicato il 16 gennaio 2020 come primo estratto dal terzo album in studio \"Amends\".\nDescrizione.\nIl brano affonda le proprie origini nel 1993, quando fu scritto da Chester Bennington e Sean Dowdell per l'album d'esordio \"Wake Me\". Successivamente \u00e8 stato rivisitato anche tre anni pi\u00f9 tardi ed incluso nel secondo album \"...No Sun Today\" e infine registrato nuovamente dal 2017 dai componenti rimasti a seguito della scomparsa di Bennington avvenuta in quell'anno. Nonostante la parte musicale sia stata reincisa, le parti vocali di Bennington sono le medesime tratte dalla prima versione del brano.\nVideo musicale.\nIn concomitanza con il lancio del singolo, il gruppo ha presentato anche il relativo videoclip, diretto da Zev Deans e mostrante immagini di repertorio di alcuni concerti dei Grey Daze proiettati su un occhio.\nTracce.\nTesti di Chester Bennington e Sean Dowdell."}
{"id": "8295831", "revid": "124756997", "url": "https://it.wikipedia.org/wiki?curid=8295831", "title": "Breeda Wool", "text": "Biografia.\nNata e cresciuta a Urbana, nell'Illinois, ha mosso i primi passi nel teatro lavorando per un decennio a New York prima d'interpretare piccoli ruoli in televisione.\n\u00c8 meglio conosciuta per i suoi ruoli come Lou Linklatter nella serie TV \"Mr. Mercedes\" e Faith Deluth nella serie \"Unreal\".\nHa recitato come attrice protagonista nel film indipendente del 2016 \"Erasing Eden\"."}
{"id": "8295847", "revid": "36426", "url": "https://it.wikipedia.org/wiki?curid=8295847", "title": "Chiesa della Madonna del Carmine (Livorno)", "text": ""}
{"id": "8295848", "revid": "36426", "url": "https://it.wikipedia.org/wiki?curid=8295848", "title": "Pieve di Marti", "text": ""}
{"id": "8295853", "revid": "1924342", "url": "https://it.wikipedia.org/wiki?curid=8295853", "title": "Don't Tell 'Em", "text": "Don't Tell 'Em \u00e8 un singolo del cantante statunitense Jeremih, pubblicato nel 2014 ed estratto dal suo terzo album in studio \"\". Il brano vede la partecipazione del rapper statunitense YG.\nRemix.\nIl remix vede la partecipazione di Ty Dolla Sign e di French Montana."}
{"id": "8295854", "revid": "599013", "url": "https://it.wikipedia.org/wiki?curid=8295854", "title": "Willy Ta Bi", "text": "Biografia.\nNel 2019 gli viene diagnosticato un tumore al fegato, che lo costringer\u00e0 in primo luogo a lasciare l'Atalanta e il calcio professionistico e in secondo a tornare nella sua terra natia al fine di iniziare un ciclo di cure, forte anche del sostegno economico della federazione calcistica ivoriana. Tuttavia le cure scelte non hanno avuto l'effetto desiderato. Ta Bi si \u00e8 spento il 23 febbraio 2021, tra gli affetti dei suoi cari in Costa d'Avorio.\nCaratteristiche tecniche.\nMediano o mezzala, \u00e8 stato un centrocampista difensivo con buone doti di incursione. Veniva paragonato al connazionale Franck Kessi\u00e9.\nCarriera.\nClub.\nCresciuto nel settore giovanile dell'AS Adjam\u00e9, ha militato dal 2015 al 2017 fra le fila del per poi trascorrere il biennio successivo all', collezionando a livello internazionale 5 incontri e 2 reti in CAF Confederation Cup e 2 in CAF Champions League.\nIl 31 gennaio 2019 \u00e8 stato acquistato a titolo definitivo dall', venendo aggregato alla Primavera. Con il club bergamasco ha conquistato il Campionato Primavera 1 al termine della stagione, contribuendo con 3 reti in 7 incontri disputati.\nIl 10 luglio seguente \u00e8 stato ceduto in prestito al , ma a causa di un infortunio accorso durante la preparazione estiva, \u00e8 rientrato anzitempo fra le fila del club nerazzurro.\nNazionale.\nNel 2013 ha fatto parte della rosa della nazionale Under-17 che ha preso parte ai Mondiali di categoria, senza per\u00f2 mai giocare nella competizione.\nIl 31 maggio 2017 ha giocato la sua prima ed unica partita con la nazionale maggiore ivoriana, disputando la partita amichevole pareggiata 1-1 contro il ."}
{"id": "8295855", "revid": "458786", "url": "https://it.wikipedia.org/wiki?curid=8295855", "title": "Willy Braciano Ta Bi", "text": ""}
{"id": "8295856", "revid": "458786", "url": "https://it.wikipedia.org/wiki?curid=8295856", "title": "Willy Braciano", "text": ""}
{"id": "8295857", "revid": "481666", "url": "https://it.wikipedia.org/wiki?curid=8295857", "title": "Leave It to Me", "text": ""}
{"id": "8295871", "revid": "62748", "url": "https://it.wikipedia.org/wiki?curid=8295871", "title": "Liber chronicarum sive tribulationum ordinis Minorum", "text": "Liber chronicarum sive tribulationum ordinis Minorum, conosciuta anche come \"Historia septem tribulationum Ordinis Minorum\" \u00e8 l'opera pi\u00f9 famosa di Angelo Clareno.\nNell'ambito della persecuzione dei francescani spirituali e della disputa sulla povert\u00e0 apostolica, Angelo Clareno si rivolge ai confratelli spirituali, confortandoli e spiegando loro i motivi della loro sofferenza (persecuzione all'interno dell'Ordine francescano) e delle tribolazioni che andranno ad affrontare (la condanna di papa Giovanni XXII).\nComposizione.\nL'opera ripercorre la storia dell'ordine e in particolare le vicende degli Spirituali, in una prospettiva martiriale, dividendo gli eventi in sette \"tribolazioni\":"}
{"id": "8295876", "revid": "1305772", "url": "https://it.wikipedia.org/wiki?curid=8295876", "title": "Party Girls", "text": "Party Girls \u00e8 un singolo del rapper statunitense Ludacris, pubblicato nel 2014 e realizzato con la collaborazione del cantante Jeremih, del rapper Wiz Khalifa e dei produttori Cashmere Cat e Benny Blanco. \nIl brano contiene un'interpolazione della canzone \"Barbie Girl\" del gruppo danese-norvegese Aqua, datata 1997.\nTracce.\nDownload digitale\nVideo musicale.\nIl videoclip della canzone \u00e8 stato diretto da Hype Williams e girato a Miami il 7 marzo 2014. Il 29 aprile il video \u00e8 stato pubblicato su YouTube."}
{"id": "8295884", "revid": "729019", "url": "https://it.wikipedia.org/wiki?curid=8295884", "title": "Erwin Rauch", "text": "Biografia.\nUfficiale durante la prima guerra mondiale, raggiunse il grado di generale durante il secondo conflitto partecipando con le truppe tedesche all'invasione della Polonia nel 1939 e l'anno successivo prendendo parte all'invasione del Belgio e della Francia. Prese quindi parte all'Operazione Barbarossa ove si distinse nell'assedio di Leningrado e nel combattimento della sacca di Demiansk oltre che nella battaglia del Dniepr.\nRientrato in Francia per contrastare l'invasione della Normandia, al termine della guerra venne catturato da truppe americane presso Cap de la Ch\u00e8vre nel settembre del 1944, dopo la caduta della fortezza di Brest che egli aveva contribuito a difendere. Come prigioniero risult\u00f2 particolarmente importante data la sua posizione di cognato di Rudolf Hess, capo della cancelleria del Reich e uomo tra i pi\u00f9 fidati di Adolf Hitler.\nSuo figlio divenne comandante della 3.Kompanie/Infanterie-Regiment 418 nella zona di Demiansk nell'autunno del 1941.\nLiberato dalla prigionia, mor\u00ec a Kirchenlamitz nel 1969."}
{"id": "8295892", "revid": "81195", "url": "https://it.wikipedia.org/wiki?curid=8295892", "title": "Dai Dai Ntab", "text": "Biografia.\nSua madre \u00e8 olandese, mentre il padre \u00e8 di origini senegalesi. Si \u00e8 formato presso il Johan Cruyff College di Groningen dove ha stidiato marketing e comunicazione.\nAi campionati europei di Heerenveen 2020 ha vinto la medaglia d'argento nei 500 metri, terminando la gara alle spalle del russo Pavel Kulizhnikov."}
{"id": "8295894", "revid": "767487", "url": "https://it.wikipedia.org/wiki?curid=8295894", "title": "Masquerade Hotel", "text": " \u00e8 un film del 2019 diretto da Masayuki Suzuki, tratto dal romanzo omonimo di Keigo Higashino.\nTrama.\nKosuke Nitta \u00e8 un investigatore di Tokyo che si infiltra sotto copertura in un prestigioso hotel, dove \u2013 secondo alcuni indizi \u2013 ritiene colpir\u00e0 un pericoloso assassino seriale. Kosuke viene destinato all'accoglienza dei clienti, dove incontra Naomi Yamagishi, ragazza che dovr\u00e0 insegnare a Kosuke come svolgere il suo \"nuovo lavoro\".\nDistribuzione.\nIn Giappone, la pellicola \u00e8 stata distribuita a partire dal 18 gennaio 2019, per essere poi presentata al Japanese Film Festival di Toronto come opera d'apertura."}
{"id": "8295911", "revid": "713168", "url": "https://it.wikipedia.org/wiki?curid=8295911", "title": "Smicha", "text": ""}
{"id": "8295914", "revid": "466539", "url": "https://it.wikipedia.org/wiki?curid=8295914", "title": "Hermann Hohn", "text": "Biografia.\nLa prima guerra mondiale.\nCon lo scoppio della prima guerra mondiale, Hohn entr\u00f2 nell'esercito come volontario il 15 gennaio 1915, venendo posto inizialmente presso il 10\u00ba reggimento di artiglieria a piedi della Sassonia. L'8 marzo 1915, venne trasferito al 4\u00ba battaglione di riserva. Dal 15 aprile 1915 al 30 aprile 1916 fu a capo di una squadra del 23\u00ba reggimento di artiglieria, tornando poi per breve tempo nel suo battaglione iniziale e poi passando al 66\u00b0 dal 24 agosto 1916. Il 14 ottobre 1916 Hohn venne trasferito nella seconda batteria del 4\u00ba reggimento di artiglieria da campo della Lorena. Dall'11 aprile al 7 giugno 1917, ottenne di poter frequentare il corso per ufficiali a J\u00fcterbog ed al suo ritorno al fronte occidentale, venne assegnato al 16\u00ba reggimento di artiglieria in Lorena, dove rimase sino al 20 agosto 1917. Pass\u00f2 quindi al 32\u00ba battaglione di artiglieria col quale concluse la guerra.\nTra le due guerre.\nDopo la fine della guerra, il 19 dicembre 1918, Hohn venne trasferito al 2\u00ba battaglione di riserva del 17\u00ba reggimento di artiglieria della Prussia occidentale fino alla sua smobilitazione nel gennaio del 1919. Successivamente, sino all'inizio dell'aprile del 1919, prest\u00f2 servizio come capo batteria della prima divisione del 16\u00ba reggimento di artiglieria a piedi e poi nella divisione di volontari di Dieskau. Il 31 dicembre 1920, Hohn si ritir\u00f2 dal servizio militare attivo.\nNel 1922 inizi\u00f2 a studiare scienze politiche all'Universit\u00e0 di Heidelberg e dal 1923 al 1929 lavor\u00f2 come impiegato in una filiale bancaria. Nello stesso anno, Hohn inizi\u00f2 a studiare economia aziendale all'Universit\u00e0 di scienze applicate di Mannheim. Nel 1933 si laure\u00f2 all'Universit\u00e0 di Heidelberg con una tesi sulla possibilit\u00e0 e la necessit\u00e0 di un'intensa colonizzazione interna dell'area dell'Elba.\nLa seconda guerra mondiale.\nDal 1\u00ba settembre 1935, Hohn venne richiamato in servizio col grado di capitano della Wehrmacht e venne assegnato al reggimento di fanteria di Ratisbona. Nell'ottobre del 1935 venne assegnato al 62\u00ba reggimento di fanteria in cui prest\u00f2 servizio come comandante della compagnia fino alla fine di settembre del 1936. Hohn esercit\u00f2 la medesima funzione sino all'ottobre 1937 nell'82\u00ba reggimento di fanteria e successivamente fino al giugno 1939 nel 74\u00ba reggimento di fanteria.\nNel luglio del 1939, Hohn venne assegnato al comando generale delle truppe di frontiera dell'Eifel, dove ricopr\u00ec la funzione di primo aiutante dell'amministrazione del personale per ufficiali. Nel settembre del 1939, questo comando generale venne trasferito al comando generale del XXIII corpo d'armata. Nel novembre dello stesso anno, Hohn fu assegnato alla 72\u00aa divisione di fanteria come aiutante del comandante. Con quest'ultima divisione prese parte alla campagna per l'occupazione della Francia nella primavera del 1940 e successivamente rimase al fianco delle forze occupanti sino al 1\u00ba dicembre di quello stesso anno quando venne nominato comandante del 2\u00ba battaglione del 105\u00ba reggimento di fanteria. Come parte della 72\u00aa divisione di fanteria, il reggimento prese pare inizialmente alla campagna dei Balcani e, dopo l'inizio dell'Operazione Barbarossa, rimase nella parte meridionale del fronte orientale dal giugno 1941. Il reggimento prese quindi parte alla conquista della penisola della Crimea e, nell'estate del 1942, alla battaglia di Sebastopoli. Successivamente, dal 13 luglio al 16 settembre del 1942, a Hohn fu affidata la guida del 124\u00ba reggimento di fanteria che venne inizialmente schierato come \"reggimento parallelo\" in Crimea, e che dall'agosto del 1942 venne spostato nella parte centrale del fronte orientale.\nIl 1\u00ba ottobre 1942, Hohn venne promosso tenente colonnello e posto al comando del 105\u00ba reggimento di fanteria. Come parte della 72\u00aa divisione di fanteria, Hohn guid\u00f2 il reggimento nella sezione centrale del fronte orientale nell'area di Rzhev. Il 1\u00ba luglio 1943, gli fu affidato il comando della 72\u00aa divisione di fanteria, che prese parte all'Operazione Citadel sotto il suo comando. Dopo l'offensiva, la divisione di Hohn venne messa sotto pressione dall'Armata Rossa sino a quando non dovette ritirarsi a met\u00e0 novembre del 1943. A dicembre, la divisione venne incastrata nel bacino di Cherkassy come parte dell'operazione sovietica nei Carpazi. L\u00ec la divisione si pose in posizione difensiva a sud-est di Chilki. All'inizio di febbraio del 1944, la divisione si trovava nella parte nord-occidentale del fronte orientale, dove Hohn forz\u00f2 lo sfondamento del fronte nemico. I resti della 72\u00aa divisione di fanteria raggiunsero le linee tedesche vicino a Lissyanka verso la met\u00e0 di febbraio del 1944. Successivamente decise di spostare i suoi uomini verso Vladimir Wolynsk per permettere loro di riprendersi dopo gli scontri.\nNel frattempo Hermann Hohn fu trasferito in riserva per permettergli di frequentare un corso d'istruzione superiore per generali sino alla fine di maggio del 1944. Il 1\u00ba luglio 1944 venne riconfermato comandante della 72\u00aa divisione di fanteria, corpo che comand\u00f2 sino a poco prima della fine del conflitto, nel 1945. La divisione venne quindi chiamata a reggere la posizione sul ponte di Baranov. Con l'inizio dell'offensiva invernale russa il 12 gennaio 1945, dopo aver subito gravi perdite, la divisione venne costretta a ritirarsi di fronte ai sempre maggiori attacchi russi. Il 20 aprile 1945, Hohn consegn\u00f2 il comando della divisione al tenente generale Hugo Bei\u00dfw\u00e4nger, dal momento che aveva ottenuto il comando del IX corpo d'armata, sempre nell'area.\nCatturato dagli Alleati, venne liberato il 23 febbraio 1948 e si stabil\u00ec a Ladenburg. L\u00ec divenne sindaco della citt\u00e0 dal 1953 al 1965. Divenne quindi presidente onorario della FV 1903 Ladenburg nonch\u00e9 di un'associazione per la protezione dei cani, di cui fu sempre un grande appassionato."}
{"id": "8295918", "revid": "599013", "url": "https://it.wikipedia.org/wiki?curid=8295918", "title": "Marcel Bosker", "text": "Biografia.\n\u00c8 nato a Sch\u00f6ftland nella Confederazione elvetica.\nHa ottenuto il suo primo successo continentale nel gennaio 2018 agli europei di Kolomna, dove ha vinto ha vinto la medaglia d'oro nell'inseguimento a squadre, in squadra con i connazionali Jan Blokhuijsen e Simon Schouten. Ha anche ottenuto la medaglia di bronzo nei metri, terminando alle spalle di Nicola Tumolero e Aleksandr Rumyantsev.\nAi mondiali completi di Amsterdam 2018 ha vinto il bronzo. Ai mondiali su distanza singola di Inzell 2019 ha vinto la medaglia d'oro nell'inseguimento a squadre, con Douwe de Vries e Sven Kramer.\nL'anno successivo ai campionati europei di Heerenveen 2020 ha vinto la medaglia d'oro nell'inseguimento a squadre, gareggiando con i connazionali Patrick Roest e Sven Kramer."}
{"id": "8295931", "revid": "1369234", "url": "https://it.wikipedia.org/wiki?curid=8295931", "title": "Giovan Battista Paccichelli", "text": ""}
{"id": "8295942", "revid": "484362", "url": "https://it.wikipedia.org/wiki?curid=8295942", "title": "Heinz Fiebig", "text": "Biografia.\nHeinz Fiebig inizi\u00f2 la propria carriera militare con l'inizio della prima guerra ondiale, il 21 agosto 1914, nel 156\u00ba reggimento di fanteria (3\u00b0 Slesia) col quale rimase sino alla fine del conflitto, raggiungendo il grado di comandante di battaglione. Nel 1915 venne promosso tenente.\nDurante la Repubblica di Weimar, rimase in servizio nel Reichswehr e venne assegnato al 3\u00ba reggimento di fanteria, venendo promosso al rango di capitano nel 1931. Promosso maggiore nel 1936, nel 1939 venne promosso tenente colonnello. Dal 1936 al 1939 fu istruttore alla scuola di guerra di Dresda.\nCon la dichiarazione di apertura delle ostilit\u00e0 della seconda guerra mondiale nel 1939, divenne comandante di un battaglione del 192\u00ba reggimento di fanteria che venne impiegato nella conquista della Polonia ma che non entr\u00f2 mai in conflitto con truppe nemiche. Pass\u00f2 quindi al fronte occidentale dal 1940, e la sua unit\u00e0 combatt\u00e9 nei Paesi Bassi, in Belgio ed in Francia per poi fare ritorno in Germania. Dal novembre del 1940 al marzo del 1941, Heinz Fiebig comand\u00f2 il 1\u00ba battaglione del 558\u00ba reggimento di fanteria. Dal marzo del 1941 al giugno del 1943, Fiebig divenne comandante del 448\u00ba reggimento di fanteria col quale prese parte all'Operazione Barbarossa sul fronte orientale. Nell'aprile del 1944, divenne comandante della scuola d'esercito della 4\u00aa armata in Russia. Nel medesimo periodo, venne delegato allo stato maggiore della 36\u00aa divisione di fanteria e pi\u00f9 tardi, a quello della 246\u00aa divisione di fanteria.\nNell'aprile del 1944, divenne ufficiale di riserva dell'Oberkommando. A partire dall'agosto del 1944, divenne comandante temporaneo della 712\u00aa divisione di fanteria, passando poi alla fine di settembre del 1944 all'84\u00aa divisione di fanteria. Occup\u00f2 tale incarico sino alla fine della guerra, ma la sua divisione sub\u00ec perdite pesantissime sul fronte occidentale.\nCatturato dagli inglesi l'8 maggio 1945 presso Luneburgo, Fiebig venne trasferito dal 9 gennaio 1946 all'Island Farm Special Camp 11, e dal 19 gennaio di quello stesso anno al London District Cage, per poi passare il 24 gennaio all'Island Farm Special Camp 11 ancora una volta. Il 17 dicembre 1946, venne trasferito nuovamente al London District Cage. Venne liberato nel 1947."}
{"id": "8295946", "revid": "15756", "url": "https://it.wikipedia.org/wiki?curid=8295946", "title": "Ildebrandino Novello", "text": "Biografia.\nFiglio del conte Uguccione Aldobrandeschi e della contessa Gemma, non \u00e8 conosciuta la data di nascita; la prima menzione \u00e8 in un documento del 1152 da cui si evince che Ildebrandino era ancora minorenne. Tra la morte di Uguccione (menzionato l'ultima volta nel 1138) e il raggiungimento della maggiore et\u00e0 di Ildebrandino, requisito per succedere formalmente al padre come conte di Sovana, dovettero passare alcuni anni, in cui il governo della contea fu retto dalla vedova Gemma, caratterizzati da una precaria stabilit\u00e0 politica che videro i primi tentativi di dare vita a comunit\u00e0 \u2013 Montepescali nel 1147 e Grosseto nel 1151 \u2013 slegate dal dominio comitale, con l'appoggio di Siena, interessata a indebolire il potere aldobrandesco per le proprie mire espansionistiche in Maremma.\nSecondo alcuni, fu proprio Ildebrandino a dare riparo nel 1155 ad Arnaldo da Brescia presso il castello di Campagnatico, anche se dovette poi desistere in seguito all'intervento di Federico I. Alleatosi con l'imperatore, \u00e8 probabile che abbia ricevuto il titolo di conte palatino in occasione della dieta imperiale di San Genesio del 20 marzo 1160, quando giur\u00f2 fedelt\u00e0 al marchese di Toscana, il duca Guelfo, o comunque non pi\u00f9 tardi del 1163. Ildebrandino strinse poi un'alleanza con la citt\u00e0 di Pisa (1160), dopo che vi si era recato, su suggerimento della madre, per discolparsi di alcuni atti di pirateria che aveva compiuto ai danni delle navi pisane: il conte fu insignito del titolo di vessillifero e concesse alla repubblica pisana la signoria sulle coste maremmane. Tale accordo venne riconfermato nel maggio 1162.\nL'anno successivo, il conte fece da accompagnatore all'arcivescovo e cancelliere Rainaldo di Dassel durante il suo viaggio in Toscana. Il 10 agosto 1164, Ildebrandino ricevette dall'imperatore Federico I la protezione imperiale e la possibilit\u00e0 di coniare moneta.\nCombatt\u00e9 pi\u00f9 volte a fianco dei Pisani nelle guerre contro Lucca e Genova, partecipando all'assedio di Agnano (1169) e di Motrone (1170); Pisa ricambi\u00f2 il favore quando nel marzo 1172 favor\u00ec un'alleanza tra gli Aldobrandeschi e Firenze, e svent\u00f2 una spedizione punitiva contro il conte ordita da Cristiano di Magonza in complicit\u00e0 con Guido Guerra e i Senesi.\nIl 16 agosto 1175 venne fatto prigioniero dai Senesi, i quali lo costrinsero a sottoscrivere alcuni patti in loro favore.\nSconosciuta \u00e8 la data esatta di morte: ricordato ancora nel dicembre 1193, si fa menzione in un diploma di Enrico VI del 27 aprile 1195 del passaggio dei privilegi imperiali al figlio Ildebrandino VIII."}
{"id": "8295950", "revid": "442848", "url": "https://it.wikipedia.org/wiki?curid=8295950", "title": "R\u00edo Gu\u00e1rico", "text": "Il r\u00edo Gu\u00e1rico \u00e8 un fiume dei Llanos Centrali del Venezuela, fondamentale nel sistema dei bacini di irrigazione dello stato di Gu\u00e1rico per le numerose coltivazioni e per il rifornimento di acqua potabile di Caracas nel bacino di Camatagua. Nasce a 770\u00a0m s.l.m. nella regione montuosa interna alla cordigliera della costa e dopo un percorso di 525\u00a0km sfocia nell'Orinoco.\nNel tratto superiore del suo corso riceve le acque dei fiumi Pao e Caramacate, prima di formare l'invaso di Camatagua. Nell'ultima parte del suo corso unisce le sue acque con deviazioni del r\u00edo Apure, prendendo il nome di Apurito e sfociando nel fiume Orinoco."}
{"id": "8295951", "revid": "1305887", "url": "https://it.wikipedia.org/wiki?curid=8295951", "title": "Mi consenta!", "text": ""}
{"id": "8295955", "revid": "81195", "url": "https://it.wikipedia.org/wiki?curid=8295955", "title": "Odin By Farstad", "text": "Biografia.\nAi campionati europei di Heerenveen 2020 ha vinto la medaglia d'argento nello sprint a squadre, gareggiando con i connazionali H\u00e5vard Holmefjord Lorentzen e Bj\u00f8rn Magnussen."}
{"id": "8295967", "revid": "599013", "url": "https://it.wikipedia.org/wiki?curid=8295967", "title": "Wilhelm Falley", "text": "Biografia.\nWilhelm Falley nacque il 25 settembre 1897 a Metz, nella regione della Lorena, zona all'epoca altamente militarizzata per la secolare contesa che permaneva tra Francia e Germania su quei territori. Con la sua cintura fortificata, Metz era allora una delle principali fortezze dell'impero tedesco. Sull'esempio del patriota Julius von Bernuth, il giovane Wilhelm decise quindi di intraprendere la carriera militare.\nLa prima guerra mondiale.\nAll'et\u00e0 di 17 anni si present\u00f2 come volontario e venne assunto nel 93\u00ba reggimento di fanteria, prendendo parte al primo conflitto mondiale come ufficiale subalterno. Come sottotenente del suo reggimento, Falley pass\u00f2 poi al 7\u00ba reggimento di fanteria della guardia dal dicembre del 1916. Termin\u00f2 il conflitto mondiale come ufficiale d'ordinanza in quel reggimento.\nIl periodo tra le due guerre.\nTerminata la guerra, il tenente Falley decise comunque di proseguire la propria carriera nel Reichswehr. Promosso capitano nel marzo del 1932, nel 1935 venne promosso maggiore e nell'ottobre del 1936 venne nominato istruttore della scuola militare di Monaco di Baviera. Promosso tenente colonnello nell'agosto del 1939, Wilhelm Falley ottenne il comando del 3\u00ba battaglione del 238\u00ba reggimento di fanteria.\nLa seconda guerra mondiale.\nCon l'inizio delle ostilit\u00e0 del secondo conflitto mondiale, Falley divenne comandante del 433\u00ba reggimento di fanteria e poi del 4\u00ba reggimento di fanteria dal 21 aprile 1941. Falley venne decorato per il proprio coraggio con la croce di cavaliere della croce di ferro il 26 novembre del 1941. Promosso colonnello nel febbraio del 1942, Wilhelm Falley venne nominato comandante di una scuola per ufficiali nel giugno del 1943. Maggiore generale dal dicembre del 1943, venne promosso tenente generale nel maggio del 1944. Assunse durante questo periodo diversi comandi, venendo nominato comandante della 91\u00aa Luftlande Infanterie-Division nell'aprile del 1944. Questa unit\u00e0 dipendeva all'epoca dalla 7\u00aa armata del generale Friedrich Dollmann, integrata al gruppo d'armate del feldmaresciallo Erwin Rommel.\nCon lo sbarco in Normandia, Wilhelm Falley fu il primo generale tedesco a cadere nello scontro che ne segu\u00ec coi diversi suoi uomini. Coadiuvato dal tenente colonnello Joachim Bartuzat, si stava portando il 5 giugno a Rennes, da dove avrebbe dovuto partecipare ad un incontro con altri ufficiali a Picauville. Falley rimase ucciso in un'imboscata tesagli dagli uomini dell'82\u00aa Airborne Division americana lungo un sentiero di campagna proprio dietro il muro esterno del quartier generale della 91\u00aa divisione di fanteria tedesca, posto presso il castello di Bernaville, a Picauville, a sudovest di Sainte-M\u00e8re-\u00c9glise.\nLa 91. Divisione da sbarco aereo rimase senza il suo generale nel momento cruciale e ci\u00f2 compromise l'organizzazione del contracco della 91. divisione da sbarco il 6 giugno 1944, in particolare l'attacco venne effettuato senza artiglieria.\nWilhelm Falley e Joachim Bartuzat, entrambi caduti nell'imboscata, riposano oggi nel cimitero militare tedesco d'Orglandes.\nOpere.\nWilhelm Falley, Kurt Wilhelm Uebe, \"Das verst\u00e4rkte Bataillon : F\u00fchrungsgrundlagen und Befehlsbeispiele\", Berlino, 1942"}
{"id": "8295971", "revid": "1573940", "url": "https://it.wikipedia.org/wiki?curid=8295971", "title": "Chiesa dei Santi Innocenti (Isera)", "text": "La chiesa dei Santi Innocenti \u00e8 la parrocchiale di Patone, frazione di Isera in Trentino. Fa parte della zona pastorale della Vallagarina e risale al XV secolo.\nStoria.\nLa primitiva chiesa di Patone venne probabilmente eretta durante il XV secolo e in quel periodo o in epoca di poco successiva fu eseguito l'affresco presente all'inizio della parte presbiteriale.\nRisale al 1523 invece la prima documentazione riguardante l'edificio, e si riferisce alla sua consacrazione, che nei primi tempi fu per San Vittore.\nAlcuni anni dopo, e certamente prima del 1581, la dedicazione venne mutata diventando la chiesa dei Santi Innocenti. Il principe vescovo di Trento Cristoforo Madruzzo concesse nel 1547 che la comunit\u00e0 avesse un sacerdote dedicato solo alla chiesa e mantenuto con le offerte dei fedeli.\nNella seconda met\u00e0 del XVII secolo la parte interna posteriore dell'edificio venne allungata determinando un ampliamento dell'edificio. Il coro e il presbiterio vennero quasi completamente riedificati mantenendo tuttavia alcune parti della struttura medievale.\nTra il 1724 ed il 1755 ebbe la concessione della custodia eucaristica e del fonte battesimale. Negli anni successivi la chiesa fu oggetto di un nuovo ampliamento.\nOttenne dignit\u00e0 parrocchiale nel 1959, distaccandosi cos\u00ec dalla parrocchia di Isera, la chiesa di San Vincenzo.\nNegli anni settanta fu restaurata con intenti conservativi e di aggiornamento; fu consolidata la struttura della copertura a volta della sala e venne installato un impianto per il riscaldamento.\nDescrizione.\nLa facciata \u00e8 suddivisa in due ordini sormontati da un frontone. Il portale \u00e8 semplice, con architrave.\nLa torre campanaria aderisce all'edificio, ha le quattro finestre della cella campanaria sormontate da una seconda apertura a forma di rombo.\nHa una sola navata.\nDietro l'altar maggiore \u00e8 presente la pala d'altare lignea, raffigurante la \"Strage degli innocenti\". Sulla parete un dipinto di \"san Giuseppe\" opera di E. Marinetti."}
{"id": "8295972", "revid": "149485", "url": "https://it.wikipedia.org/wiki?curid=8295972", "title": "Odin Farstad", "text": ""}
{"id": "8295973", "revid": "47767", "url": "https://it.wikipedia.org/wiki?curid=8295973", "title": "Chiesa dei Santi Innocenti", "text": ""}
{"id": "8295975", "revid": "767487", "url": "https://it.wikipedia.org/wiki?curid=8295975", "title": "Leave It to Me (film 1920)", "text": "Leave It to Me \u00e8 un film muto del 1920 diretto da Emmett J. Flynn. La sceneggiatura di Jules Furthman si basa su un soggetto per il cinema di Arthur Jackson. Prodotto e distribuito dalla Fox Film Corporation, aveva come interpreti William Russell e \nEileen Percy.\nTrama.\nDickey Derrickson, pigro e molto ricco, non ha bisogno di lavorare e la sua fidanzata Madge lo giudica molto male proprio perch\u00e9 lui non si impegna. Per accontentarla, volendo continuare comunque la sua comoda vita di nullafacente, Dickey rileva un'agenzia investigativa senza clienti che gli serve da facciata per fingere con Madge di avere un'attivit\u00e0. Ma lei scopre lo stratagemma di Dickey. Lui, allora, ingaggia un gruppo di manigoldi che dovranno rubare degli oggetti di valore nelle case dei suoi amici, tutti ricchi come lui. Nel frattempo, Tom, il fidanzato di sua sorella Dot, ricorre all'amico per chiedergli di aiutarlo a recuperare alcune lettere compromettenti che aveva scritto tempo prima a Viola Devore, una famigerata mangiauomini. Dickie riprende le carte ma Viola, vendicativa, rapisce Tom. Lui si d\u00e0 da fare per salvare l'amico, recuperando nel contempo tutti i regali di nozze rubati dai suoi malviventi, riuscendo cos\u00ec a convincere Madge di non essere in definitiva un essere del tutto inutile.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto da William Fox, fu registrato il 25 aprile 1920 con il numero LP15054.&lt;br&gt;\nDistribuito dalla Fox Film Corporation, il film usc\u00ec nelle sale statunitensi il 1\u00ba maggio 1920. In Danimarca, fu distribuito il 12 febbraio 1923 con il titolo \"Den klarer jeg\". In Svezia, prese il titolo \"K\u00e4r och galen\".\nNon si conoscono copie ancora esistenti della pellicola che viene considerata presumibilmente perduta."}
{"id": "8295978", "revid": "599013", "url": "https://it.wikipedia.org/wiki?curid=8295978", "title": "Hallgeir Engebr\u00e5ten", "text": "Biografia.\nAi campionati europei di Heerenveen 2020 ha vinto la medaglia di bronzo nell'inseguimento a squadre, gareggiando con i connazionali Sverre Lunde Pedersen e H\u00e5vard B\u00f8kko."}
{"id": "8295979", "revid": "729019", "url": "https://it.wikipedia.org/wiki?curid=8295979", "title": "Prima guerra di Scutari", "text": " La prima guerra di Scutari fu un conflitto armato, combattuto nel 1405-1412 tra il Principato di Zeta e la Repubblica di Venezia.\nPremessa.\nIl principato di Zeta era governato da \u0110ura\u0111 II Bal\u0161i\u0107.\nLa moglie Jelena Bal\u0161i\u0107 era fermamente contraria alla sua politica pro-veneziana ed era contraria alle vendite di Scutari, Drivast ed altre citt\u00e0 insieme alle isole sul lago di Skadar alla Repubblica di Venezia nel 1396.\nJelena non tollerava l'ostruzione veneziana ai contatti tra i cristiani ortodossi orientali con a capo il metropolita di Zeta e il patriarcato serbo di Pe\u0107. Inoltre non approvava il fatto che i veneziani stessero levando i diritti di propriet\u00e0 ai monasteri ortodossi orientali intorno al lago di Skadar. Ulteriori polemiche derivavano dai litigi sulla giurisdizione del metropolita ortodosso zetano sulle chiese ortodosse intorno al fiume Bojana e sulla chiesa di San Pietro a Scutari.\nMorto Durad II il potere venne preso dal figlio Bal\u0161a III il quale (influenzato dalla madre) si ergeva a difensore degli antichi diritti della chiesa serba e del vescovo metropolita di Zeta nominato dal Patriarcato di Pe\u0107.\nI sostenitori di Bal\u0161a III.\nNel 1403 Bal\u0161a III assunse il controllo di Zeta e con il sostegno di Jelena inizi\u00f2 una guerra contro Venezia nel 1405. Jelena e Balsa III contavano di risolvere la guerra velocemente grazie al sostegno degli stati vicini, in particolare contavano sul supporto del Despota serbo e della Repubblica di Ragusa, sostenitori dell'imperatore Sigismondo di Lussemburgo che avevano aspirazioni territoriali in Dalmazia.. Tali richieste di aiuto furono respinte. \nInoltre Bal\u0161a non fu nemmeno sostenuto dalla popolazione urbana di Antivari e Dulcigno i cui interessi commerciali coincidevano con il potente impero veneziano.\nLa famiglia \u0110ura\u0161evi\u0107 si schiero' dalla parte di Bal\u0161a, mentre Koja Zaharia e Dhimiter Jonima si schierarono con i veneziani.\nInizio della guerra.\nLa guerra inizi\u00f2 nel 1405 quando Bal\u0161a approfitt\u00f2 della ribellione della popolazione locale nella regione di Scutari e catturando tutta la zona (incluso Drivast) tranne la fortezza stessa.\nSembra che lo stesso Balsa avesse fatto scoppiare la rivolta. Radi\u010d Humoj e molti altri pronoia veneti locali come Nika Bogoje, Petar Konte, Nicola Lumbardini, Andrija Sklavo e Nicola Sigeci) si schierarono con Bal\u0161a III per mettere al sicuro i propri privilegi e le propriet\u00e0. I nobili che non lo sostenevano venivano catturati e paralizzati, cio\u00e8 privati di un arto e del naso.\nLa reazione dei veneziani fu immediata. Catturarono i tre porti pi\u00f9 importanti di Zeta: Bar, Ulcinj e Budva. Misero una taglia di 500 ducati per la morte di Jelena Bal\u0161i\u0107 e del figlio Bal\u0161a III. La taglia fu successivamente aumentata a 2.000 ducati.\nBal\u0161a si trov\u00f2 in una situazione difficile poich\u00e9 l' impero ottomano (un possibile alleato contro Venezia) era stremato dalla battaglia di Ankara nel 1402, e il suo alleato il despota serbo era impegnato nella guerra civile ottomana . A peggiorare le cose, Sandalj Hrani\u0107 intendeva catturare le Bocche di Cattaro.\nSenza alternative Bal\u0161a decise di accettare la protezione ottomana, che includeva un regolare pagamento di tributo al sultano.\nAll'inizio del 1407 Bal\u0161a spos\u00f2 Mara, figlia di Niketa Thopia in ottimi rapporti con la Repubblica di Venezia nonch\u00e9 mediatore durante la guerra.\nNel 1407 i rappresentanti della Repubblica Veneta e Bal\u0161a III si incontrarono sul territorio in possesso di Ratac nel tentativo di negoziare la pace. Durante i negoziati svoltisi nel giugno 1408, i veneziani insistettero per mantenere Ratac in loro possesso ma le parti non si trovarono d'accordo.\nTrattato di pace del 1409.\nNel 1409 Jelena decise di andare a Venezia per negoziare personalmente la pace. Alla fine di maggio arriv\u00f2 a Ragusa ma dovette attendere quasi due mesi per imbarcarsi a causa della presenza di alcune galee napoletane nel mare Adriatico . Mentre Jelena attendeva di imbarcarsi il 9 luglio 1409, Venezia acquist\u00f2 la costa dalmata da Ladislao di Napoli per 100.000 ducati complicando ancora di pi\u00f9 la posizione negoziale di Jelena.\nIl lungo viaggio esaur\u00ec tutte le finanze di Jelena sicch\u00e9 il doge la dovette sostenere con tre ducati al giorno durante i negoziati che durarono per tre mesi.\nIl 26 ottobre 1409 fu firmato un accordo di pace di un anno senza cambiamenti territoriali per nessuna delle parti. Jelena torn\u00f2 a Zeta attraverso Ragusa e ricevette 100 ducati in omaggio. Sebbene sia lei, sia il Doge Michele Steno, giurarono sul Vangelo l'accordo di pace, in realt\u00e0 avvenne il contrario.\nContinuazione della guerra.\nI veneziani ruppero l'accordo di pace con Jelena quando si rifiutarono di pagare l'ammontare pattuito a Bal\u0161a il quale in cambio attacc\u00f2 i loro possedimenti. La flotta di Balsa prese l'intero lago Skadar e costrinse i fustas veneziani a ritirarsi.\nA met\u00e0 del 1410 vi fu un'altra ribellione a Scutari, Balsa III ne approffit\u00f2 e assedi\u00f2 Scutari saccheggiandone i dintorni.\nQuando Niketa Thopia fu sconfitta e catturata da Teodor II Muzaka alla fine del 1411, Bal\u0161a divorzi\u00f2 da Mara perch\u00e9 il padre imprigionato non gli serviva pi\u00f9. Alla fine del 1412 o all'inizio del 1413 si rispos\u00f2 con Bolja Zaharia, una figlia di Koja Zaharia .\n Inoltre Bal\u0161a nomin\u00f2 Koja castellano di Budua .\nEntrambe le parti non erano soddisfatte del trattato di pace e ed erano convinti che l'altra parte avesse violato i termini concordati.\nLa situazione restava tesa e sembra che Venezia abbia continuato a mettere in discussione i diritti della Chiesa ortodossa nella regione del lago Skadar. In tali circostanze, una scintilla poteva far scatenare una guerra. Una disputa minore tra Hoti e Matagu\u017ei (due clan che vivevano a nord del lago Skadar, al confine tra Zeta e Scutari veneziani) sui pascoli diede il via ad una catena di eventi che portarono alla nuova guerra.\nSebbene Bal\u0161a III era schierato a favore del clan Matagu\u017ei il clan Hoti attacc\u00f2 e si prese le terre contese. Matagu\u017ei rispose uccidendo quattro membri del clan Hoti.\nHoti si lamento con Bal\u0161a, che respinse le loro proteste con le parole \"Hai quello che meriti!\"\nUna parte degli Hoti, decisero di lasciare Bal\u0161a e chiesero di essere accettati sotto la sovranit\u00e0 veneziana. Dapprima Bal\u0161a stesso consigli\u00f2 al governatore veneziano di Scutari Paolo Querini di accettarli perch\u00e9 voleva dividerli dal resto dei membri della trib\u00f9 Hoti. Quando venne a conoscenza della loro eventuale influenza sul resto degli uomini della trib\u00f9 Hoti che gli rimasero fedeli, cambi\u00f2 idea e insistette sul fatto che Paolo Querini dovesse respingere la loro richiesta.\nNel novembre 1414 il Senato ordin\u00f2 a Paolo Querini di ignorare il consiglio di Bal\u0161a e di concedere la cittadinanza veneziana ai rinnegati hoti. In risposta Bal\u0161a armo' luna guarnigione che all'inizio della primavera del 1415 attaccarono e bruciarono il villaggio di Kalderon vicino a Scutari.\nSulla base delle istruzioni del Senato, i veneziani corrompero il leader del grande gruppo di Hoti (Andrija Hot) per fargli accettare la sovranit\u00e0 veneziana. Accettando i rifugiati di Bal\u0161a, i veneziani avevano violato i loro precedenti accordi, di conseguenza Bal\u0161a decise di non rispettare pi\u00f9 i patti. Inizi\u00f2 a riscuotere tasse sui beni veneziani, confiscare grano veneziano, derubare le navi veneziane nel Bojana e preparare una campagna militare contro gli Hoti i quali organizzarono un attacco preventivo contro di lui all'inizio del 1418.\nNell'ottobre 1418 i veneziani iniziarono a confiscare beni di propriet\u00e0 dei mercanti di Dulcigno per compensare i commercianti veneziani.\nNell'autunno del 1418 Bal\u0161a decise di iniziare una nuova guerra. Corruppe un presidio veneziano di circa 50 mercenari di sorveglianza alla fortezza di Scutari.\nBal\u0161a arrest\u00f2 inoltre tutti i cittadini veneziani che venivano trovati nel territorio di Zeta. Nel marzo del 1419 inizi\u00f2 una nuova guerra: la Seconda Guerra di Scutari ."}
{"id": "8295981", "revid": "767487", "url": "https://it.wikipedia.org/wiki?curid=8295981", "title": "Muhammad bin Nasir", "text": "Regno di Ya'arab bin Bel'arab.\nMohammed bin Nasir era il \"temeemeh\" dei Beni Ghafir, una trib\u00f9 Nizar.\nNel 1720 Ya'arab bin Bel'arab prese il potere proclamandosi reggente durante la minore et\u00e0 di suo cugino Sayf bin Sultan II. Nel maggio del 1722 Ya'arab fece il passo successivo e si proclam\u00f2 imam. Ci\u00f2 caus\u00f2 una rivolta guidata da Bel'arab bin Nasir, un parente per matrimonio dell'imam deposto. Dopo alcune schermaglie, Ya'arab bin Bel'arab fu sconfitto a Nizwa e il giovane Sayf bin Sultan II fu nuovamente dichiarato imam, questa volta con Bela'rab bin Nasir come reggente. Muhammad bin Nasir era uno dei notabili che giunsero a Rustaq per congratularsi con lui. Per qualche ragione, Bel'arab bin Nasir litig\u00f2 con Muhammad bin Nasir, che organizz\u00f2 una ribellione coalizzandosi con l'ex imam Ya'arab bin Bel'arab.\nGuerra civile.\nNei combattimenti che seguirono lo sceicco Muhammad bin Nasir si dimostr\u00f2 un abile comandante. Dopo una serie di sconfitte, Bel'arab bin Nasir fu costretto ad accettare i termini di pace in base ai quali avrebbe ceduto tutti i suoi forti in Oman. Ya'arab bin Bel'arab mor\u00ec a Nizwa il 16 marzo 1723. Muhammad bin Nasir venne a sapere che i forti di Mascate e Barka resistevano sotto la guida di Kalf bin Mubarak al-Hinawi. Imprigion\u00f2 Bel'arab bin Nasir e con una forza crescente di uomini delle trib\u00f9 marci\u00f2 su Barka. Seguirono combattimenti confusi, con Muhammad bin Nasir molto pi\u00f9 forte sulla terra ma Kalf che aveva il vantaggio di possedere una flotta notevole.\nImam.\nMohammed bin Nasir prese il sopravvento. Nel settembre del 1724 convoc\u00f2 una riunione degli sceicchi dell'Oman e a essi dichiar\u00f2 la sua intenzione di ritirarsi dalla lotta. Come previsto, gli fu chiesto invece di accettare il titolo di imam. Il 2 ottobre 1724 fu eletto imam. Il suo rivale, Khalf bin Mubarak, suscit\u00f2 problemi tra le trib\u00f9 settentrionali. Durante uno scontro verificatosi a Sohar nel 1728 rimasero uccisi sia Khalf bin Mubarak che Muhammad bin Nasir. Il presidio di Sohar riconobbe imam Sayf bin Sultan II e fu reinstallato a Nizwa. Tuttavia, alcuni abitanti di Az Zahirah elessero imam il cugino di Sayf, Bal'arab bin Himyar."}
{"id": "8295984", "revid": "149485", "url": "https://it.wikipedia.org/wiki?curid=8295984", "title": "Hallgeir Engebraten", "text": ""}
{"id": "8296006", "revid": "287204", "url": "https://it.wikipedia.org/wiki?curid=8296006", "title": "William Marks", "text": "Fu uno dei leader spirituali della Chiesa di Ges\u00f9 Cristo dei Santi degli Ultimi Giorni e un membro della Prima Presidenza della Chiesa Riorganizzata. Il suo nome \u00e8 menzionato dal testo canonico \"Dottrina e Alleanze\" nelle rispettive edizioni adottate dalle due Chiese.\nFiglio di Cornwall (o Cornell) Marks e di Sarah Goodrich, il 2 maggio 1813 spos\u00f2 Rosannah Robinson e fu padre di cinque figli.\nBiografia.\nMarks fu battezzato nella Chiesa dei Santi degli Ultimi Giorni nell'aprile del 1835 a New York e, poco tempo pi\u00f9 tardi, ricevette l'orfinazione sacerdotale. Il 3 giugno 1836 fu ordinato anziano. In parte a causa della mancanza di documenti attestanti il rito, il battesimo fu ripetuto per procura il 29 gennaio 1965, successivamente alla morte del leader religioso e in conformit\u00e0 agli usi della Chiesa.\nA settembre del 1837, Marks fu nominato all'Alto Consiglio permanente di Kirtland, nell'Ohio e agente della rivista \"Messenger and Advocate\", allorch\u00e9 Joseph Smith e altri fuggirono dall'Ohio sotto pressione della folla. Secondo il testo di riferimento D&amp;C 117, Marks ricevette per rivelazione il mandato di lasciare l'Ohio e di trasferirsi a Far West, nel Missouri, in qualit\u00e0 di presidente dei corpi dei santi, le comunit\u00e0 ecclesiali della regione. Prima del suo arrivo, i mormoni furono espulsi dallo stato a seguito del cosiddetto Ordine di sterminio (\"Extermination Order\"\") approvato dall'allora governatore Lilburn W. Boggs.\nIl 29 marzo 1838, Marks fu visto da Joseph Smith, che scrisse al riguardo:\nNel 1839, si stabil\u00ec la prima comunit\u00e0 mormone a Commerce, nell'Illinois. Marks fu nominato presidente dell'unit\u00e0 amministrativa di Commerce e, in seguito, presidente dello \"stake\" di Nauvoo di Sion, posizione che ricopr\u00ec fino al 1844.\nA febbraio del 1841, fu anche eletto consigliere comunale e fra i reggenti dell'universit\u00e0 locale. Nel 1841, fu uno dei membri fondatori dell'Associazione agricola e manifatturiera di Nauvoo. Secondo il testo di riferifento DeA 124, fu nominato per rivelazione a essere membro e servitore del comitato della Casa di Nauvoo nonch\u00e9 il gestore di Mansion House, l'abitazione privata di Joseph Smith adibita anche a tempio per le ordinazioni della comunit\u00e0.\nAd aprile del 1841 assistette alla posa della prima pietra angolare del Tempio di Nauvoo, in qualit\u00e0 di presidente, e, un anno pi\u00f9 tardi, fu iniziato nella massoneria. \nSecondo il sito della Chiesa di Ges\u00f9 Cristo dei Santi degli Ultimi Giorni, il 18 dicembre 1841 fu fondata una loggia massonica a Nauvoo, alla quale aderirono Joseph Smith e altri 39 membri.\nIl 4 maggio 1842, Marks divenne membro del Consiglio dei Cinquanta.\nSebbene fosse un caro amico di Joseph Smith, Marks si trov\u00f2 occasionalmente in contrasto con il fondatore della Chiesa. Durante la conferenza generale svoltasi a ottobre del 1843, Smith argoment\u00f2 con varie prove la sua proposta di respingere Sidney Rigdon dalla carica di primo consigliere della Prima Presidenza. In particolare, accus\u00f2 Rigdon, l'amico di lunga data di Marks, di aver perso la sua \"integrit\u00e0 e fermezza\", asserendo di non nutrire pi\u00f9 fiducia nei suoi confronti n\u00e9 come leader della chiesa n\u00e9 come suo consigliere. \nInvece, Marks fece cenno a Rigdon di rimanere nella sua posizione di consigliere della Prima Presidenza, col sostegno di altri membri della chiesa. A seguito della posizione di rifiuto assunta da Smith\", la maggior parte del direttivo principale della chiesa, inclusi i membri del Consiglio dei Cinquanta e del Sacro Ordine (\"Anointed Quorum\"), misero in discussione l'autorit\u00e0 di Rigdon e la sua pretesa di succedere a Smith come capo della chiesa.\nRigdon e Marks furono anche noti oppositori del matrimonio plurimo. Coloro che sostenevano questa pratica controversa istituita da Smith vedevano tale dissenso come sleale.\nSmith tenne un sermone in occasione del funerale del figlio di Marks, nel quale disse:\nTale sermone funebre \u00e8 considerato uno dei discorsi di Smith pi\u00f9 introspettivi e pi\u00f9 partecipati dal punto di vista emotivo. Alcuni mormoni vi ravvisarono un presentimento e una profezia della morte che lo avrebbe raggiunto di l\u00ec a breve.\nNelle settimane prima della morte di Joseph Smith, Marks afferm\u00f2 che Joseph and\u00f2 da lui e gli confess\u00f2 che il matrimonio plurimo si era rivelato una maledizione piuttosto che una benedizione per la chiesa. Secondo Marks, Smith avrebbe voluto avviare passi decisi contro tale pratica, ma la morte glielo imped\u00ec. La versione di Marks \u00e8 stata associata ad altre presunte prove come la distruzione dei suoi paramenti indossati nel tempio. Non tutti i membri della gerarchia della chiesa furono convinti dalla testimonianza di Marks.\nQuindi in seguito afferm\u00f2 che se Joseph \u00abavesse seguito lo Spirito di rivelazione [presente] in lui, non sarebbe mai andato a Cartagine\u00bb. Inoltre, Young avrebbe anche affermato che Smith rinneg\u00f2 la dottrina del matrimonio poligamo in punto di morte. Marks fu smentito anche da Joseph Smith III, il cui padre era stato nominato fra i promotori della legittimazione della poligamia.\nCoinvolgimento nella RLDS.\nDopo l'esodo dei seguaci di Young nello Utah, Marks si persuase che le affermazioni di Sidney Rigdon sulla leadership fossero infondate e si un\u00ec al movimento di James Strang, diventando consigliere nell'organismo chiamato Prima Presidenza.\nFra il 1853 e il 1855, Marks si allontan\u00f2 dal movimento per entrare a far parte di altre denominazioni dei Santi degli Ultimi Giorni. Durante questo periodo, ebbe modo di collaborare con Zenas H. Gurley, Jason W. Briggs e William W. Blair. Convinti che la successione nella presidenza della chiesa dovesse essere di tipo patrilineare, i quattro promossero il progetto di fondazione di una nuova Chiesa Riorganizzata di Ges\u00f9 Cristo dei Santi degli Ultimi Giorni .\nFra il 1853 e il 1859, cercano a pi\u00f9 riprese di convincere Joseph Smith III a lasciarsi eleggere alla guida del movimento RLDS, cosa che Smith III alla fine fece.\nL'11 giugno 1859, Marks fu formalmente accolto all'interno della nuova chiesa, senza la celebrazione di un altro rito battesimale. Fu invece riconosciuta la validit\u00e0 del precedente sacramento ricevuto dalla Chiesa di Ges\u00f9 Cristo dei Santi degli Ultimi Giorni. Mark e Gurley presiedettero la conferenza svoltasi nell'aprile del 1860, durante la quale ordinarono Joseph Smith III come presidente del sommo sacerdozio della Chiesa neocostituita.\nJoseph Smith III riport\u00f2 di aver ricevuto nel marzo del 1863 \u00abuna rivelazione che comandava alla chiesa di chiamare e ordinare William Marks quale consigliere del presidente, in modo che il Quorum [della Prima Presidenza] potesse essere pi\u00f9 perfettamente preparato ad assolvere i compiti a esso spettanti\u00bb. Tale rivelazione fu presentata alla Conferenza generale della Chiesa RLDS dell'aprile 1863 e trascritta nel testo canonico \"Dottrina e Alleanze\", alla Sezione 115. Nella medesima occasione, fu ordinato Marks, che si un\u00ec a Joseph Smith III e a Jason W. Briggs nell'organismo della Prima Presidenza RLDS.\nNel 1866, Marks fu nominato membro del comitato incaricato di esaminare i manoscritti dalla vedova di Emma Smith Bidamon, vedova di Joseph Smith, e in particolare di curare la pubblicazione della sua traduzione della Bibbia.\nIl 22 maggio 1872 Marks mor\u00ec a Plano, nell'Illinois. La tomba si trova nel cimitero di Shabbona Grove, a Dekalb, adiacente a quella della moglie Rosannah Robinson Marks, che si spense il 18 ottobre 1862. Marks si era sposato in seconde nozze nel 1866 con Julia Ann Durfee, che gli sopravvisse."}
{"id": "8296009", "revid": "298229", "url": "https://it.wikipedia.org/wiki?curid=8296009", "title": "Konstantinos Douvalidis", "text": ""}
{"id": "8296010", "revid": "486946", "url": "https://it.wikipedia.org/wiki?curid=8296010", "title": "Numero di Young", "text": ""}
{"id": "8296011", "revid": "599013", "url": "https://it.wikipedia.org/wiki?curid=8296011", "title": "Bj\u00f8rn Magnussen", "text": "Biografia.\nAi campionati europei di Heerenveen 2020 ha vinto la medaglia d'argento nello sprint a squadre, gareggiando con i connazionali Odin By Farstad e H\u00e5vard Holmefjord Lorentzen."}
{"id": "8296015", "revid": "767487", "url": "https://it.wikipedia.org/wiki?curid=8296015", "title": "Partito del Rinnovamento Sociale (Guinea-Bissau)", "text": "Il Partito del Rinnovamento Sociale (in portoghese: \"Partido da Renova\u00e7\u00e3o Social\" - PRS) \u00e8 un partito politico guineense di orientamento social-liberale fondato nel 1992 da Kumba Ial\u00e1, gi\u00e0 esponente del Partito Africano per l'Indipendenza della Guinea e di Capo Verde."}
{"id": "8296016", "revid": "1310927", "url": "https://it.wikipedia.org/wiki?curid=8296016", "title": "Pavel Marin", "text": ""}
{"id": "8296023", "revid": "729019", "url": "https://it.wikipedia.org/wiki?curid=8296023", "title": "Christian Oberbichler", "text": "Biografia.\nAi campionati europei di Heerenveen 2020 ha vinto la medaglia di bronzo nello sprint a squadre, gareggiando con i connazionali Oliver Grob e Livio Wenger."}
{"id": "8296028", "revid": "767487", "url": "https://it.wikipedia.org/wiki?curid=8296028", "title": "The Sign of the Rose", "text": "The Sign of the Rose \u00e8 un film muto del 1922 diretto da Harry Garson. Il soggetto si basa sull'omonimo lavoro teatrale di George Beban che, a Broadway, era andato in scena al Garrick Theatre l'11 ottobre 1911, interpretato dallo stesso Beban che aveva gi\u00e0 ricoperto lo stesso ruolo in una versione precedente, \"The Alien\", film del 1915 diretto da Thomas H. Ince.\nProduzione.\nIl film fu prodotto dalla George Beban Productions.\nDistribuzione.\nIl copyright del film, richiesto dalla American Releasing, fu registrato il 1\u00ba settembre 1922 con il numero LP18749.&lt;br&gt;\nDistribuito dalla American Releasing Corporation (ARC) e presentato da Harry Garson, il film usc\u00ec nelle sale statunitensi il 3 settembre 1922.\nNon si conoscono copie ancora esistenti della pellicola che viene considerata presumibilmente perduta."}
{"id": "8296030", "revid": "110141013", "url": "https://it.wikipedia.org/wiki?curid=8296030", "title": "Diagramma tensione-deformazione", "text": ""}
{"id": "8296058", "revid": "729019", "url": "https://it.wikipedia.org/wiki?curid=8296058", "title": "Oliver Grob", "text": "Biografia.\nAi campionati europei di Heerenveen 2020 ha vinto la medaglia di bronzo nello sprint a squadre, gareggiando con i connazionali Christian Oberbichler e Livio Wenger."}
{"id": "8296059", "revid": "110141714", "url": "https://it.wikipedia.org/wiki?curid=8296059", "title": "Funzione sempre crescente", "text": ""}
{"id": "8296061", "revid": "110141720", "url": "https://it.wikipedia.org/wiki?curid=8296061", "title": "Funzione monotona crescente", "text": ""}
{"id": "8296063", "revid": "110141727", "url": "https://it.wikipedia.org/wiki?curid=8296063", "title": "Effetto Poisson", "text": ""}
{"id": "8296064", "revid": "110141733", "url": "https://it.wikipedia.org/wiki?curid=8296064", "title": "Strizione plastica", "text": ""}
{"id": "8296069", "revid": "729019", "url": "https://it.wikipedia.org/wiki?curid=8296069", "title": "Livio Wenger", "text": "Biografia.\n\u00c8 fratello di Nadja Wenger, anche lei pattinatrice di livello internazionale.\nHa rappresentato la ai Giochi olimpici invernali di concorrendo nei 1500 metri, nei 5000 metri e nella mass start.\nAi campionati europei di Heerenveen 2020 ha vinto la medaglia di bronzo nello sprint a squadre, gareggiando con i connazionali Christian Oberbichler e Oliver Grob."}
{"id": "8296073", "revid": "110141891", "url": "https://it.wikipedia.org/wiki?curid=8296073", "title": "Curva di trazione", "text": ""}
{"id": "8296092", "revid": "767487", "url": "https://it.wikipedia.org/wiki?curid=8296092", "title": "Il naufrago", "text": "Il naufrago (\"The Cheaters\", noto anche con il titolo \"The Castaways\") \u00e8 un film del 1945, diretto da Joseph Kane.\nTrama.\nLa famiglia dell'uomo d'affari newyorkese J. C. Pidgeon, altrimenti facoltosa, \u00e8 sull'orlo di una bancarotta, dalla quale pu\u00f2 essere salvata solo dall'eventuale eredit\u00e0 dello zio, in punto di morte. All'approssimarsi del Natale Therese Pidgeon, la figlia maggiore di J.C. e consorte, propone ai genitori di accogliere in famiglia, per le festivit\u00e0, come atto di carit\u00e0, un bisognoso. La scelta cade su Anthony Marchaund, un tempo famoso e talentuoso attore, ora caduto in povert\u00e0.\nLo zio muore, e nel suo testamento figura, inaspettatamente, che egli lascia la sua notevole eredit\u00e0 ad una certa Florie Watson, attrice, che il defunto aveva conosciuto qualche decennio prima, purch\u00e9 ella venga rintracciata in un lasso di tempo ragionevole (stabilito dall'esecutore testamentario in una settimana), scaduto il quale l'eredit\u00e0 andrebbe ai Pidgeon. I Pidgeon cercano allora di rintracciare Florie, la ritrovano, e, cercano di non farle sapere dell'eredit\u00e0 che le spetta, notizia della quale aveva iniziato a diffondersi tramite la stampa. I Pidgeon invitano Florie, che al momento \u00e8 soggetta anch'essa a difficolt\u00e0 finanziarie, nella loro casa di campagna, insieme a Anthony Marchaund.\nLa notte di Natale, dopo che il cottage era stato visitato da cantori di \"carols\" natalizie, Anthony, in una prestazione che dimostrava quanto poco la povert\u00e0 avesse inficiato la sua verve attoriale, facendo un paragone fra i Pidgeons e i protagonisti della famosa novella natalizia di Dickens, svela a Florie, alla presenza di tutti, il reale intento della famiglia.\nL'eredit\u00e0 spetta dunque a Florie, che decide, comunque, considerato l'affetto con cui era stata accolta, al di l\u00e0 dei motivi pecuniari, di dividerla a met\u00e0 coi Pidgeon.\nProduzione.\nIl soggetto originale venne concepito da Frances Hyland e Albert Ray per Binnie Barnes, attrice comica nota per ruoli secondari nei major studios e per ruoli principali negli studios a basso costo, come Republic Pictures. \"Il naufrago\" venne acquistato dalla Paramount Pictures per il ritorno sugli schermi di John Barrymore e Carole Lombard, ma fu\nsuccessivamente tenuto nel cassetto fin dopo la morte dei due attori, ed infine venduto alla Republic. Ai tempi la casa di produzione si era specializzata in B-western, e fu pertanto una scelta singolare quella di occuparsi di una screwball comedy. Molti attori del film furono reclutati da altri studios, incluso Joseph Schildkraut, ormai leggendaria star del muto. Le riprese vennero effettuate principalmente fra il 1\u00ba febbraio e met\u00e0 marzo del 1945.\nAccoglienza.\nL'anonimo critico del \"New York Times\" fece del film una recensione alquanto caustica: \"La Republic non stava scherzando quando ha intitolato l'insulso filmetto fatto uscire ieri nella grande mela \"Il naufrago\".\" (Titolo originale: \"The Cheaters\", \"I truffatori\"). \"In effetti si tratta di un raggiro. (\u2026) il film \u00e8 scadente, una miscela di piattumi privi di spirito. E diversi buoni attori vi appaiono sprecati.\"\nIn una recensione successiva il critico e storico del cinema Leonard Maltin si \u00e8 mostrato pi\u00f9 caritatevole: \"Cast eccellente per la godibilissima storia di un'opulenta famiglia di snob resa pi\u00f9 umana dall'attore decaduto che invita per la cena natalizia.\" \nDistribuzione.\nIl film usc\u00ec in una riedizione del 1949 col titolo The Castaway, e quando la Republic negli anni '50 vendette il proprio catalogo, usato per la programmazione televisiva notturna, il film venne trasmesso come strenna natalizia per tutti gli anni '60 e '70. \n\"Il naufrago\" \u00e8 uscito in DVD (in lingua inglese) nel 2008 a cura delle edizioni \"Hollywood's Attic\"."}
{"id": "8296095", "revid": "124779394", "url": "https://it.wikipedia.org/wiki?curid=8296095", "title": "Anya Chalotra", "text": "Biografia.\nAnya Chalotra \u00e8 nata e cresciuta a Lower Penn nel South Staffordshire da madre inglese e padre indiano. Dopo il diploma alla St. Dominic's Grammar School for Girls di Brewood, Chalotra ha studiato recitazione prima alla London Academy of Music and Dramatic Art e poi alla Guildhall School of Music and Drama.\nNel 2017 ha fatto il debutto sulle scene londinesi interpretando Ero in un allestimento del \"Molto rumore per nulla\" di Shakespeare al Globe Theatre. L'anno successivo ottenne recensioni molto positive per la sua interpretazione nella pi\u00e8ce \"The Village\", in scena a Stratford East, mentre nel 2019 ha recitato nel dramma di Ibsen \"Peer Gynt\" in scena al Royal National Theatre.\nSempre nel 2018 ha fatto il suo esordio anche sul piccolo schermo, interpretando i ruoli ricorrenti di Jennifer Ashman e Lily Marbury rispettivamente nelle serie TV \"Wanderlust\" e \"Agatha Christie - La serie infernale\". Nel 2019 doppia il ruolo principale di Robin Loxley nella serie d'animazione \"Sherwood\" e nello stesso anno ha interpretato la co-protagonista Yennefer di Vengerberg nella serie di Netflix \"The Witcher\".\nDoppiatrici italiane.\nNelle versioni in italiano, Anya Chalotra \u00e8 stata doppiata da:"}
{"id": "8296104", "revid": "339392", "url": "https://it.wikipedia.org/wiki?curid=8296104", "title": "Cefeidi", "text": ""}
{"id": "8296107", "revid": "125008667", "url": "https://it.wikipedia.org/wiki?curid=8296107", "title": "Joey Batey", "text": "Biografia.\nJoey Batey \u00e8 nato e cresciuto a Newcastle upon Tyne e si \u00e8 laureato al Robinson College dell'Universit\u00e0 di Cambridge prima di studiare recitazione all'\u00c9cole Internationale de Th\u00e9\u00e2tre Jacques Lecoq di Parigi. Nel 2014 ha fatto il suo debutto sul grande schermo con il film \"Posh\" e nello stesso anno si \u00e8 unito alla Royal Shakespeare Company, con la quale ha interpretato il ruolo di Mark Smeaton nell'adattamento teatrale del romanzo di Hilary Mantel \"Wolf Hall\". Batey ha interpretato il ruolo di Smeaton nella prima della pi\u00e8ce a Stratford-upon-Avon, per poi tornare a ricoprire la parte nella prima londinese all'Aldwych Theatre del West End e poi anche a Broadway nel 2015.\nParallelamente alla carriera teatrale, Batey ha continuato a recitare anche in numerose serie televisive britanniche, tra cui \"The White Queen\", \"In the Dark\" e \"Shakespeare &amp; Hathaway\", per poi ottenere una maggiore visibilit\u00e0 nel 2019 quando ha interpretato il bardo Ranuncolo nella serie di Netflix \"The Witcher\".\nDoppiatori italiani.\nNelle versioni in italiano delle opere in cui ha recitato, Joey Batey \u00e8 stato doppiato da:"}
{"id": "8296108", "revid": "585241", "url": "https://it.wikipedia.org/wiki?curid=8296108", "title": "Jur Jano\u0161ka", "text": " Fu uno dei firmatari della Dichiarazione di Martin.\nBiografia.\nEra figlio di Jurko Jano\u0161ka, un contadino, e della moglie Zuzana Vajzerov\u00e1. Fu battezzato nella Chiesa evangelica con il nome di Jurko. \nFrequent\u00f2 la scuola popolare di Doln\u00fd Kub\u00edn e dal 1871 al 1876 prosegu\u00ec gli studi ai ginnasi di Martin, Rev\u00faca e al liceo evangelico di Ke\u017emarok. A Ke\u017emarok fond\u00f2 un'associazione studentesca con scopi istruttivi, redasse i suoi giornali manoscritti \"Dennica\" e \"Bleiben\". Dal 1876 al 1879 studi\u00f2 teologia a Rostock e a Vienna. A Vienna fu segretario del circolo studentesco slovacco \"Tatran\". \nTerminati gli studi, torn\u00f2 a Doln\u00fd Kub\u00edn, ove fu dapprima insegnante (1879 - 1880) e dopo essere stato ordinato sacerdote, divenne anche cappellano. In seguito fu parroco a Liptovsk\u00e1 Sielnica dal 1880 al 1883, quindi a Jasenov\u00e1 dal 1883 al 1895 e a Liptovsk\u00fd Mikul\u00e1\u0161 da quell'anno fino alla morte.\nPrese attivamente parte al movimento nazionale slovacco gi\u00e0 prima del 1918. Contro la magiarizzazione denunci\u00f2 i conventi della Chiesa evangelica sui giornali ecclesiastici. Difese gli interessi nazionali di fronte al magistrato del comitato di Lipt\u00f3. Propagand\u00f2 la reciprocit\u00e0 fra cechi e slovacchi. Dall'ottobre del 1918 fu membro del Consiglio nazionale slovacco e fu uno dei firmatari della Dichiarazione di Martin. Dal 1918 al 1920 fu deputato all'Assemblea nazionale rivoluzionaria, membro del cosiddetto club slovacco. Fu un sostenitore del Partito nazionale slovacco (SNS).\nDal 1922 fu vescovo del distretto orientale e primo vescovo generale della Chiesa evangelica slovacca. Nello stesso anno divenne anche presidente della Matica slovensk\u00e1.\nJano\u0161ka fu anche scrittore e critico letterario. Scrisse libri per bambini e ragazzi. Fu autore di biografie di personalit\u00e0 della cultura e della Chiesa evangelica. Collaborava al giornale letterario \"Slovensk\u00e9 poh\u013eady\". Fu presidente della Societ\u00e0 letteraria evangelica. Contribu\u00ec allo sviluppo della stampa evangelica, nel 1887 fond\u00f2 il giornale \"Cirkevn\u00e9 listy\", di cui fu redattore fino al 1921. Fu redattore anche di \"Tranovsk\u00e9ho evanjelick\u00fd kalend\u00e1r\" (1899 - 1921), \"\u010casopis pre ev. bohoslovie\" (1901) ed \"Evanjelick\u00fd kazate\u013e\" (1905 - 1911). Nel 1898 fu cofondatore del circolo \"Tranoscius\".\nSulla sua figura fu girato un film documentario, con il titolo \"Juraj Jano\u0161ka\", diretto da Fedor Bartko."}
{"id": "8296109", "revid": "92723", "url": "https://it.wikipedia.org/wiki?curid=8296109", "title": "Juraj Jano\u0161ka", "text": ""}
{"id": "8296122", "revid": "92723", "url": "https://it.wikipedia.org/wiki?curid=8296122", "title": "Chiesa evangelica augustea in Polonia", "text": ""}
{"id": "8296124", "revid": "61051", "url": "https://it.wikipedia.org/wiki?curid=8296124", "title": "Chiesa di San Macario (Argenta)", "text": ""}
{"id": "8296126", "revid": "61051", "url": "https://it.wikipedia.org/wiki?curid=8296126", "title": "Chiesa di Santa Maria Maddalena (Argenta)", "text": ""}
{"id": "8296134", "revid": "110142386", "url": "https://it.wikipedia.org/wiki?curid=8296134", "title": "Frequenze naturali", "text": ""}
{"id": "8296135", "revid": "110142371", "url": "https://it.wikipedia.org/wiki?curid=8296135", "title": "Frequenza naturale", "text": ""}
{"id": "8296136", "revid": "110142410", "url": "https://it.wikipedia.org/wiki?curid=8296136", "title": "Forzante", "text": ""}
{"id": "8296137", "revid": "110142401", "url": "https://it.wikipedia.org/wiki?curid=8296137", "title": "Sorgente (fisica)", "text": ""}
{"id": "8296140", "revid": "110142466", "url": "https://it.wikipedia.org/wiki?curid=8296140", "title": "Livello di frequenza", "text": ""}
{"id": "8296159", "revid": "767487", "url": "https://it.wikipedia.org/wiki?curid=8296159", "title": "Ildebrandino VIII Aldobrandeschi", "text": "Biografia.\nFiglio di Ildebrandino Novello degli Aldobrandeschi, ebbe la conferma del titolo di conte palatino dall'imperatore Enrico VI il 27 aprile 1195. In seguito alla ribellione di Viterbo contro papa Innocenzo III, venne nominato nel 1199 capitano del popolo e podest\u00e0 della citt\u00e0.\nCostretto a scendere a patti con le citt\u00e0 vicine che minacciavano il contado maremmano, sigl\u00f2 degli accordi con Siena e con Orvieto nel 1202. Riappacificatosi con il papa, ricevette da questi conferma di vari castelli, e guid\u00f2 insieme a Ranuccio Farnese la cavalleria orvietana nell'estate 1207.\nNel 1210 ottenne dall'imperatore Ottone IV alcuni benefici, tra cui il territorio di Pitigliano, appartenuto a Ranieri di Bartolomeo.\nAlla sua morte, databile tra agosto e novembre 1212, ebbe inizio il conflitto tra i figli Ildebrandino IX, Guglielmo e Bonifacio per l'eredit\u00e0 che port\u00f2 alla divisione della contea e alla nascita del ramo di Santa Fiora."}
{"id": "8296183", "revid": "61051", "url": "https://it.wikipedia.org/wiki?curid=8296183", "title": "Football Club Femminile Como 2000 2003-2004", "text": "Questa voce raccoglie le informazioni riguardanti il Football Club Femminile Como 2000 nelle competizioni ufficiali della stagione 2003-2004.\nStagione.\nLa stagione del Como 2000 si apre con la conferma del tecnico Dolores Prestifilippo alla guida della squadra. Nell'organico si segnala la perdita dell'attaccante Paola Brumana, trasferitasi al , e l'arrivo della pari reparto Fortuna Illiano, di provenienza . In rosa \u00e8 presenta anche l'azzurrina Under-19 Agnese Ricco. Gli incontri casalinghi vengono disputati al Centro sportivo comunale Belvedere di Como.\nLa prima parte del campionato si rivela difficile, con le lariane che dopo aver riposato alla 1\u00aa giornata e vinto nettamente l'incontro inaugurale in trasferta con la neopromossa per 4-1, faticano a uscire dalla parte bassa della classifica. La decisione della dirigenza di esonerare Prestifilippo in favore della Stefania Basilico, allenatrice della formazione Primavera, presa prima della fine della stagione di andata, e l'inserimento di quattro nuove giocatrici in arrivo dal Fiammamonza per integrare tutti i reparti, non cambia le sorti della squadra che, con nove sconfitte e soli tre pareggi, precipita al tredicesimo e ultimo posto. La sconfitta patita nella trasferta con l' del 17 aprile 2004, alla 24\u00aa giornata, ne determina la matematica retrocessione in Serie A2.\nIn Coppa Italia, dopo essere entrata nel torneo a gennaio, al quarto turno, come tutte le squadre di Serie A, il Como 2000 si impone facilmente sul , formazione che disputa il campionato di due livelli inferiore, con il risultato di 10-0. Al turno successivo viene eliminato dal , formazione che dopo gli inserimenti provenienti dalla , in crisi economica, inizia il percorso per sollevarsi dalle posizioni di rincalzo.\nMaglie e sponsor.\nLa tenuta da gioco \u00e8 formata da maglia bianca, pantaloncini blu e calzettoni bianchi.\nRisultati.\nSerie A.\nGirone di andata.\n13 settembre 2003, 1\u00aa giornata: il Como 2000 riposa.\nGirone di ritorno.\n17 gennaio 2004, 14\u00aa giornata: il Como 2000 riposa."}
{"id": "8296184", "revid": "124123", "url": "https://it.wikipedia.org/wiki?curid=8296184", "title": "Nati nel 320 a.C.", "text": ""}
{"id": "8296185", "revid": "124123", "url": "https://it.wikipedia.org/wiki?curid=8296185", "title": "Nati nel 355 a.C.", "text": ""}
{"id": "8296208", "revid": "729019", "url": "https://it.wikipedia.org/wiki?curid=8296208", "title": "Coppa del Mondo di skeleton 1989", "text": "La Coppa del Mondo di skeleton 1989 \u00e8 stata la terza edizione del massimo circuito mondiale dello skeleton, manifestazione organizzata annualmente dalla Federazione Internazionale di Bob e Skeleton; \u00e8 iniziata il 19 novembre 1988 a Calgary, in Canada, e si \u00e8 conclusa a Winterberg, nell'allora Germania Ovest. Furono disputate tre gare, unicamente nel singolo uomini, in altrettante differenti localit\u00e0.\nAl termine della stagione si tennero anche i campionati mondiali di Sankt Moritz 1989, in Svizzera, competizione non valida ai fini della Coppa del Mondo.\nVincitore della coppa di cristallo, trofeo conferito al vincitore del circuito, fu lo svizzero Alain Wicki, alla sua prima affermazione nel massimo circuito mondiale dopo i due secondi posti ottenuti nelle prime due edizioni del 1986/87 e del 1987/88."}
{"id": "8296214", "revid": "729019", "url": "https://it.wikipedia.org/wiki?curid=8296214", "title": "Coppa del Mondo di skeleton 1988", "text": "La Coppa del Mondo di skeleton 1988 \u00e8 stata la seconda edizione del massimo circuito mondiale dello skeleton, manifestazione organizzata annualmente dalla Federazione Internazionale di Bob e Skeleton; \u00e8 iniziata il 30 gennaio 1988 a Sankt Moritz, in Svizzera, e si \u00e8 conclusa il 14 febbraio 1988 a Winterberg, nell'allora Germania Ovest. Furono disputate tre gare, unicamente nel singolo uomini, in altrettante differenti localit\u00e0.\nLa tappa conclusiva di Winterberg assegn\u00f2 anche il titolo europeo e quello nordamericano 1988.\nVincitore della coppa di cristallo, trofeo conferito al vincitore del circuito, fu l'austriaco Andi Schmid, alla sua seconda affermazione consecutiva nel massimo circuito mondiale dopo il successo ottenuto nell'edizione inaugurale del 1986/87."}
{"id": "8296219", "revid": "1602064", "url": "https://it.wikipedia.org/wiki?curid=8296219", "title": "Cobra thailandese", "text": ""}
{"id": "8296221", "revid": "1602064", "url": "https://it.wikipedia.org/wiki?curid=8296221", "title": "Cobra del Bengala", "text": ""}
{"id": "8296222", "revid": "729019", "url": "https://it.wikipedia.org/wiki?curid=8296222", "title": "Coppa del Mondo di skeleton 1987", "text": "La Coppa del Mondo di skeleton 1987 \u00e8 stata l'edizione inaugurale del massimo circuito mondiale dello skeleton, manifestazione organizzata annualmente dalla Federazione Internazionale di Bob e Skeleton.\nVincitore della coppa di cristallo, trofeo conferito al vincitore del circuito, fu l'austriaco Andi Schmid."}
{"id": "8296234", "revid": "295921", "url": "https://it.wikipedia.org/wiki?curid=8296234", "title": "The Canadian Encyclopedia", "text": ""}
{"id": "8296250", "revid": "729019", "url": "https://it.wikipedia.org/wiki?curid=8296250", "title": "Mego (etichetta discografica)", "text": "La Mego era un'etichetta discografica indipendente austriaca con sede a Vienna e specializzata in musica elettronica e sperimentale.\nStoria.\nLa Mego fu fondata da Peter \"Pita\" Rehberg, Ramon Bauer, Andreas Pieper e Peter Meininger nel 1994. La prima uscita della Mego fu \"Fridge Trax EP\" (1995), un EP di discreto successo che fu composto utilizzando i \"sample\" di frigoriferi in funzione. In seguito fu pubblicato \"Die Mondlandung\" (1995), un'altra pubblicazione fortunata che presenta i campionamenti del primo allunaggio del 1969. Nel 1999 l'etichetta fu premiata in occasione del Prix Ars Electronica nella categoria \"Digital Music\". Nel 2003, la rivista \"The Wire\" defin\u00ec la Mego una delle pi\u00f9 importanti etichette discografiche elettroniche dell'ultimo decennio. Fra gli artisti che hanno inciso per la Mego vi sono Christian Fennesz, Merzbow, Jim O'Rourke, Radian, Stephen O\u2019Malley e Kim Cascone. La Mego fu chiusa nel giugno del 2005 e, durante l'anno seguente, Peter Rehberg inaugur\u00f2 la Editions Mego."}
{"id": "8296262", "revid": "1728", "url": "https://it.wikipedia.org/wiki?curid=8296262", "title": "Onorio (imperatore romano)", "text": ""}
{"id": "8296269", "revid": "1305772", "url": "https://it.wikipedia.org/wiki?curid=8296269", "title": "Cattedrale di Nostra Signora della Candelaria", "text": "La denominazione di Cattedrale di Nostra Signora della Candelaria riguarda numerose cattedrali cattoliche in onore di Maria, madre di Ges\u00f9, venerata con il nome di Vergine della Candelaria:"}
{"id": "8296274", "revid": "599013", "url": "https://it.wikipedia.org/wiki?curid=8296274", "title": "Jeremiah Martin", "text": ""}
{"id": "8296279", "revid": "1305772", "url": "https://it.wikipedia.org/wiki?curid=8296279", "title": "Acido laballenico", "text": "L'acido laballenico \u00e8 un acido grasso lineare composto da 18 atomi di carbonio, con 2 doppi legami consecutivi (allene) in posizione 5=6=7. Ha formula di struttura CH3-(CH2)10-CH=C=CH-(CH2)3-COOH. \nSi tratta di uno dei rari acidi grassi allenici rilevabili in natura.\nIl gruppo allenico \u00e8 responsabile della marcata attivit\u00e0 ottica ([\u03b1]D20 = \u221247\u00b0) dell'acido laballenico.\nFu isolato per la prima volta nel 1964 dall'olio di semi di \"Leonotis nepetaefolia\", una pianta della famiglia delle \"Lamiaceae\" da M.O. Bagby, C.R. Smith Jr. e I.A. Wolff, e identificato dagli stessi autori un anno dopo. L'olio di \"Leonotis nepetaefolia\" ne contiene il 16% in peso. Successivamente \u00e8 stato isolato in concentrazioni pi\u00f9 alte negli oli di semi di altre piante: \"Leucas helianthimifolia\" (\u224846%); \"Leucas ciliata vestita\" (\u224844%); \"Hirta leucas\" (\u224841%); \"Leucas ciliata ciliata\"(\u224830%); \"Marrubioides marrubioides\" (\u224830%); \"Cephalotheus leucas\" (\u224828%); \"Phlomis tuberosa\" (\u224825%) e altri.\nI derivati vegetali con alto tenore di acidi grassi allenici hanno mostrato attivit\u00e0 citotossica, anti-infiammatoria e antivirale."}
{"id": "8296283", "revid": "599013", "url": "https://it.wikipedia.org/wiki?curid=8296283", "title": "Konrad von Alberti", "text": "Biografia.\nVon Alberti entr\u00f2 nell'esercito come ufficiale nel 1914 dopo aver frequentato l'apposita scuola di formazione e venne assegnato al 119\u00ba reggimento granatieri \"regina Olga\" del Wurttemberg, col quale rimase per tutto il primo conflitto mondiale.\nDopo la guerra, divenne istruttore presso l'accademia militare dal 1\u00ba gennaio 1935, dove insegn\u00f2 fino al 12 ottobre 1937, venendo promosso tenente colonnello dal 1\u00ba gennaio 1937. Divenne quindi comandante del 2\u00ba battaglione del 50\u00ba reggimento di fanteria tra il 12 ottobre 1937 ed il 24 settembre 1939 e dal 24 settembre al 10 novembre 1939 fu comandante del 284\u00ba reggimento di fanteria.\nDopo essere diventato colonnello il 1\u00ba novembre 1939, venne promosso ad altri incarichi di comando.\nDal 2 al 30 maggio 1942 fu comandante provvisorio della 1\u00aa armata di Panzer. Divenne quindi comandante del 179\u00ba reggimento di fanteria il 20 giugno 1942 e, dopo essere stato ferito, rimase in un ospedale militare dal 7 al 22 gennaio 1943 e poi in riserva fino al 17 aprile 1943. Durante questo periodo, fu promosso a maggiore generale il 1\u00ba aprile 1943 ed assegnato al quartier generale del gruppo militare sud fino al 16 maggio 1943. Il 16 maggio 1943 divenne il successore del tenente generale Maximilian Siry come comandante della 246\u00aa divisione di fanteria ed esercit\u00f2 tale compito sino alla sua sostituzione con il maggiore generale Heinz Fiebig il 12 settembre 1943. Nel 1943 si ritir\u00f2 con la sua divisione insieme alla IX armata verso Duchovshchina.\nDopo essere tornato in riserva dal 12 al 28 settembre 1943, Alberti fu incaricato tra il 28 settembre e il 15 novembre 1943 di rivedere l'educazione e l'addestramento degli ufficiali nella scuola di guerra di Stoccarda. Prest\u00f2 quindi servizio dal 15 novembre 1943 al 18 luglio 1944 come capo dello staff dell'istruzione della XIII scuola di guerra di Norimberga e tra il 18 luglio ed il 30 settembre 1944 come capo del comando di collegamento con la 182\u00aa divisione impegnata al fianco della Repubblica Sociale Italiana. Quindi fu nuovamente posto in riserva e prese il posto del comandante di Mannheim dal 25 ottobre al 1 novembre 1944. Divenne comandante del \"gruppo Alberti\" che da lui prese il nome e col quale rimase dal 26 marzo al 5 maggio 1945, giorno in cui fu fatto prigioniero. Rilasciato il 26 giugno 1947, si ritir\u00f2 a Stoccarda dove mor\u00ec nel 1967."}
{"id": "8296287", "revid": "287204", "url": "https://it.wikipedia.org/wiki?curid=8296287", "title": "Gilles Carle", "text": "Biografia.\nLaureato in pittura, storia dell'arte, pubblicit\u00e0 e marketing presso l'\u00c9cole des beaux-arts de Montr\u00e9al, ottenne un dottorato in stampa, incisione e fotografia all'\u00c9cole des arts graphiques di Montr\u00e9al e un dottorato in letteratura dall'Universit\u00e0 di Montr\u00e9al. Dopo gli studi fond\u00f2 la casa editrice Les \u00c9ditions de l'Hexagone e collabor\u00f2 come giornalista, critico letterario e cinematografico a varie pubblicazioni. Fu inoltre autore di romanzi, racconti brevi e opere teatrali. \nNel 1960 inizi\u00f2 a collaborare con il National Film Board (NFB), prima come ricercatore e dopo breve tempo come sceneggiatore e regista; diresse svariati cortometraggi, perlopi\u00f9 documentari, prima di fare il suo esordio nel lungometraggio con \"La vie heureuse de L\u00e9opold Z\" (1965), che fu un successo di critica e pubblico. Il suo film di maggior successo fu \"Una donna con tanto amore\" (1972), che vinse cinque Canadian Film Awards e lo fece conoscere a livello internazionale. Altri titoli importanti della sua filmografia furono \"La Mort d'un b\u00fbcheron\", presentato in concorso al Festival di Cannes 1973 e che contribu\u00ec a lanciare la carriera dell'allora compagna di Carle, Carole Laure, e \"Les Plouffe\", vincitore nel 1981 di sette Genie Awards. \nLa produzione dei due decenni successivi vide l'alternarsi di documentari di pregio e pellicole di basso profilo artistico che vedevano spesso protagonista la compagna Chlo\u00e9 Sainte-Marie. Nel 1994 gli fu diagnosticata la malattia di Parkinson, che 5 anni dopo lo costrinse al ritiro, e che negli ultimi anni della sua vita lo rese paralizzato e muto. Alla sua morte per infarto nel 2009 ricevette dei funerali di stato alla Basilica di Notre-Dame di Montr\u00e9al."}
{"id": "8296288", "revid": "599013", "url": "https://it.wikipedia.org/wiki?curid=8296288", "title": "Tariq Owens", "text": ""}
{"id": "8296289", "revid": "1305772", "url": "https://it.wikipedia.org/wiki?curid=8296289", "title": "Regolazione Price-cap", "text": "La regolazione del Price-cap \u00e8 una forma di regolamentazione dei monopoli naturali. Progettata negli anni ottanta dall'economista britannico del Tesoro Stephen Littlechild, \u00e8 stata applicata a tutte le utility di rete britanniche privatizzate. Essa \u00e8 in contrasto sia con la regolamentazione del tasso di rendimento, con le utility che sono autorizzate a un tasso di rendimento fisso sul capitale, sia con la regolamentazione del tetto delle entrate, con entrate totali come variabile regolata.\nDescrizione.\nLa regolamentazione \"price cap\" regola i prezzi dell'operatore in base all'indice del price cap che riflette il tasso complessivo di inflazione nell'economia, la capacit\u00e0 dell'operatore di ottenere efficienze rispetto all'impresa media nell'economia e l'inflazione nei prezzi di input dell'operatore relativi all'impresa media nell'economia. La regolamentazione del tetto delle entrate tenta di fare la stessa cosa, ma per le entrate, piuttosto che per i prezzi.\nLa regolamentazione del price cap viene talvolta chiamata \"CPI - X\", (nel Regno Unito \"RPI-X\") dopo la formula di base utilizzata per fissare i \"price cap\". Questo prende il tasso di inflazione, misurato dall'Indice dei prezzi al consumo (UK Retail Prices Index, RPI) e sottrae i risparmi di efficienza previsti X. Nel settore idrico, la formula \u00e8 \"RPI - X + K\", dove K si basa sul capitale requisiti di investimento. Il sistema ha lo scopo di fornire incentivi per il risparmio in termini di efficienza, in quanto qualsiasi risparmio al di sopra del tasso previsto X pu\u00f2 essere trasferito agli azionisti, almeno fino alla successiva revisione dei limiti di prezzo (di solito ogni cinque anni). Una parte fondamentale del sistema \u00e8 che il tasso X si basa non solo sulla performance passata di un'azienda, ma sulla performance di altre aziende del settore: X \u00e8 inteso come proxy per un mercato competitivo, in settori che sono monopoli naturali.\nOra si consideri come un operatore di servizi pubblici potrebbe essere diverso dall'impresa media nell'economia. In primo luogo, supponiamo che l'operatore sia come l'impresa media, tranne per il fatto che i prezzi di input dell'operatore variano a un tasso diverso dal tasso di variazione per l'impresa media. Se i prezzi di input dell'operatore aumentano pi\u00f9 rapidamente del (al contrario, pi\u00f9 lentamente del) tasso di inflazione, i prezzi al dettaglio (e i ricavi) dell'operatore dovranno aumentare pi\u00f9 rapidamente del (al contrario, pi\u00f9 lentamente del) tasso di inflazione affinch\u00e9 l'operatore sia in grado di avere guadagni almeno pari al costo del capitale dell'operatore. Ora supponiamo che l'operatore sia proprio come un'azienda media, tranne per quanto riguarda la capacit\u00e0 dell'operatore di migliorare l'efficienza. Se l'operatore aumenta la sua produttivit\u00e0 pi\u00f9 rapidamente di (al contrario, pi\u00f9 lentamente) dell'impresa media, i prezzi al dettaglio (entrate) dell'operatore dovranno diminuire (al contrario, aumentare) in relazione al tasso di inflazione.\nCombinando queste due possibili differenze tra l'operatore e l'impresa media nell'economia, i prezzi al dettaglio (entrate) dell'operatore dovrebbero cambiare al tasso di inflazione, meno (al contrario, pi\u00f9) la misura in cui i suoi prezzi di input si gonfiano meno di (al contrario, maggiore di) il tasso di inflazione e meno (al contrario, pi\u00f9) la misura in cui si prevede che la produttivit\u00e0 dell'operatore migliorer\u00e0 a un tasso superiore a (al contrario, inferiore) all'impresa media nell'economia.\nL'analisi sopra identifica due cose. In primo luogo, il tasso di inflazione, I, utilizzato nell'indice del price cap rappresenta il tasso generale di inflazione per l'economia. In secondo luogo, il fattore X \u00e8 inteso a cogliere la differenza tra l'operatore e l'impresa media nell'economia rispetto all'inflazione nei prezzi dei fattori di produzione e ai cambiamenti nella produttivit\u00e0. Vale a dire, la scelta dell'indice di inflazione e del fattore X vanno di pari passo. Alcuni regolatori scelgono una misura generale dell'inflazione, come un indice nazionale dei prezzi dei prodotti lordi. In questo caso, il fattore X riflette la differenza tra l'operatore e l'impresa media nell'economia rispetto alla capacit\u00e0 dell'operatore di migliorare la sua produttivit\u00e0 e l'effetto dell'inflazione sui costi di input dell'operatore. Altri regolatori scelgono un indice dei prezzi al dettaglio (o alla produzione). In questi casi, il fattore X rappresenta la differenza tra l'operatore e l'impresa media al dettaglio (o all'ingrosso). Infine, alcuni regolatori costruiscono indici di prezzo degli input degli operatori. In questi casi, il fattore X riflette i cambiamenti di produttivit\u00e0 dell'operatore.\nNella maggior parte dei settori del Regno Unito, la stima dell'efficienza di un'impresa viene effettuata confrontando i monopoli regionali e utilizzando un metodo di produttivit\u00e0 totale dei fattori. Tuttavia, per le telecomunicazioni, Ofcom si basa invece su confronti internazionali.\nIn pratica, la distinzione tra regolamentazione del price cap e del rateo di rendimento potrebbe andare persa, poich\u00e9 i regolatori potrebbero finire per prendere decisioni implicite sui tassi di rendimento reali accettabili sul capitale impiegato al fine di giungere a determinazioni del limite di prezzo. Questa \u00e8 stata l'esperienza nel settore idrico del Regno Unito, in cui la revisione periodica del 1999 ha portato Ofwat a determinare un costo standard (reale al lordo delle imposte) del 4,75%, con piccoli aggiustamenti per le societ\u00e0 pi\u00f9 piccole. Questo tasso standard \u00e8 stato quindi utilizzato per aiutare a calcolare X. Inoltre, aspetti dettagliati degli elementi di prezzo incorporati nell'indice dei prezzi possono essere pi\u00f9 importanti per l'effettivo funzionamento di un regime regolatorio del limite di prezzo rispetto al fattore X o all'aggiustamento dell'inflazione. Il modo in cui gli elementi tariffari vengono incorporati e rimossi dai limiti di prezzo \u00e8 particolarmente importante nelle industrie con offerte di servizi in rapida evoluzione.\nDiffusione fuori dal Regno Unito.\nLa regolamentazione del \"price cap\" non \u00e8 pi\u00f9 una forma unicamente britannica di regolamentazione. Soprattutto nel settore delle Telecomunicazioni, molti paesi asiatici stanno implementando una qualche forma di limite di prezzo per i loro nuovi operatori privatizzati. Inoltre, molti portatori di valuta locale negli Stati Uniti sono ora regolati dalla capitalizzazione del prezzo piuttosto che dalla regolamentazione del tasso di rendimento: nel 2003, delle 73 societ\u00e0 che riferivano al database ARMIS, 22 erano regolate in base a un limite di prezzo RPI-X (e altri 35 erano soggetti ad altri controlli sui prezzi al dettaglio). In Australia, la forma preferita di regolamentazione dei prezzi per i servizi di pubblica utilit\u00e0 \u00e8 il regime CPI-X.\nIn Italia.\nIn Italia questo metodo \u00e8 stato adottato nel novembre 1999 dalle Ferrovie dello Stato Italiane con Delibera CIPE 173/99 per le tratte a media e lunga percorrenza.\nNel diritto comunitario.\nL'adozione del metodo \u00e8 incentivata dalla previsione del Trattato Ce, art. 86, relativa all'abuso di posizione dominante, che consiste anche \u00abnell'applicare nei rapporti commerciali con gli altri contraenti condizioni dissimili per prestazioni equivalenti, determinando cos\u00ec per questi ultimi uno svantaggio per la concorrenza\u00bb. Il \"price-cap\" evidenzia ai clienti la struttura dei costi di settore, documentando una parit\u00e0 di trattamento per prestazioni equivalenti, in conformit\u00e0 al diritto comunitario."}
{"id": "8296291", "revid": "287204", "url": "https://it.wikipedia.org/wiki?curid=8296291", "title": "Amyl", "text": "L'Amyl () \u00e8 un fiume della Russia asiatica, nella Siberia meridionale, che appartiene al bacino dello Enisej. Il fiume scorre nel Karatuzskij rajon del Territorio di Krasnojarsk.\nIl nome del fiume, di origine turca, significa \"tranquillo, silenzioso, calmo\".\nGeografia.\nDalla confluenza dell'Amyl con il Kazyr, ha origine il fiume Tuba, affluente di destra dello Enisej. L'Amyl ha la sua sorgente sul versante settentrionale della cresta Kurtu\u0161ibinskij (\u041a\u0443\u0440\u0442\u0443\u0448\u0438\u0431\u0438\u043d\u0441\u043a\u0438\u0439 \u0445\u0440\u0435\u0431\u0435\u0442) tra i monti Sajany occidentali (\u0417\u0430\u043f\u0430\u0434\u043d\u044b\u0439 \u0421\u0430\u044f\u043d). La lunghezza del fiume \u00e8 di 257\u00a0km, l'area del bacino \u00e8 di 9500\u00a0km\u00b2. Suoi principali affluenti sono i fiumi Kandat e Kop' (\u041a\u0430\u043d\u0434\u0430\u0442, \u041a\u043e\u043f\u044c) da destra; \u0160adat (\u0428\u0430\u0434\u0430\u0442) da sinistra. \nNella parte superiore, l'Amyl scorre in una stretta valle che via via si espande fino a diventare una larga pianura alluvionale. La copertura del ghiaccio, che inizia alla fine di ottobre, di solito si completa alla fine della seconda decade di novembre e termina entro la seconda met\u00e0 di aprile. \nCi sono alcuni insediamenti nella parte centrale e inferiore del fiume, tra cui: Ud\u017eej, Verchnij Ku\u017eebar, \u0160yry\u0161tyk, Kartuzskoe, Staraja Kop' (\u0423\u0434\u0436\u0435\u0439, \u0412\u0435\u0440\u0445\u043d\u0438\u0439 \u041a\u0443\u0436\u0435\u0431\u0430\u0440, \u0428\u044b\u0440\u044b\u0448\u0442\u044b\u043a, \u041a\u0430\u0440\u0442\u0443\u0437\u0441\u043a\u043e\u0435, \u0421\u0442\u0430\u0440\u0430\u044f \u041a\u043e\u043f\u044c). Vicino ai villaggi di Ud\u017eej e Staraja Kop' ci sono i monumenti pi\u00f9 orientali della cultura di Tagar. Dal 1835 sono state sviluppate sul fiume delle miniere d'oro.\nFauna.\nSi trovano nel fiume pesci della sottofamiglia \"Salmoninae\" e \"Thymallinae\", il taimen siberiano, il leucisco, il pesce persico e la bottatrice; lucci, coregoni (\"Coregonus tugun\"), storioni e ghiozzi."}
{"id": "8296299", "revid": "36426", "url": "https://it.wikipedia.org/wiki?curid=8296299", "title": "Nikolaus Gerhaert von Leyden", "text": ""}
{"id": "8296301", "revid": "36426", "url": "https://it.wikipedia.org/wiki?curid=8296301", "title": "Chiesa di San Michele (Monaco)", "text": ""}
{"id": "8296304", "revid": "144796", "url": "https://it.wikipedia.org/wiki?curid=8296304", "title": "Gustav von V\u00e4rst", "text": ""}
{"id": "8296314", "revid": "205250", "url": "https://it.wikipedia.org/wiki?curid=8296314", "title": "Marion Gr\u00e4fin D\u00f6nhoff", "text": "Biografia.\nNata in una famiglia aristocratica appartenente all'antica nobilt\u00e0 prussiana, studi\u00f2 all'universit\u00e0 di Basilea, ottennendo un dottorato in economia. Di idee liberali e socialiste, fu una strenua opposistrice del Nazismo, contribuendo all'ideazione dell'attentato a Hitler del 20 luglio 1944. Nel dopoguerra emerse come una delle personalit\u00e0 pi\u00f9 autorevoli del giornalismo della Germania Ovest, diventando una delle voci di punta del \"Die\u00a0Zeit\", di cui fu anche direttore ed editore."}
{"id": "8296316", "revid": "1929576", "url": "https://it.wikipedia.org/wiki?curid=8296316", "title": "Wohlfahrt Pianoforti", "text": ""}
{"id": "8296317", "revid": "295921", "url": "https://it.wikipedia.org/wiki?curid=8296317", "title": "Marion D\u00f6nhoff", "text": ""}
{"id": "8296319", "revid": "729019", "url": "https://it.wikipedia.org/wiki?curid=8296319", "title": "Xylem", "text": "Xylem Inc. \u00e8 una societ\u00e0 statunitense fondata nel 2011 con sede a Rye Brook, attiva nel campo delle tecnologie per l'acqua, principalmente nell'ambito del trasporto, trattamento e utilizzo in ambienti pubblici, residenziali, commerciali, agricoli e industriali. La societ\u00e0 opera in oltre 150 paesi con 17 000 dipendenti e ha fatto registrare un fatturato nel 2018 di 5,2 miliardi dollari.\nL'azienda \u00e8 quotata alla NYSE ed \u00e8 inserita nell'indice S&amp;P 500.\nCollegamenti esterni.\n "}
{"id": "8296332", "revid": "1305772", "url": "https://it.wikipedia.org/wiki?curid=8296332", "title": "Music to Be Murdered By", "text": "Music to Be Murdered By (reso graficamente MUSIC TO BE MURDER\u018eD BY) \u00e8 l'undicesimo album in studio del rapper statunitense Eminem, pubblicato il 17 gennaio 2020 dalla Aftermath Entertainment, Interscope e Shady Records.\nDescrizione.\nPubblicato a sorpresa in maniera analoga al precedente \"Kamikaze\" del 2018, il disco \u00e8 stato prodotto da Dr. Dre e presenta collaborazioni con svriati artisti, quali Black Thought, Q-Tip, Juice Wrld, Ed Sheeran, Skylar Grey, Anderson Paak e Royce da 5'9\". Il titolo e la copertina fanno riferimento all'omonimo disco musicale del 1958 presentato dal regista Alfred Hitchcock. Attraverso i social media, Eminem ha dichiarato che l'album \u00e8 stato \u00abispirato dal maestro, zio Alfred\u00bb, pubblicando un'immagine dell'album di Jeff Alexander, \"Alfred Hitchcock presents Music to Be Murdered By\", in cui Hitchcock tiene un'ascia e una pistola in testa.\nIn concomitanza con la sua pubblicazione, \u00e8 stato caricato sul canale Vevo del rapper il videoclip del brano \"Darkness\", diretto da James Larese.\nSuccesso commerciale.\n\"Music to Be Murdered By\" ha ottenuto un buon successo commerciale di vendite. Negli Stati Uniti d'America ha debuttato in vetta nella Billboard 200 statunitense, diventando il decimo album consecutivo del rapper a raggiungere tale traguardo dopo aver venduto nella sua prima settimana unit\u00e0, di cui sono vendite pure, sono \"stream-equivalent units\" risultanti da 217,6 milioni di riproduzioni in streaming dei brani mentre le restanti sono \"track-equivalent units\" equivalenti alle vendite digitali dei singoli brani. Con unit\u00e0 distribuite durante la prima met\u00e0 del 2020 \u00e8 risultato il 7\u00ba disco pi\u00f9 venduto in territorio statunitense. Anche in Canada il disco ha esordito in prima posizione, con unit\u00e0 di vendite totalizzate nella sua prima settimana di disponibilit\u00e0.\nL'album ha inoltre debuttato in cima alla Official Albums Chart britannica con unit\u00e0 di vendita."}
{"id": "8296344", "revid": "400694", "url": "https://it.wikipedia.org/wiki?curid=8296344", "title": "Vopos", "text": ""}
{"id": "8296346", "revid": "1305772", "url": "https://it.wikipedia.org/wiki?curid=8296346", "title": "Acido flomico", "text": "L'acido flomico \u00e8 un acido grasso lineare composto da 20 atomi di carbonio, con 2 doppi legami consecutivi (allene) in posizione 7=8=9. Ha formula di struttura: CH3-(CH2)10-CH=C=CH-(CH2)5-COOH. Si tratta di uno dei rari acidi grassi allenici rilevabili in natura, probabilmente biosintetizzato per elongazione dall'acido laballenico.\nIl gruppo allenico \u00e8 responsabile della marcata attivit\u00e0 ottica ([\u03b1]D20 = \u221247\u00b0) dell'acido flomico.\n\u00c8 stato isolato nel 1997 da K. Aitzetm\u00fcller, N. e K. Tsevegs\u00fcren Vosmann nell'olio di semi di varie \"lamiaceae\", sottofamiglia \"Lamioideae\" : \"Phlomis tuberosa\" (\u22482,9%), \"Phlomis fruticosa\" (\u22480,5%), \"Lamiastrum galeobdolon (\u22480,4%)\" , \"Phlomis Samia\" (\u22480,3%), \"Leonurus sibiricus (\u22480,3%)\". Successivamente altre analisi hanno rilevato l'acido flomico, quasi sempre in associazione con l'acido laballenico e con l'acido gadoleico (20:1\u03949c), nei glucidi degli oli di semi di: \"Leucas ciliata ciliata\"(\u22482%), \"Leucas marrubioides\" (\u22480,5%), \"Leucas hirta\" (\u22480,5%).\nIl nome comune dell'acido deriva dal genere \"Phlomis\" . I derivati vegetali con alto tenore di acidi grassi allenici hanno mostrato attivit\u00e0 citotossica, anti-infiammatoria e antivirale."}
{"id": "8296349", "revid": "1318658", "url": "https://it.wikipedia.org/wiki?curid=8296349", "title": "Beautiful Life (Ace of Base)", "text": "Beautiful Life \u00e8 un brano del gruppo svedese Ace of Base, pubblicato il 20 ottobre 1995 come secondo singolo dell' album \"The Bridge\". In Nord America invece \u00e8 stato rilasciato come primo singolo dell'album.\nLa canzone raggiunse il 3\u00ba posto in Canada e Finlandia, arriv\u00f2 al 1\u00ba posto della Hot Dance Club Play negli Stati Uniti e si aggiudic\u00f2 l'8\u00ba posto nella MTV Europe e il 15\u00b0 nella UK Singles Chart.\nIn Australia raggiuse il Disco d'oro. Arriv\u00f2 tra le prime dieci posizioni in Francia, Danimarca e Ungheria.\nColonna sonora dei film A Night at the Roxbury, Io vi dichiaro marito e... marito e Zohan - Tutte le donne vengono al pettine, nel 2017 BuzzFeed l'ha classificata al 51\u00ba posto tra le 101 canzoni dance pi\u00f9 belle degli anni 90.\nNel 1996 quando il gruppo la esegui agli MTV Europe Music Awards ottennero i complimenti di Michael Jackson che la defin\u00ec una delle canzoni pi\u00f9 belle ascoltate dopo tanti anni."}
{"id": "8296353", "revid": "281944", "url": "https://it.wikipedia.org/wiki?curid=8296353", "title": "Claudio Lamoraldo", "text": ""}
{"id": "8296357", "revid": "117581279", "url": "https://it.wikipedia.org/wiki?curid=8296357", "title": "Wolfgang D\u00f6ring", "text": " \nBiografia.\nDopo gli studi all'Universit\u00e0 tecnica di Monaco e all'Universit\u00e0 tecnica di Karlsruhe collabor\u00f2 con Egon Eiermann, Konrad Wachsmann e Max Bill, aprendo quindi un proprio studio a D\u00fcsseldorf nel 1964. In breve tempo emerse come figura internazionale grazie al suo uso innovativo dei prefabbricati industriali.\nDal 1973 fu professore ordinario di progettazione e costruzione edilizia all'Universit\u00e0 tecnica di Aquisgrana."}
{"id": "8296358", "revid": "365417", "url": "https://it.wikipedia.org/wiki?curid=8296358", "title": "Annamaria Biavasco", "text": ""}
{"id": "8296359", "revid": "1924342", "url": "https://it.wikipedia.org/wiki?curid=8296359", "title": "Platinum Hits", "text": "Platinum Hits \u00e8 un album di raccolta del cantante statunitense Jason Derulo, pubblicato nel 2016."}
{"id": "8296368", "revid": "1924342", "url": "https://it.wikipedia.org/wiki?curid=8296368", "title": "1, 2, 3", "text": "1, 2, 3 \u00e8 un singolo della cantante messicana Sof\u00eda Reyes, realizzato in collaborazione con i cantanti statunitensi Jason Derulo e De La Ghetto e pubblicato nel 2018.\nVideo musicale.\nIl video musicale della canzone \u00e8 stato diretto da Mike Ho e girato a Los Angeles."}
{"id": "8296369", "revid": "585241", "url": "https://it.wikipedia.org/wiki?curid=8296369", "title": "Jambon de Bosses", "text": ""}
{"id": "8296376", "revid": "666668", "url": "https://it.wikipedia.org/wiki?curid=8296376", "title": "Fernando (calciatore 1987)", "text": ""}
{"id": "8296379", "revid": "2008491", "url": "https://it.wikipedia.org/wiki?curid=8296379", "title": "Se stasera sono qui.....", "text": "Se stasera sono qui... \u00e8 un album live di Loretta Goggi pubblicato nel 2007.\nDescrizione.\nPer la stagione teatrale 2006-2007 Loretta Goggi ha portato in teatro \"Se stasera sono qui\", uno spettacolo one-woman show diretto da Gianni Brezza. Lo spettacolo riprende i suoi successi e brani internazionali, oltre a caratterizzazioni, imitazioni e monologhi comici.\nL'album contiene la colonna sonora integrale dello spettacolo arrangiato e diretto da Federico Capranica che non venne distribuito nei negozi ma solo per il circuito teatrale.\nIl disco \u00e8 stato pubblicato in un'unica edizione in CD, senza numero di catalogo, e non \u00e8 mai stato pubblicato come download digitale e sulle piattaforme streaming."}
{"id": "8296387", "revid": "1543377", "url": "https://it.wikipedia.org/wiki?curid=8296387", "title": "Duca dei Franchi", "text": "Il titolo di Duca [e Principe] dei franchi (\"dux\" [\"et princeps\"] \"Francorum\") \u00e8 stato usato per tre diversi uffici, sempre con il termine \"duca\", parola che implica il comando militare, e il termine \"principe\", parola che implica qualcosa che si avvicina ai diritti sovrani o regali. Il termine \"Franchi\", a seconda del contesto di utilizzo, pu\u00f2 riferirsi a un gruppo etnico o agli abitanti di un territorio chiamato Francia.\nIl primo ufficio fu quello dei maestri di palazzo dei re merovingi dei Franchi, i cui poteri aumentarono con il declino di quelli dei re. Il secondo ufficio era quello del secondo in comando dei primi re di Francia, l'ultimo in carica successe al trono nel 987. Questo titolo veniva talvolta reso Duca di Francia (\"dux Franciae\"). Il terzo esempio fu quello dei sovrani delle terre tedesche abitate dai Franchi, il cosiddetto ducato originario del ducato di Franconia.\n\"Dux et princeps Francorum\".\nFino al tempo dopo Dagoberto I, il titolo \"princeps\" (principe) aveva connotazioni reali, ereditato dall'impero romano. La prima volta che fu usato per descrivere i maestri/maggiordomi di palazzo di Neustria fu in una vita dei santi della met\u00e0 del VII secolo. La \"Vita Eligii\" si riferisce a \"princeps\" non specificati del \"palatium\" di Neustria, e la \"Vita Baldechildis\" e la \"Passio Leudegarii\" citano i maestri Ercinoaldo ed Ebroino come principi. Pipino II us\u00f2 per la prima volta il titolo di \"princeps\" dopo la sua vittoria nella battaglia di Tertry nel 687. Sia la \"Liber historiae Francorum\" che la \"Vita Dagoberti tertii\" fanno riferimento a questo titolo, ma la continuazione della cronaca di Fredegario usa solo il titolo \"duca\". Beda il Venerabile di riferisce a Pipino II come \"dux Francorum\", ma il traduttore anglosassone del IX secolo di Beda usa il termine \"Froncna cyning\" (re dei Franchi). Il continuatore della Cronaca di Fredegario nomina Ragenfrido come principe, ma chiama solo il suo rivale, il figlio di Pipino Carlo Martello, principe dopo la sua sconfitta di Ragenfrido nel 718. Il titolo principesco fu usato continuamente da questo punto in poi per Carlo e i suoi discendenti, i Carolingi, sia in fonti narrative che in fonti documentarie.\nNel 742 il nipote di Pipino, Carlomanno, tenne il suo grande \"Concilium Germanicum\", al quale si rivolse ai \u00abservi di Dio riuniti e ai miei grandi uomini [...] che sono nel mio regno\" come \"duca e principe dei Franchi\u00bb. Il consiglio dichiar\u00f2 che \u00absenza il patrocinio del principe dei Franchi \u00e8 impossibile difendere il popolo della chiesa, i presbiteri, i chierici, i monaci e le monache di Dio\u00bb. Quando nel 744 il fratello di Carlomanno, Pipino III, us\u00f2 lo stesso titolo, non fece riferimento al \u00abmio regno\u00bb, poich\u00e9 allora era stato nominato un re merovingio, Childerico III. Il titolo ducale/principesco usato dai primi carolingi li contraddistingueva come i coevi principi duca di Aquitania, anche nominalmente sotto i Merovingi, piuttosto che come sovrani su di essi.\n\"Dux Franciae\".\nUn documento del regno di re Oddone (888\u2013898) per la chiesa di Saint-Aignan d'Orl\u00e9ans che intitola Roberto il Forte \"dux Francorum\" \u00e8 un falso del XVII secolo.\nTra il 936 e il 943, il titolo \"dux Francorum\" fu ripreso su richiesta di Ugo il Grande, il magnate pi\u00f9 potente di Francia. Una carta del re Luigi IV del 936 si riferisce a lui in quel modo, e un documento di Ugo del 937 impiega il titolo per riferirsi a s\u00e9 stesso. Il suo utilizzo non era esclusivo tuttavia, poich\u00e9 continuava ad essere usato anche il titolo si conte (\"comes\"). In un documento, Luigi spieg\u00f2 che Ugo era secondo per lui in tutti i suoi regni. Questa interpretazione del titolo \"dux Francorum\" non \u00e8 stata universalmente accettata. Secondo Flodoardo di Reims, solo il re \"invest\u00ec Ugo con il ducato di Francia\" nel 943 come ricompensa per l'aiuto di quest'ultimo nel far rientrare il re dall'esilio. Il ducato di Francia (\"ducatus Franciae\") comprendeva la regione tra la Loira e la Senna, l'antico regno di Neustria. Su questa comprensione contemporanea, il titolo di Ugo era analogo a quello dei duchi di Aquitania, \"dux Aquitanorum\", dove la denominazione territoriale (\"di Aquitania\") fu evitata a favore di una denominazione etnica (\"degli Aquitani\"). \"Duca dei Franchi\" divenne cos\u00ec il titolo preferito dei margravi di Neustria della dinastia dei Robertingi dal 943. Walther Kienast sugger\u00ec che il titolo servisse a collegare Ugo con i precedenti \"duce Francorum\", Pipino II e Carlo Martello, e affermare la sua autorit\u00e0 in Francia, dalla quale era spesso assente nelle visite alla corte reale.\nUgo mor\u00ec nel 956 e gli successe suo figlio ed erede, il bambino Ugo Capeto. Nel 960, secondo Flodoardo, \u00abil re [Lotario IV] fece di Ugo [Capeto] duca e aggiunse per lui il paese di Poitou alla terra che aveva posseduto suo padre\u00bb. Il primo documento del giovane Ugo con il titolo ducale risale al 966, mentre il primo documento reale con il suddetto titolo risale al 974. Il figlio di Lotario, Luigi V, gi\u00e0 re degli Aquitani, riconobbe Ugo come duca dei Franchi in un documento del 979. Dopo che Ugo successe al trono di Francia nel 987, il titolo cadde in disuso e la marca neustriana cess\u00f2 di formare un'unit\u00e0 amministrativa. Tuttavia i funzionari e i vassalli (\"fideles\") del ducato di Francia divennero i principali uomini del re di Francia dopo il 987. Sebbene le terre della corona furono ampliate con l'ascesa di Ugo, l'azione reale divenne pi\u00f9 geograficamente limitata alla Francia.\nGli storici moderni hanno offerto due interpretazioni sull'uso del \"dux Francorum\" nel X secolo. Jan Dhondt e Walther Kienast hanno sostenuto che il titolo era una concessione reale che riconosceva il potere reale acquisito dai Robertingi sulla regione conosciuta come \"Francia\", cio\u00e8 la vecchia Neustria. Quindi il titolo era di natura territoriale, riflettendo il vero potere di Ugo e una concessione reale (e dunque legale). Ferdinand Lot sostenne che il titolo era un titolo vicereale e rappresentava, in teoria, l'autorit\u00e0 su tutto il regno e in effetti potere secondo solo a quello del re.\n\"Dux Francorum orientalium\".\nL'emergere del ducato di Franconia, un ducato originario, da \"una posizione di comando tra la nazione franca nel regno orientale\" alla fine del IX secolo \u00e8 scarsamente documentata. Il primo duca certo fu Corrado il Vecchio, che era anche margravio di Turingia. Nel 906 mor\u00ec e gli successe il duca da suo figlio, Corrado il Giovane, che fu eletto re di Germania nel 911, senza rinunciare al suo ufficio ducale. Anche se sembra probabile che il fratello di Corrado, Eberardo, detenne il ducato di Franconia durante il regno di Enrico I (919\u201336), il primo riferimento a lui con il titolo \"dux Francorum\" viene dai primi del regno di Ottone I (936\u2013 73).\nNel 956 Ottone di Worms eredit\u00f2 Nahegau da suo padre, Corrado il Rosso, quindi aggiunse Wormsgau, Speyergau, Niddagau e tra il Neckar e il Reno le contee di Elsenzgau, Kraichgau, Enzgau, Pfinzgau e forse Ufgau. Ottone fu duca di Carinzia dal 978 al 985, e dopo il suo ritiro dall'ufficio carinziano fu intitolato \"Wormatiensis dux Francorum\" (\"duca franco di Worms\"), il primo ducato titolare in Germania. Anche suo figlio Corrado, che gli successe in Carinzia, fu intitolato \"duca di Worms\".\nCorrado III di Germania, prima della sua elezione a re, aveva il titolo di \"Duca dei Franchi Orientali\" (\"dux Francorum orientalium\")."}
{"id": "8296396", "revid": "969415", "url": "https://it.wikipedia.org/wiki?curid=8296396", "title": "Ryan Fraser (calciatore)", "text": ""}
{"id": "8296411", "revid": "106908", "url": "https://it.wikipedia.org/wiki?curid=8296411", "title": "Salami", "text": ""}
{"id": "8296413", "revid": "666668", "url": "https://it.wikipedia.org/wiki?curid=8296413", "title": "Carlos Ortiz Jim\u00e9nez", "text": ""}
{"id": "8296414", "revid": "228587", "url": "https://it.wikipedia.org/wiki?curid=8296414", "title": "Hello, Dolly! (Loretta Goggi)", "text": "Hello, Dolly! \u00e8 un album di Loretta Goggi pubblicato nel 1999.\nDescrizione.\nPer la stagione teatrale 1999 Loretta Goggi ha portato in teatro il celebre musical \"Hello, Dolly!\", di cui \u00e8 la protagonista accanto a Paolo Ferrari, prodotto e rappresentato con grande successo in tutta Italia sino al 2003. \nL'album contiene la colonna sonora integrale dello spettacolo arrangiato e diretto da Pino Perris ed Enzo Campagnoli con orchestrazioni aggiuntive di Giovanni Lori e con la supervisione musicale di Beppe Vessicchio. L'album prodotto da Silvio Testi per la Triangle Production, non venne distribuito nei negozi ma, per il solo circuito teatrale.\nIl disco \u00e8 stato pubblicato in un'unica edizione in CD, con numero di catalogo TLCD 9903, non \u00e8 mai stato pubblicato come download digitale e sulle piattaforme streaming."}
{"id": "8296418", "revid": "767487", "url": "https://it.wikipedia.org/wiki?curid=8296418", "title": "Awanui", "text": "Awanui \u00e8 una piccola cittadina, storicamente associata al suo porto fluviale sul fiume Awanui, situata sull'Isola del Nord della Nuova Zelanda. La localit\u00e0 sorge sulle rive del fiume appena prima che questi sfoci nella baia di Rangaunu nel distretto di Far North.\nAl censimento del 2013 Awanui contava 339 abitanti, registrando cos\u00ec un incremento di 9 persone dal censimento del 2006."}
{"id": "8296419", "revid": "76963", "url": "https://it.wikipedia.org/wiki?curid=8296419", "title": "Houda Darwich", "text": " \nSecondo Abdel Madjid Djaber, critico palestinese, \u00e8 una \"affascinante signora della letteratura algerina\". \nHa proseguito i suoi studi di medicina tra universit\u00e0 francese e algerina, attualmente come pediatra e neonatologa.\nl'ex caporedattore di Rose al-Y\u016bsuf, Essam Abdel-Aziz, ha dichiarato: \"Houda Darwish \u00e8 una donna creativa la cui scrittura ci ha fatto tornare alla belle epoque\"."}
{"id": "8296421", "revid": "666668", "url": "https://it.wikipedia.org/wiki?curid=8296421", "title": "Carlos Ortiz", "text": ""}
{"id": "8296424", "revid": "120412592", "url": "https://it.wikipedia.org/wiki?curid=8296424", "title": "Intermezzo (opera)", "text": "Intermezzo (Op. 72) \u00e8 un'opera lirica in due atti composta tra il 1919 e il 1923 da Richard Strauss su libretto proprio. Fu eseguita la prima volta il 4 novembre 1924 alla \"Staatsoper\" di Dresda sotto la direzione di Fritz Busch e con interpreti Lotte Lehmann e Joseph Correck .\nStoria.\nComposizione.\nAd ispirare a Richard Strauss il soggetto dell'opera fu un episodio accaduto nella vita coniugale del compositore, ovvero un biglietto d'amore, giunto erroneamente a lui, che fece ingelosire la moglie Pauline de Ahna. Lo stesso protagonista dell'opera \u00e8 un musicista il cui nome sembra ricordare vagamente quello dell'autore.\nInizialmente, Strauss chiese di scrivere il libretto al suo assiduo collaboratore Hugo von Hofmannsthal e a Hermann Bahr, ma entrambi rifiutarono la proposta del compositore. Fu poi lo stesso Bahr ad incoraggiare Strauss a scrivere il libretto di proprio pugno.\nTrama.\nAtto I.\nVienna: Christine Storch si lamenta con la propria cameriera per la continua lontananza, per motivi di lavoro, del marito, il direttore d'orchestra Robert Storch.\nDurante una di queste assenze da casa (Storch \u00e8 in tourn\u00e9e e la durata prevista di questa tourn\u00e9e \u00e8 di due mesi), Christine cede alle lusinghe del giovane barone Lummer, conosciuto dopo uno scontro in slittino, e concede a quest'ultimo un ballo. La donna capisce per\u00f2 ben presto, dopo che il barone le chiede un prestito di 1000 marchi, che Lummer non \u00e8 interessato a lei, ma solo al suo denaro.\nPoco dopo, finisce in mano a Christine una lettera che risulta indirizzata a Robert Storch: si tratta di una lettera d'amore che ha come mittente Mieze Meier. Christine va cos\u00ec su tutte le furie e, dopo aver fatto le valigie, spedisce un telegramma al marito in cui paventa l'intenzione di chiedere il divorzio.\nAtto II.\nRobert Storch riceve il telegramma della moglie mentre sta giocando a skat con degli amici.\nAssieme a Storch \u00e8 presente il quasi omonimo collega Stroh, che risulta essere il vero destinatario della lettera d'amore della Meier.\nStroh si adopera cos\u00ec per spiegare l'equivoco alla moglie di Storch, che, nel frattempo, si era gi\u00e0 recata dal notaio per le pratiche di divorzio. Quest'ultima per\u00f2 ha ugualmente un battibecco con il marito per via delle sue continue assenze, al termine del quale i due fanno definitivamente pace, capendo di non poter fare a meno l'uno dell'altra.\nStile.\nNella partitura di \"Intermezzo\", Strauss introduce nel proprio teatro una novit\u00e0 (che gi\u00e0 si era intravista in alcune opere precedenti del compositore tedesco), ovvero lo stile detto \"stile di conversazione\"."}
{"id": "8296435", "revid": "767487", "url": "https://it.wikipedia.org/wiki?curid=8296435", "title": "Wuyi", "text": "Wuyi (in cinese semplificato: \u6b66\u4e49\u53bf, in cinese tradizionale: \u6b66\u7fa9\u7e23, in pinyin \"W\u01d4y\u00ec Xi\u00e0n\") \u00e8 una contea della Cina situata nella provincia dello Zhejiang, nella prefettura di Jinhua."}
{"id": "8296441", "revid": "713168", "url": "https://it.wikipedia.org/wiki?curid=8296441", "title": "Almirante di Castiglia", "text": ""}
{"id": "8296449", "revid": "2519", "url": "https://it.wikipedia.org/wiki?curid=8296449", "title": "Sandhikharka", "text": "Sandhikharka (in lingua nepali: \u0938\u0928\u094d\u0927\u093f\u0916\u0930\u094d\u0915) \u00e8 una municipalit\u00e0 del Nepal, situata nella Provincia No. 5 e capoluogo del distretto di Arghakhanchi.\nFino al 18 maggio 2014 la cittadina era classificata come VDC (comitato di sviluppo dei villaggi)."}
{"id": "8296461", "revid": "110148890", "url": "https://it.wikipedia.org/wiki?curid=8296461", "title": "PTC Creo", "text": ""}
{"id": "8296478", "revid": "2519", "url": "https://it.wikipedia.org/wiki?curid=8296478", "title": "Tamghas", "text": "Tamghas (in lingua nepali: \u0924\u092e\u094d\u0918\u093e\u0938) \u00e8 una municipalit\u00e0 del Nepal, capoluogo del distretto di Gulmi."}
{"id": "8296484", "revid": "729019", "url": "https://it.wikipedia.org/wiki?curid=8296484", "title": "Laia Sanz", "text": "Carriera.\nDal 2011 ha preso parte a nove edizione della Dakar. Ha vinto tredici volte il mondiale femminile di Trial e dieci volte europeo femminile di Trial.\nFa parte della squadra femminile spagnola nel Trial des Nations, aiutando la squadra a vincere l'evento cinque volte (2000, 2002, 2008, 2010, 2011).\nNel 2010, ha partecipato per la prima volta al Campionato mondiale femminile di enduro. Nel 2011, ha partecipato per la prima volta alla Dakar, vincendo la categoria femminile nelle moto e finendo al 39\u00ba assoluta."}
{"id": "8296490", "revid": "46291", "url": "https://it.wikipedia.org/wiki?curid=8296490", "title": "Alnus nepalensis", "text": "L'ontano nepalese (Alnus nepalensis ) \u00e8 una pianta appartenente alla famiglia Betulaceae, diffusa negli altipiani subtropicali dell'Himalaya e in Cina. L'albero viene chiamato \"Utis\" in nepalese. Viene utilizzato nella bonifica dei terreni, come legna da ardere e per la produzione di carbone vegetale. \u00c8 l'albero di stato dello stato indiano del Nagaland.\nDescrizione.\nRadici.\nLe radici presentano dei noduli con i quali l\u2019albero \u00e8 in grado di fissare l'azoto.\nFusto.\nL\u2019alnus nepalensis \u00e8 un grande ontano deciduo con corteccia di colore grigio-argento e pu\u00f2 raggiungere i di altezza e 60\u00a0cm di diametro. Il suo legno \u00e8 moderatamente morbido.\nFoglie.\nLe foglie sono alterne, semplici, poco profonde, dentate, con venature prominenti e parallele tra loro, lunghe 7\u201316\u00a0cm e larghe 5\u201310\u00a0cm.\nInfiorescenza.\nI fiori sono raggruppati fino ad un massimo di otto in racemi.\nFiore.\nI fiori sono amenti, con i fiori maschili e femminili separati ma prodotti dallo stesso albero. I fiori maschili sono pendenti e lunghi da 10 a 25\u00a0cm, mentre i fiori femminili sono eretti e lunghi da 1 a 2\u00a0cm. Insolitamente per un ontano, fioriscono in autunno, con i semi che maturano l'anno successivo.\nDistribuzione e habitat.\nL\u2019ontano nepalese \u00e8 distribuito in tutto l'Himalaya a di altitudine, dal Pakistan attraverso il Nepal e il Bhutan fino allo Yunnan nella Cina sud-occidentale. Cresce meglio su terreni argillosi vulcanici profondi, ma cresce anche su argilla, sabbia e ghiaia. Tollera un'ampia variet\u00e0 di tipi di suolo e cresce bene in zone molto umide. Ha bisogno di molta umidit\u00e0 nel suolo e preferisce le posizioni lungo i fiumi, ma cresce anche sui pendii.\nUsi.\nL'albero cresce rapidamente e a volte viene piantato come controllo dell'erosione sui pendii collinari e per il recupero del terreno nella coltivazione a turno. Essendo morbido, viene occasionalmente utilizzato per la fabbricazione di scatole e nella costruzione leggera, ma viene usato principalmente come legna da ardere perch\u00e9 brucia in modo uniforme ma piuttosto rapido, e per la fabbricazione di carbone vegetale. Attualmente, questa specie arborea \u00e8 preferita da diversi gruppi etnici indigeni come H'mong, Nung e Thu Lao nel distretto di Simacai, nella provincia di Lao Cai nel Vietnam settentrionale, per rinverdire e arricchire la foresta grazie alle conoscenze locali."}
{"id": "8296494", "revid": "110157", "url": "https://it.wikipedia.org/wiki?curid=8296494", "title": "Ciutat de la Just\u00edcia de Barcelona i l'Hospitalet de Llobregat", "text": "La Ciutat de la Just\u00edcia de Barcelona i l'Hospitalet de Llobregat o pi\u00f9 brevemente Ciutat de la Just\u00edcia, \u00e8 un complesso di edifici in cui si concentrano l'intero \"partido judicial\" dell'Hospitalet de Llobregat e la maggior parte degli organi giudiziari del \"partido judicial\" di Barcellona. Si tratta dell'opera civile pi\u00f9 importante del Piano d'infrastrutture giudiziaire del Dipartimento di giustizia della Generalitat de Catalunya. Il complesso \u00e8 stato progettato dagli architetti David Chipperfield e Ferm\u00edn V\u00e1zquez con la collaborazione di Agust\u00ed Obiol.\nDescrizione.\nIl complesso si trova a cavallo dei territori municipali dell'Hospitalet de Llobregat e di Barcellona, nei pressi della Pla\u00e7a d'Ildefons Cerd\u00e0, tra l'Avinguda de la Gran Via, il carrer de Juan Gris, l'avinguda del Carrilet e il carrer de l'Aprestadora. Gli edifici giudiziari di Barcellona sono situati al numero 111 della Gran Via mentre quelli dell'Hospitalet sono al numero 2 dell'Avinguda del Carrilet.\nL'inaugurazione ufficiale \u00e8 avvenuta il 2 maggio 2009 ma gi\u00e0 da febbraio 2008 erano operativi gli organi giudiziari dell'Hospitalet de Llobregat nell'Edificio H e dalla fine di dicembre 2008 la sede centrale dell'Istituto di medicina legale della Catalogna nell'Edificio G. Il trasferimento degli altri organi giudiziari di Barcellona si \u00e8 completato nell'ultimo trimestre del 2009, con l'eccezione dell'Audiencia Provincial (tribunale provinciale), unico organo giudiziario di Barcellona che non \u00e8 stato trasferito.\nGli organi ospitati comprendono i tribunali del \"partit judicial\" dell'Hospitalet de Llobregat; i tribunali di primo grado, i tribunali mercantili, i tribunali d'istruzione, i tribunali penali, i tribunali di vigilanza penitenziaria, quelli per la violenza sulle donne e il tribunale minorile di Barcellona; la dogana e l'Agenzia delle entrate provinciale di Barcellona e l'Istituto di medicina legale della Catalogna.\nOltre a questi organi, sono ospitati anche gli uffici dei servizi collegati come l'Ufficio di attenzione alle vittime e i servizio di mediazione e consulenza tecnica, di consulenza e mediazione familiare e di consulenza penale per gli adulti.\nAltri servizi.\nIn aggiunta agli organismi giudiziari e amministrativi, due edifici del complesso sono destinati esclusivamente ad uso di uffici e per locali commerciali; si tratta dell'Edificio D, situato vicino all'Avinguda del Carrilet e dell'Edificio J, vicino alla Gran V\u00eda.\nLa Ciudad de la Justicia dispone inoltre di un parcheggio sotterrano con 1600 posti auto e 175 posti moto, disponibili in affitto anche per privati, lavoratori e aziende. \nIl complesso \u00e8 ben servito dai mezzi pubblici e da due fermate della metropolitana, Ciutat de la Just\u00edcia sulla linea 10 Sud e Ildefons Cerd\u00e0 sulla linea 8."}
{"id": "8296497", "revid": "1602064", "url": "https://it.wikipedia.org/wiki?curid=8296497", "title": "Ontano nepalese", "text": ""}
{"id": "8296498", "revid": "21583", "url": "https://it.wikipedia.org/wiki?curid=8296498", "title": "Original Album Series (Loretta Goggi)", "text": "Original Album Series \u00e8 un box raccolta di Loretta Goggi, pubblicato nel 2010, facente parte di una serie di raccolte Boxset pubblicate in versione rimasterizzata, composte da cinque album estratti dal catalogo degli artisti Warner Music Group, in molti casi mai pubblicati su CD.\nIl disco \u00e8 stato pubblicato in un'unica edizione in CD Boxset cartonato, con il numero di catalogo 5052498-0712-5-8, e contiene cinque album incisi negli anni ottanta e novanta per l'etichetta WEA Italiana e Fonit Cetra: \"Il mio prossimo amore\" (1981), \"Pieno d'amore\" (1982), \"Donna io donna tu\" (1988) (pubblicati per la prima volta in CD), \"Punti di vista\" (1989) e \"Si faran... canzone\" (1991).\nTracce.\nCD 1 - \"Il mio prossimo amore\" (1981):\nCD 2 - \"Pieno d'amore\" (1982):\nCD 3 - \"Donna io Donna tu\" (1988):\nCD 4 - \"Punti di vista\" (1989):\nCD 5 - \"Si Faran... Canzone\" (1991):"}
{"id": "8296500", "revid": "1359186", "url": "https://it.wikipedia.org/wiki?curid=8296500", "title": "Ricky Brabec", "text": "Carriera.\nNato a San Bernardino, in California, inizia a correre con le BMX all'et\u00e0 di 5 anni. All'et\u00e0 di 15 anni si trasferisce insieme alla sua famiglia nella citt\u00e0 di Hesperia, situata nel deserto. Questo gli ha permesso di cimentarsi nel motocross e di disputare i suoi primi rally raid nel 2011.\nNel 2014 ha vinto la Baja 500, la Baja 1000 e la San Felipe 250. Questi risultati attirano su di lui l'attenzione della Honda, che lo ingaggia come pilota ufficiale. Nel 2015 fa il suo debutto con il costruttore giapponese nell'Abu Dhabi Desert Challenge, classificandosi al quinto posto. L'anno successivo si classifica sesto al Merzouga Rally e settimo all'Atacama Rally.\nNello stesso anno fa il suo debutto al Rally Dakar, classificandosi al nono posto e rivelandosi il migliore tra i piloti ufficiali Honda. Nel 2017 ottiene la sua prima vittoria di tappa, ma \u00e8 in seguito costretto al ritiro dopo essere stato colpito da un collasso per essere stato esposto per molte ore alle alte temperature del deserto sudamericano a causa della rottura del radiatore della sua moto.\nNel 2018 partecipa alla sua terza Dakar, ma \u00e8 costretto nuovamente al ritiro nel corso della penultima tappa a causa di un guasto meccanico mentre si trovava al sesto posto generale di categoria. Stessa sorte gli tocca anche l'anno successivo, quando la rottura del motore lo ferma all'inizio dell'ottava tappa.\nNel 2020 si presenta per la sua quinta Dakar. Dopo le delusioni ottenute negli anni precedenti, Brabec \u00e8 protagonista di una lunga battaglia con Pablo Quintanilla (Husqvarna) e Toby Price (KTM), al termine della quale riuscir\u00e0 a vincere la competizione, diventando il primo e unico statunitense ad aggiudicarsi il Rally Dakar. Curiosamente questo secondo record durer\u00e0 solo poche ore, dal momento che nella stessa edizione il connazionale Casey Currie si aggiudicher\u00e0 la categoria side by side. La sua vittoria ha inoltre interrotto il dominio della KTM, che fino a quel momento aveva dominato la categoria moto per ben 19 anni consecutivi."}
{"id": "8296502", "revid": "1372005", "url": "https://it.wikipedia.org/wiki?curid=8296502", "title": "Burcardo di Turingia", "text": "Biografia.\nSuccesse a Poppone come duca della marca sorabica subito dopo la nomina di Corrado il Vecchio, ma i motivi dell'abbandono di Corrado sono sconosciuti. Regino di Pr\u00fcm indica che la marca sorabica governata da \"\"Boppo dux Thuringorum\" fu dato a \"Chuonrado\" nell'892 e subito dopo a \"Burchardo comitis\". Il 24 giugno 903 re Ludovico il Fanciullo conferma i privilegi all'abbazia di San Gallo con una carta a cui si iscrive tra gli altri \"fidelium nostrum\" \"Purchart marchio Thuringionum\"\". Questo Burcardo sembra essere di origine sveva.\nNel 908 comand\u00f2 un grande esercito durante una battaglia contro gli invasori magiari. Nel ducato di Sassonia il 3 agosto li combatt\u00e9 in una battaglia vicino a Eisenach, ma fu sconfitto e ucciso assieme a Rodolfo, vescovo di W\u00fcrzburg e il conte Egino.\nDopo la scomparsa di Burcardo il territorio della Turingia venne incorporato nel ducato di Sassonia e i suoi figli, Burcardo e Bardo, citati nelle \"Res gestae saxonicae\" di Vitichindo di Corvey, vennero spogliati dei loro titoli nel 913 dal re di Germania Enrico di Sassonia. I Turingi per\u00f2 rimasero un popolo distinto, e otterranno nel basso Medioevo, tra il 1111 e il 1112, la creazione di un proprio langraviato.\nDiscendenza ipotetica.\n Il margravio di Turingia Burcardo \u00e8 considerato il presunto antenato della casa di Wettin, teoria sposata nella genealogia della casa di Wettin redatta nel 1897 da Otto Posse. Quest'ultimo ritiene che il margravio di Turingia sia nonno di un certo Burcardo, indicato come padre di Dedi di Hassegau, che sarebbe a sua volta padre di Burcardo e Dedi, morti nella battaglia di Capo Colonna, e di Teodorico I, il primo Wettin conosciuto. A riprova di questa teoria, suggerisce che Teodorico I e suo figlio Dedi I sono qualificati nella coeva Cronaca di Tietmaro come \"Buzici\", interpretata come un patronimico che sta per \"discendenti di Burcardo\"."}
{"id": "8296504", "revid": "599013", "url": "https://it.wikipedia.org/wiki?curid=8296504", "title": "Willibald Borowietz", "text": "Biografia.\nLa prima guerra mondiale.\nBorowietz intraprese la propria carriera militare dal 5 marzo 1914 quando entr\u00f2 come cadetto nella 4\u00aa compagnia del 3\u00ba reggimento di fanteria della Slesia. Dopo lo scoppio della prima guerra mondiale, venne portato sul fronte occidentale col proprio reggimento. Dopo essere stato ferito il 22 agosto vicino a Cutry-Ugny (dipartimento Meurthe-et-Moselle), fu portato in ospedale a Mannheim e torn\u00f2 al suo reggimento il 1\u00ba settembre. Il 10 settembre venne nuovamente ferito in maniera grave presso Saint-Andr\u00e9, occasione nella quale perse l'occhio destro e venne d'urgenza trasportato presso l'ospedale di Breslavia e poi a Bad Landeck. Il 2 ottobre 1914 venne promosso ufficiale.\nIl 30 dicembre 1914 divenne secondo in comando nel ed il 22 gennaio del 1915 venne promosso tenente (il brevetto da ufficiale venne retrodatato al 3 luglio 1913). Il 30 gennaio venne trasferito alla 271\u00aa compagnia mitragliatrici in riserva e il 1\u00ba giugno venne nominato comandante della medesima compagnia. Dopo un breve periodo di vacanza, torn\u00f2 al suo reggimento il 18 agosto ma dovette essere nuovamente ricoverato dal 2 settembre di quello stesso anno. Ricevette una nuova protesi oculare e rimase in congedo dal 17 al 25 marzo 1916 a Breslavia. Torn\u00f2 al proprio reggimento il 27 marzo.\nIl 22 maggio, prese il comando della 123\u00aa squadra cecchini e poi divenne capo della 3\u00aa compagnia della 41\u00aa divisione di cecchini dal 1\u00ba ottobre 1916. Dopo ulteriori missioni come capo compagnia, venne trasferito al 3\u00ba reggimento di fanteria della Slesia n.156 di stanza a Beuthen il 21 giugno 1918, dove divenne vice ufficiale d'ordinanza dal 1\u00ba luglio. Dopo aver prestato servizio nello staff del reggimento, venne promosso primo tenente il 18 ottobre. Dopo un periodo di malattia, giunse all'ospedale di riserva di Wiesbaden il 29 ottobre 1918 e l\u00ec vide la fine della guerra. Per i suoi successi durante la guerra, Borowietz ricevette entrambe le classi della croce di ferro e il distintivo per i feriti in ferro.\nIl periodo tra le due guerre.\nBorowietz, dopo la fine della guerra, venne trasferito all'ospedale ausiliario di Wittenberg e, dopo una degenza, pot\u00e9 fare ritorno al suo reggimento il 9 novembre 1918; dal 29 novembre venne nominato comandante del battaglione del 156\u00ba reggimento di fanteria a Beuthen. Nel 1919 venne trasferito in Slesia ed entr\u00f2 quindi nella polizia di Varsavia. L'11 agosto 1931 venne promosso maggiore alla polizia presso la scuola di polizia superiore di Potsdam-Eiche. Nel febbraio del 1934 divenne comandante della Scuola Tecnica di Stato della Polizia di Berlino e dal 1\u00ba ottobre 1935 divenne direttore del personale della scuola militare di W\u00fcnsdorf e quindi venne assunto come ufficiale di complemento nella Wehrmacht; il 12 ottobre 1937 venne trasferito nello staff della scuola delle truppe corazzate.\nSua moglie, Eva Ledien, di origine ebraiche, si suicid\u00f2 con l'entrata in vigore delle leggi razziali nell'ottobre del 1938 e pertanto i suoi figli poterono essere riconosciuti ufficialmente come ariani. La sorella di Eva, K\u00e4the (Ledien) Bosse, mor\u00ec nel campo di concentramento di Ravensbr\u00fcck il 16 dicembre 1944.\nLa seconda guerra mondiale.\nAll'inizio di settembre del 1939, il maggiore Borowietz guid\u00f2 il 50\u00b0 dipartimento anticarro di cui era stato nominato comandante nell'attacco alla Polonia. Con la sua promozione a tenente colonnello il 1\u00ba aprile 1940, dal maggio di quello stesso guid\u00f2 la sua unit\u00e0 nella campagna sul fronte occidentale, venendo trasferito dapprima in Francia e poi dall'aprile del 1941 nell'area balcanica. Il 10 giugno venne nominato comandante del 10\u00ba reggimento fucilieri che egli guid\u00f2 personalmente nella campagna sul fronte orientale dalla fine di giugno del 1941 contro l'esercito russo. Nel 1942 venne nominato colonnello e venne trasferito in riserva dal 5 ottobre di quello stesso anno.\nIl 10 novembre 1942 il colonnello Borowietz venne nominato comandante della 10\u00aa brigata dei Panzergrenadier per poi passare dopo un paio di settimane alla 15\u00aa Panzer Division di stanza in Nord Africa dopo che il tenente generale Gustav von Vaerst venne promosso a grado superiore. Nel febbraio del 1943 esegu\u00ec contrattacchi nell'area di Gafsa e Thelepte fino al passo di Kasserin.\nBorowietz si arrese alle forze degli Alleati con gli Afrika Korps in Tunisia. Venne portato come prigioniero di guerra negli Stati Uniti a Camp Clinton presso la citt\u00e0 di Clinton, nel Mississippi, dove si suicid\u00f2 con una scarica elettrica autoinflittasi con un cavo scoperto nella propria vasca da bagno il 1\u00ba luglio 1945. Ufficialmente la sua morte venne attribuita ad una emorragia cerebrale. I funerali si tennero alcuni giorni dopo a Fort Benning."}
{"id": "8296511", "revid": "481666", "url": "https://it.wikipedia.org/wiki?curid=8296511", "title": "Gabrielle Bloch", "text": ""}
{"id": "8296513", "revid": "2150982", "url": "https://it.wikipedia.org/wiki?curid=8296513", "title": "Monumento al Redentore", "text": ""}
{"id": "8296515", "revid": "767487", "url": "https://it.wikipedia.org/wiki?curid=8296515", "title": "Sultan bin Murshid", "text": " Il suo predecessore aveva chiesto aiuto ai persiani per sostenere la sua debole autorit\u00e0. A met\u00e0 del 1743 Sultan bin Murshid mor\u00ec mentre difendeva la citt\u00e0 di Sohar dalle forze persiane.\nAscesa al trono.\nSultan bin Murshid bin Jadi era un nipote del grande imam Sayf bin Sultan. Suo cugino, l'imam Sayf bin Sultan II, condusse una vita autoindulgente che port\u00f2 le trib\u00f9 a sollevarsi contro di lui. Nel febbraio del 1742 Sultan bin Murshid fu proclamato imam al suo posto. Egli venne investito del titolo a Nakhal. Radun\u00f2 truppe e marci\u00f2 su Rustaq. Anche Sayf bin Sultan II raccolse truppe e marci\u00f2 contro di lui ma era troppo tardi per impedire la caduta di Rustaq. Si ritir\u00f2 quindi nella citt\u00e0 di Mascate e si mise in una posizione difensiva. Sultan bin Murshid lo segu\u00ec ma non riusc\u00ec a prendere la citt\u00e0. Invece occup\u00f2 il vicino porto di Muttrah attirando i commercianti in questo porto e facendo diminuire le entrate di Sayf bin Sultan II.\nLotta con i persiani.\nSayf bin Sultan II fece appello ai persiani per chiedere aiuto e promise loro di cedere Sohar in cambio. Fresco di una vittoriosa campagna in India, il sovrano persiano Nadir Shah invi\u00f2 una spedizione di 6 000 uomini sotto Mirza Mohammed Taki Khan, che arriv\u00f2 a Julfar intorno all'ottobre del 1742. Sayf bin Sultan II and\u00f2 via mare a Khor Fakkan e poi viaggi\u00f2 via terra per incontrare i persiani. Gli ufficiali delle navi di Khor Fakkan andarono da Sultan bin Murshid, portando le loro navi da lui a Muttrah. I persiani assediarono Sohar e inviarono forze a Mascate ma non furono in grado di prendere la citt\u00e0. Nel gennaio del 1743 ricevettero rinforzi. Mandarono un'altra forza contro Mascate. Sultan bin Murshid, che viveva ancora a Muttrah, abbandon\u00f2 deliberatamente Mascate e i persiani entrarono in citt\u00e0. Mentre erano impegnati nel saccheggio, Sultan bin Murshid attacc\u00f2 con le guarnigioni di Muttrah e Mascate, distrusse le forze persiane e cattur\u00f2 diverse navi.\nMorte.\nI persiani inviarono una nuova forza via terra e riuscirono a prendere Muttrah. Sultan bin Murshid fugg\u00ec a Sohar, dove fu ferito a morte sotto le mura della citt\u00e0 a met\u00e0 del 1743. Alcuni dicono che si sia ucciso. Bal'arab bin Himyar fu eletto imam al suo posto. I persiani presero Mascate e attaccarono di nuovo Sohar a nord. Dopo aver sopportato nove mesi di assedio, il governatore Ahmad bin Said al-Busaidi negozi\u00f2 una resa onorevole. Successivamente avrebbe cacciato i persiani dal paese e fondato una nuova dinastia di sovrani dell'Oman."}
{"id": "8296519", "revid": "287204", "url": "https://it.wikipedia.org/wiki?curid=8296519", "title": "Hobart International 2020", "text": "L'Hobart International 2020 \u00e8 stato un torneo di tennis giocato sul cemento. \u00c8 stata la 27\u00aa edizione del torneo facente parte della categoria International nell'ambito del WTA Tour 2020. Si \u00e8 giocato all'Hobart International Tennis Centre di Hobart, in Australia, dal 13 al 18 gennaio 2020.\nPartecipanti.\nAltre partecipanti.\nLe seguenti giocatrici hanno ricevuto una Wild card per il tabellone principale:\nLe seguenti giocatrici sono passate dalle qualificazioni:\nLa seguente giocatrice \u00e8 entrata in tabellone come lucky loser:\nCampionesse.\nSingolare.\n Elena Rybakina ha battuto in finale Zhang Shuai con il punteggio di 7-67, 6-3.\nDoppio.\n Nade\u017eda Ki\u010denok / Sania Mirza hanno battuto in finale Peng Shuai / Zhang Shuai con il punteggio di 6-4, 6-4."}
{"id": "8296520", "revid": "775504", "url": "https://it.wikipedia.org/wiki?curid=8296520", "title": "I banditi di Jan", "text": " I banditi di Jan \u00e8 una serie TV di genere storico di 10 episodi basato sulla vita del fuorilegge fiammingo del XVIII secolo Jan de Lichte, originario di Aalst in quello che oggi \u00e8 il Belgio. \u00c8 diventato disponibile in Italia su Netflix dal 2 gennaio 2020. \u00c8 stato reso disponibile per la prima volta in Belgio sulla rete televisiva Proximus e ora viene trasmesso sulla rete pubblica dal canale VTM. Il titolo originale \u00e8 De Bende van Jan de Lichte.\nBasato sul romanzo del 1957 \"De bende van Jan de Lichte\" di Louis Paul Boon, la serie presenta Jan de Lichte non solo come un bandito ma come un difensore degli oppressi, una sorta di Robin Hood fiammingo. Dal 1740 al 1748, durante la guerra di successione austriaca, Jan de Lichte devast\u00f2 la campagna nei pressi di Aalst.\nLa serie \u00e8 stata adattata per la televisione da Christophe Dirickx e Benjamin Sprengers ed \u00e8 diretta da Robin Pront e Maarten Moerkerke. Le riprese si sono svolte nell'autunno del 2016 e nell'inverno e nella primavera del 2017 nella foresta di Kluisbos a Kluisbergen, ma anche al mercato di Veurne e a Wulveringem al castello di Beauvoorde. Sono state anche girate alcune scene a Hasselbroekstraat e Kasteelstraat a Gingelom, nel parco di Bokrijk, nel castello di Gravensteen e nella riserva naturale del Sahara a Lommel."}
{"id": "8296521", "revid": "1573940", "url": "https://it.wikipedia.org/wiki?curid=8296521", "title": "Lanius dorsalis", "text": "Il Lanius dorsalis ) \u00e8 un uccello passeriforme della famiglia Laniidae. Si trova nell'Africa orientale dal sud-est del Sud Sudan, dell'Etiopia meridionale e della Somalia occidentale fino alla Tanzania nord-orientale."}
{"id": "8296533", "revid": "1372005", "url": "https://it.wikipedia.org/wiki?curid=8296533", "title": "Rodolfo I di W\u00fcrzburg", "text": "Biografia.\nNel 892 fu nominato vescovo in sostituzione di Arno, che era stato ucciso durante una campagna contro la Grande Moravia. Allo stesso tempo suo fratello Corrado il Vecchio divenne margravio di Turingia, riflettendo l'influenza che la famiglia esercit\u00f2 nel regno dei Franchi Orientali. \u00c8 probabile che Arnolfo di Carinzia abbai trasferito il suo patrocinio da una famiglia all'altra, perch\u00e9 il margravio di Turingia Poppone II, della dinastia Babenberg, fu deposto per aver consigliato Arno a condurre una campagna contro i moravi. Poco dopo tra i Babenberg e Corradinidi scoppi\u00f2 una faida. \nRodolfo fu ucciso nel 908 mentre combatteva nella battaglia di Eisenach contro i magiari in Turingia. "}
{"id": "8296541", "revid": "287204", "url": "https://it.wikipedia.org/wiki?curid=8296541", "title": "Centrale Santa Radegonda", "text": "La Centrale Santa Radegonda, costruita a Milano ed inaugurata il 28 giugno 1883 su progetto di Giuseppe Colombo, \u00e8 stata la prima centrale termoelettrica italiana\n e la prima dell'Europa continentale, dopo le centrali di Holborn a Londra (giugno 1882) e di Pearl Street a Manhattan (settembre 1882). \nCon il sistema Edison a corrente continua dava energia per l'illuminazione elettrica di esercizi commerciali nelle vicinanze di Piazza del Duomo \u2013 tra i quali il Caff\u00e8 Biffi ed i magazzini Bocconi (oggi La Rinascente) \u2013 del Teatro Manzoni in piazza San Fedele e, dalla fine del 1883, del Teatro alla Scala. \nLa Centrale fu commissionata e finanziata dal \"Comitato promotore per le applicazioni dell\u2019energia elettrica in Italia\u201d. La Banca Generale, socia del Comitato, acquist\u00f2 e mise a disposizione il vecchio teatro di via Santa Radegonda che venne demolito. Al suo posto fu costruita una nuova palazzina. La centrale aveva accesso da Via Santa Radegonda (da qui il nome) ed affaccio sulla parallela Via Agnello, in prossimit\u00e0 dell'abside del Duomo.\nVenne demolita nel 1926 per costruire il cinema Odeon.\nStoria.\nIl primo esperimento di illuminazione elettrica venne presentato a Milano dall'ing. Colombo il 18 marzo del 1877 quando venne installato in Piazza del Duomo \"un gran faro della forza luminosa di 500 fiamme gas\". Il risultato fu deludente perch\u00e9 un singolo faro non poteva dare un risultato di illuminazione diffusa come si otteneva dalle lampade a gas installate in citt\u00e0. Il successivo esperimento fu condotto il 20 aprile 1879 in occasione di una conferenza presso la Societ\u00e0 d'incoraggiamento d'arti e mestieri, nel corso della quale Colombo present\u00f2 nuovi corpi illuminanti (le Candele Yablochkov) di cui venne data dimostrazione accendendoli con \"una coppia di macchine dinamoelettriche Siemens, colla relativa macchina motrice a vapore\". Colombo in tale occasione arriv\u00f2 a preventivare il costo dell'illuminazione della citt\u00e0 con questo nuovo metodo. Tuttavia anche questo metodo non ebbe successo perch\u00e9 le \"candele\" dovevano essere sostituite con notevole frequenza.\nSuccessivamente, nel giugno del 1881, in concomitanza con l'Esposizione Nazionale di Milano 1881 che ebbe luogo nell'area degli attuali Giardini pubblici Indro Montanelli, vennero installate 25 lampade ad arco Siemens capaci di una intensit\u00e0 luminosa di candele in Galleria Vittorio Emanuele II. Anche questo esperimento non ebbe successo sia per l'incostanza del flusso luminoso sia per la necessit\u00e0 di sostituire i carboni delle lampade almeno ogni nove ore di funzionamento.\nNella seconda met\u00e0 del 1881 Colombo visit\u00f2 l\u2019Exposition Internationale d\u2019Electricit\u00e9 (mostra internazionale dell'elettricit\u00e0) a Parigi dove ebbe la possibilit\u00e0 di apprezzare il sistema di illuminazione della Edison Electric Light company di Thomas Alva Edison, fondata tre anni prima con il finanziamento di J.P. Morgan e della famiglia Vanderbilt, che con le sue macchine occupava due padiglioni.\nPrese quindi contatti con la Compagnie Continental Edison, filiale europea della societ\u00e0 americana, ed inizi\u00f2 le trattative per acquistare le macchine usate a Parigi e portarle a Milano.\nGi\u00e0 nell'autunno del 1881 era stato costituito il \"Comitato promotore per le applicazioni dell\u2019energia elettrica in Italia\u201d finanziato da investitori privati. Nel 1882 con quei macchinari, in occasione del carnevale, venne illuminato il ridotto del Teatro alla Scala, mentre in novembre furono illuminati i portici settentrionali ed i negozi di piazza del Duomo. Il grande successo ottenuto port\u00f2 il Comitato a decidere la costruzione di una apposita centrale basata sul sistema Edison.\nNell'agosto del 1882 Colombo si rec\u00f2 a New York dove rimase fino a fine settembre e prese contatti con Edison, sia per studiare il progetto della centrale elettrica di Pearl street, sia per organizzare la fornitura di macchine elettriche \"a prezzo di costo\" da installare nella centrale di Santa Radegonda che era gi\u00e0 in costruzione. Colombo richiese ad Edison di mandargli a Milano J. W. Lieb uno dei suoi assistenti cui fu affidata la direzione dei lavori di costruzione della centrale. A lui Colombo affianc\u00f2 il venticinquenne Angelo Bertini.\nIl Comitato aveva infatti acquistato l'immobile del teatro Santa Radegonda, nella via omonima, che non era pi\u00f9 attivo da qualche anno e fece costruire una palazzina che conteneva al piano terra le macchine a vapore e le dinamo ed al primo piano le caldaie a carbone. Per lo scarico dei fumi venne costruita una ciminiera in muratura di mattoni alta 52 metri che fu quindi ben visibile nel centro della citt\u00e0.\nPrimi utilizzatori dell'energia elettrica furono gli eleganti negozi sotto i portici di Piazza del Duomo e la Galleria ed il Teatro Manzoni che fino alla sua distruzione avvenuta nel bombardamento dell'agosto 1943 si trovava nella vicina piazza San Fedele e che dopo la guerra venne ricostruito in via Manzoni. Quest'ultimo fu il primo al mondo ad essere illuminato da luce elettrica, infatti la rete di distribuzione delle centrali di Londra e New York non comprendevano teatri.\nColombo, allora consigliere comunale, riusc\u00ec a convincere anche i pi\u00f9 scettici della bont\u00e0 del suo progetto e persuase il Comune a procedere con l'illuminazione elettrica del Teatro alla Scala. Il Corriere della Sera fu testimone dello stupore dei cittadini quando, il 26 dicembre 1883, giorno di Santo Stefano in occasione della \"La Gioconda\" di Amilcare Ponchielli, il teatro fu illuminato da centinaia di lampadine elettriche.\nNel gennaio del 1884 il Comitato venne trasformato in \"Societ\u00e0 Generale di Elettricit\u00e0 sistema Edison\", con capitale di 3 milioni di lire (diviso in 12.000 azioni da 250 lire cadauna) grazie ad istituti bancari\u00a0\u2013 come la Banca Generale, la Banca di Credito Italiano, il Credito Lombardo, la Banca di Milano\u00a0\u2013 e personalit\u00e0 milanesi come l'imprenditore farmaceutico Carlo Erba con 129.000 lire e lo stesso Colombo con 54.000 lire. \nNonostante una chiusura in utile del primo esercizio sulla societ\u00e0 gravavano le pesanti clausole previste nell'atto costitutivo a favore della parigina Compagnie Continental Edison\u00a0\u2013 detentrice per l\u2019Europa dei brevetti Edison\u00a0\u2013 in riconoscimento del supporto tecnico (con royalties anche sulle lampade installate) e come ricavo ad ogni aumento di capitale nonch\u00e9 il divieto all'apertura di linee di credito, cosa che impediva una espansione delle attivit\u00e0 della societ\u00e0 milanese. Il problema si ridusse alla fine degli anni '90 dell'Ottocento ma fu solo nel 1931 che termin\u00f2 la corresponsione dei diritti alla compagnia francese.\nI primi esercizi, quindi, non furono particolarmente positivi e gli affari iniziarono a migliorare solo dopo che, nel 1885, il Comune affid\u00f2 alla Societ\u00e0 l'illuminazione pubblica delle piazze del Duomo e della Scala in tale occasione, i macchinari furono potenziati, ma con l'accrescersi della domanda il Sistema Edison mostr\u00f2 i segni della sua debolezza legata alla scarsa distanza utile di trasmissione pari ad un raggio di circa 550 m e circa 720 m lungo i conduttori.\nUn'altra grande vittoria di Colombo fu la positiva risoluzione, a suo favore, nel 1887, della vertenza legale promossa dalla \"Union des Gaz\" che aveva in monopolio l'appalto dell'illuminazione stradale a gas della citt\u00e0 di Milano. Gi\u00e0 nell'agosto di quell'anno fu stipulata la prima convenzione di quinquennale per l'illuminazione pubblica elettrica. Per fornire l'energia sufficiente Colombo fece costruire una seconda centrale, in prossimit\u00e0 del carcere di San Vittore che entr\u00f2 in funzione nel 1889. Questa centrale era basata sul sistema Thomson-Houston che, mantenendo l'alimentazione in corrente continua, consentiva un pi\u00f9 ampio raggio di distribuzione rispetto al sistema Edison.\nDati tecnici.\nLa palazzina era a pianta rettangolare su tre piani ognuno con un unico locale di x 48\u00a0m. Le macchine elettriche furono poste nel seminterrato a circa 2\u00a0m sotto il piano stradale, mentre i generatori di vapore erano al piano rialzato e l'ultimo piano fungeva da magazzino.\nInizialmente furono installate solo tre macchine che divennero quattro non appena l'impianto fu avviato e potenziate a sei quando nella seconda met\u00e0 del 1883 venne preparata l'illuminazione della Scala.\nLe sei macchine dinamo-elettriche erano del tipo Edison \"macchina C\" come quelle installate all\u2019Exposition Internationale d\u2019Electricit\u00e9 di Parigi ed ognuna di esse era in grado di alimentare da a lampade ad incandescenza (Edison tipo A da 16 candele) alimentate a circa 100\u00a0V, grazie ad una potenza tra 120 e 140 cavalli. Ogni macchina era composta dalla dinamo Edison (detta \"Jumbo\" per le sue grandi dimensioni) direttamente connessa alla macchina motrice tramite giunto di Oldham.\nLe macchine motrici a vapore erano di due tipi diversi: quattro Armington &amp; Sims e due Porter-Allen \"ad alta velocit\u00e0\".\nLe sei macchine erano poste in linea ed alimentate da un'unica condotta di vapore in modo da essere attivate e disattivate in funzione della richiesta di potenza elettrica. Un ventilatore garantiva il raffreddamento delle dinamo.\nC'erano cinque generatori di vapore, anch'essi in linea, al piano superiore, sostenuti da un telaio in ferro poggiante sulle colonne in ghisa del locale dinamo. Le caldaie, di tipo tubolare, con una potenza di 160 cavalli ognuna ed operanti a circa 8 atmosfere, erano della Babcock &amp; Wilcox di Providence (Rhode Island) - USA ma costruite nella filiale scozzese di Glasgow.\nIl camino di espulsione dei fumi era eretto a circa met\u00e0 del lato lungo della palazzina ed aveva un'altezza di 52\u00a0m con un foro interno di diametro costante di 2\u00a0m.\nL'acqua di alimentazione era estratta da un pozzo la cui profondit\u00e0 era di 10\u00a0m \"sotto il livello delle acque sotterranee\", immagazzinata in serbatoi posti nel locale macchine ed iniettata da tre alimentatori Koertig. Una pompa ausiliaria a vapore alimentava l'impianto di raffreddamento dei supporti delle dinamo.\nLa rete di alimentazione delle utenze era posta sotto il piano stradale e consisteva in due \"conduttori maestri\" collegati alle dinamo dai quali prendevano alimentazione i conduttori principali (\"feeder\"). Tra i poli delle dinamo e i conduttori maestri cos\u00ec come tra questi ed i \"feeder\" erano poste lastre fusibili di sicurezza.\nDai conduttori principali si dipartiva la rete di distribuzione verso le utenze, anch'essa sotterranea, la quale era unita ai \"feeder\" tramite fusibili posti in pozzetti con coperchio in ghisa a \"fior di terra\".\nVennero usate principalmente lampade ad incandescenza con filamento in carbone Edison \"tipo A\" da 16 candele, ma anche lampade \"tipo B\" da 8 candele (che venivano installate in coppia) e \"tipo C\" da 10 candele.\nL'illuminazione del Teatro Manzoni in Piazza San Fedele era composta da 420 lampade (tipo A e C) di cui 184 per illuminare la scena, 87 per la sala e le restanti per i corridoi, gli accessi ed il porticato esterno.\nIl Teatro alla Scala fu connesso alla Centrale di Santa Radegonda in soli 5 mesi di lavori ed allacciato con quattro prese principali: scena (1344 lampade); platea orchestra e palchi (553 lampade); servizi di scena (396 lampade) ; ingresso e servizi (347 lampade) per un totale di 2640. Il numero totale dei lampade installate era di 2880 per consentire una illuminazione straordinaria del palcoscenico durante i veglioni, in ogni caso il massimo numero di lampade che potevano essere accese contemporaneamente non superava le 2400."}
{"id": "8296543", "revid": "125620253", "url": "https://it.wikipedia.org/wiki?curid=8296543", "title": "Senato della Repubblica (Messico)", "text": "Il Senato della Repubblica (in spagnolo: \"Senado de la Rep\u00fablica\"), formalmente designata Camera dei Senatori del Congresso dell'Unione (\"C\u00e1mara de Senadores del Congreso de la Uni\u00f3n\"), \u00e8 la camera alta del Congresso dell'Unione del Messico.\nL'altra camera del congresso \u00e8 la Camera dei deputati e i compiti e la struttura delle due camere sono descritti negli articoli da 50 a 70 della costituzione messicana."}
{"id": "8296544", "revid": "47767", "url": "https://it.wikipedia.org/wiki?curid=8296544", "title": "Pieve di Pin\u00e9", "text": ""}
{"id": "8296545", "revid": "121180697", "url": "https://it.wikipedia.org/wiki?curid=8296545", "title": "Hobart International 2020 - Singolare", "text": "Sofia Kenin era la detentrice del titolo, ma ha scelto di partecipare al concomitante torneo di Adelaide.\nIn finale Elena Rybakina ha sconfitto Zhang Shuai con il punteggio di 7-67, 6-3."}
{"id": "8296548", "revid": "478814", "url": "https://it.wikipedia.org/wiki?curid=8296548", "title": "Hobart International 2020 - Qualificazioni singolare", "text": "Le qualificazioni del singolare dell'Hobart International 2020 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrate le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "8296555", "revid": "110157", "url": "https://it.wikipedia.org/wiki?curid=8296555", "title": "Lega Nazionale A 2020 (football americano)", "text": "La Lega Nazionale A 2020 avrebbe dovuto essere la 35\u00aa edizione del campionato di football americano di primo livello, organizzato dalla SAFV. Il 15 marzo la SAFV ha annullato tutte le competizioni a seguito della pandemia di COVID-19 del 2019-2021.\nIn sostituzione del campionato \u00e8 stato organizzato un torneo autunnale denominato \"Herbst Cup\" diviso in due: un torneo per le squadre di Lega Nazionale A e Lega B e un torneo per le squadre di Lega C. Le Herbst Cup non definiscono campioni nazionali.\nStagione regolare.\nClassifica.\nLa classifica della regular season \u00e8 la seguente:"}
{"id": "8296559", "revid": "121179583", "url": "https://it.wikipedia.org/wiki?curid=8296559", "title": "Hobart International 2020 - Doppio", "text": "Chan Hao-ching e Latisha Chan erano le detentrici del titolo, ma hanno perso al primo turno contro Kateryna Bondarenko e Sharon Fichman.\nIn finale Nade\u017eda Ki\u010denok e Sania Mirza hanno sconfitto Peng Shuai e Zhang Shuai con il punteggio di 6-4, 6-4."}
{"id": "8296560", "revid": "767487", "url": "https://it.wikipedia.org/wiki?curid=8296560", "title": "Benjamin Morel", "text": "Carriera.\nClub.\nHa giocato nella massima serie dei campionati francese, sloveno e bulgaro."}
{"id": "8296564", "revid": "287204", "url": "https://it.wikipedia.org/wiki?curid=8296564", "title": "Jason deCaires Taylor", "text": " \n\u00c8 noto soprattutto per l'installazione di sculture subacquee in siti specifici che danno vita progressivamente a barriere coralline artificiali. Queste opere riflettono i suoi interessi di scultore, ambientalista, fotografo subacqueo e istruttore di immersioni subacquee. I suoi lavori a Grenada rientrano tra le 25 maggiori meraviglie del mondo di National Geographic. Ha creato il pi\u00f9 grande museo di scultura subacquea del mondo, l'Underwater Museum Canc\u00fan, situato al largo della costa tra Canc\u00fan e Isla Mujeres, in Messico.\nBiografia.\nFiglio unico di padre inglese e madre della Guyana, studia nel Kent per poi laurearsi nel 1998 in Scultura e Ceramica, presso il Camberwell College of Arts Institute di Londra. Fin da bambino inizia a manifestare la passione per il mare che si concretizza in un brevetto da istruttore di immersioni subacquee all'et\u00e0 di 18 anni.\nCarriera.\nInizialmente realizza opere d'arte per mostre e gallerie, per poi rendersi conto della maggiore potenzialit\u00e0 di installazioni ambientali in luoghi della terra poco conosciuti o nei quali si sono verificate catastrofi naturali. Le sue opere sottomarine, enigmatiche ed evocative, affrontano temi diversificati: dalla vita quotidiana a temi politico-sociali come quello della migrazione. Le sue sculture incoraggiano gli organismi viventi sottomarini a crescere e modificare le superfici, che subiscono, cos\u00ec, un'evoluzione da cemento a barriere coralline artificiali. Le sue creazioni spesso alludono alla relazione dell\u2019umanit\u00e0 col mondo naturale e alla necessit\u00e0 di conservazione, decadimento e rinascita di quest'ultimo. Sono per lo pi\u00f9 ispirate a persone reali. \nNel 2009 trasferisce il suo studio in Messico, dove crea il primo museo subacqueo al mondo, il \"Canc\u00fan underwater museum\" (\"Museo subacuatico de arte\", meglio noto come \"MUSA\"), composto da pi\u00f9 di 485 sculture sommerse e 30 pezzi sulla terraferma tra la costa di Cancun e la costa occidentale della Isola Mujeres. Il progetto \u00e8 stato commissionato e supportato nel 2008 dalla CONANP (Commissione nazionale delle aree naturali protette nazionali) e dall\u2019Associazione nautica di Canc\u00fan, ufficialmente aperta nel novembre del 2010.\nSu alcune opere l'artista impianta coralli vivi recuperati da aree di barriera corallina danneggiata:\n\"La Evoluci\u00f3n Silenciosa\" (\"L'evoluzione Silenziosa\"), installata novembre del 2010, \u00e8 considerata la pi\u00f9 grande collezione di arte subacquea. E', infatti, composta da 450 sculture in cemento a grandezza naturale, posizionate, una di fianco all'altra, su un'area sabbiosa di circa 420 metri quadri. La posizione \u00e8 stata scelta strategicamente per reindirizzare i visitatori in zone lontane dalle scogliere naturali, cos\u00ec che queste possano rigenerarsi. Le opere toccano temi storici e contemporanei, formano singoli blocchi che danno vita ad una complessa barriera corallina artificiale in cui prolifera la vita acquatica. Se in prossimit\u00e0 l'insieme evoca una folla di persone, in lontananza la forma ricorda quella di un occhio. \nAlla fine del 2013 l'artista ha gi\u00e0 collocato quasi 700 sculture in diverse zone del mondo. \"Ocean Atlas\" (\"Atlante dell'oceano\"), situata alle Bahamas, con i suoi cinque metri di altezza e 60 tonnellate di peso, \u00e8 considerata la pi\u00f9 grande scultura subacquea al mondo. \nNel 2015 realizza la sua prima opera a Londra, \"The Rising Tide\" (\"La marea crescente\"). Questa \u00e8 situata nei pressi di sedi politico-istituzionali; \u00e8 quindi visibile da tutti coloro che sono coinvolti nel dibattito sul cambiamento climatico e che sono, spesso, responsabili di politiche dannose per l'ambiente. \nNel 2016 si stabilisce a Lanzarote, dove lavora ad un nuovo museo sottomarino, il \"Museo Atlantico\", a 300 metri di distanza dalla costa. Questo \u00e8 costituito da circa 300 sculture, alcune semplicemente in piedi, altre in posizioni pi\u00f9 complesse (un uomo sdraiato su una pira funeraria, un gruppo di rifugiati su una barca). Dal 10 gennaio 2017, il museo \u00e8 stato aperto ai sub accompagnati da guide museali. \nNel 2017 crea l\"'Australian Museum of underwater art\" a Townsville.\nConservazione.\n\u00c8 stato riconosciuto tra i primi artisti a integrare l'arte contemporanea con la conservazione della vita marina. Le sue installazioni, infatti, contribuiscono a preservare le barriere coralline naturali, gi\u00e0 sottoposte agli effetti dell'inquinamento marino, del riscaldamento globale, oltre a danni derivanti da uragani e pesca eccessiva.\nLavorando a fianco di biologi marini, utilizza materiali resilienti, stabili e rispettosi dell'ambiente. Utilizza un tipo di cemento a pH neutro che favorisce la crescita del corallo e inserisce frammenti di corallo danneggiati nelle sue figure. Le sue sculture sono habitat per la vita marina e favoriscono un aumento della biomassa degli ecosistemi locali.\nLe opere sono posizionate in modo preciso sul fondo del mare per evitare le correnti. Il critico d'arte David De Russo le definisce \"un'esibizione evolutiva vivente [...]. Sono un mezzo per trasmettere speranza e consapevolezza ambientale\".\nIl lavoro di Taylor \u00e8 stato classificato come eco-arte ed \u00e8 stato presentato nel 2010 da Greenpeace in una campagna concomitante con la Conferenza sul clima delle Nazioni di Canc\u00fan."}
{"id": "8296565", "revid": "831312", "url": "https://it.wikipedia.org/wiki?curid=8296565", "title": "UCI ProSeries", "text": "L'UCI ProSeries \u00e8 un circuito mondiale di ciclismo su strada organizzato dall'Unione Ciclistica Internazionale dal 2020; come importanza si colloca alle spalle dell'UCI World Tour.\nStoria.\nL'UCI ProSeries \u00e8 stato istituito a seguito di una riforma, voluta fortemente dall'Unione Ciclistica Internazionale e comprende al suo interno gli eventi fuori categoria (1.HC e 2.HC) dei 5 circuiti continentali. \nSquadre.\nLa partecipazione delle squadre UCI World Tour \u00e8 limitata al 70% per le gare europee e al 65% per le gare degli altri continenti. Gli organizzatori delle varie manifestazioni possono invitare squadre Professional, squadre continentali della nazione in cui si svolge la manifestazione, un massimo di due squadre continentali straniere e una squadra nazionale del paese organizzatore.\nPunteggi.\nI punteggi per la classifica individuale vengono attribuiti ai corridori in base ai piazzamenti nelle classifiche finali di ciascuna prova e alla tipologia della stessa; in caso di corse a tappe, si attribuiscono punti anche per i piazzamenti di ogni tappa e per i giorni in maglia di leader. "}
{"id": "8296576", "revid": "666668", "url": "https://it.wikipedia.org/wiki?curid=8296576", "title": "TTG-Yugra Jugorsk", "text": ""}
{"id": "8296578", "revid": "33689", "url": "https://it.wikipedia.org/wiki?curid=8296578", "title": "Abbattimento", "text": ""}
{"id": "8296589", "revid": "1161734", "url": "https://it.wikipedia.org/wiki?curid=8296589", "title": "Sophienkirche (Dresda)", "text": "La Sophienkirche (chiesa di santa Sofia) era una chiesa di Dresda. Si trovava all'angolo nord-est della Postplatz (piazza dell'ufficio postale) nella citt\u00e0 vecchia prima che fosse gravemente danneggiata, nel 1945, dal bombardamento di Dresda della seconda guerra mondiale e successivamente demolita, nel 1962, dal partito e governo della RDT. Era l'unica chiesa gotica in citt\u00e0.\nStoria.\nNel 1250 l'ordine dei frati minori francescani, costru\u00ec un monastero e una chiesetta nella posizione della futura Sophienkirche - questo era noto come il \"Franziskanerkloster\". A partire dal 1331 la struttura originale fu demolita e inizi\u00f2 la costruzione di una chiesa pi\u00f9 grande con due navate di uguale dimensione. Intorno al 1400, all'angolo sud-est della chiesa, fu aggiunta la \"Busmannkapelle\", una cappella privata per la famiglia patrizia Busmann a cui apparteneva il sindaco di Dresda, all'epoca Lorenz Busmann, e dove fu successivamente sepolto.\nIl monastero francescano fu abolito durante la Riforma protestante.\nSofia di Brandeburgo, Hofkirche.\nIl convento francescano rimase vuoto per decenni prima di essere restaurato, nel 1610, da Sofia di Brandeburgo e riaperto come chiesa luterana dedicata a Santa Sofia in suo onore. Nel 1737 divenne Hofkirche (chiesa di corte dell'Elettorato di Sassonia) della Chiesa evangelico-luterana di Sassonia (da non confondere con la Hofkirche cattolica romana che l'Elettore inizi\u00f2 a costruire allo stesso tempo).\nOrgano Silbermann e Bach.\nNel periodo 1718-1720 il famoso organaro Gottfried Silbermann vi install\u00f2 una dei suoi cinquanta organi realizzati nella sua carriera, noto per il suo temperamento mesotonico. Johann Sebastian Bach esegu\u00ec dei concerti su questo strumento nel 1725 e 1747.\nIl Kyrie e Gloria dalla Messa in Si minore di Bach vennero composti nel 1733, forse il primo come lamento per la morte dell'Elettore Augusto II il Forte (che era morto il 1\u00ba febbraio 1733) e il secondo per celebrare l'adesione del suo successore l'Elettore sassone e successivamente re Augusto III di Polonia, che si convert\u00ec al Cattolicesimo per ascendere al trono di Polonia. Nella speranza di ottenere il titolo di \"Compositore della corte elettorale sassone\", Bach li present\u00f2 ad Augusto come un insieme di parti per la \"Messa Kyrie\u2013Gloria\", (prima versione). I pezzi vennero eseguiti nel 1733, non in presenza del sovrano a cui erano dedicati, forse alla Sophienkirche dove il figlio di Bach Wilhelm Friedemann Bach era organista da giugno. Tuttavia, nel 1734, Bach esegu\u00ec una cantata profana, un \"dramma per musica\", BWV\u00a0215, in onore di Augusto, in presenza del Re e della Regina, il cui primo movimento fu poi adattato nell\"'Hosanna\" della Messa in Si minore.\nLa Sophienkirche fino al 1945.\nLa Sophienkirche fu ridisegnata a met\u00e0 del XIX secolo e prese la sua forma finale, con le guglie gemelle neogotiche in sostituzione della vecchia torre barocca, la nuova navata e facciata, tra il 1864 e il 1868. Dopo la Rivoluzione tedesca del 1918-19, la Sophienkirche cess\u00f2 di essere la chiesa di corte e, sette anni dopo, divenne sede del vescovo della Chiesa evangelica luterana di Sassonia.\nNel 1933 le torri furono semplificate (gli elementi gotici furono rimossi e le guglie coperte in rame) perch\u00e9 si stavano deteriorando e stavano diventando pericolose. Questa doveva essere una soluzione temporanea prima di ripristinare i dettagli neogotici.\n1945, distruzione e demolizione.\nCon il bombardamento di Dresda della seconda guerra mondiale, nel febbraio del 1945, la Sophienkirche fu bruciata dal fuoco e l'organo Silbermann completamente distrutto. Il soffitto e le pareti rimasero intatti fino al 1946 quando il soffitto a volta, senza il supporto delle colonne interne distrutte dal fuoco, croll\u00f2 lasciando in piedi solo le guglie meridionali. Queste furono poi intenzionalmente demolite, nel 1950, per recuperare il rame per la Kreuzkirche.\nA poco a poco le rovine intorno alla chiesa distrutta furono cancellate. Una ricostruzione sarebbe stata possibile ma un commento di Walter Ulbricht, il capo del partito SED, \"... una citt\u00e0 socialista non ha bisogno di chiese gotiche\", condann\u00f2 la Chiesa.\nNonostante le forti proteste di conservatori, architetti e cittadini di Dresda, le rovine della chiesa furono demolite, nel 1962, a seguito di una risoluzione del partito e del governo della Repubblica Democratica Tedesca. Prima di allora, gli altari di Nosseni e della Sagrestia erano stati recuperati e ora sono visibili nella Loschwitzer Kirche (a Dresda) e nella Friedenskirche a L\u00f6btau, rispettivamente.\nIl 1\u00ba maggio 1963 scomparvero le ultime parti della pi\u00f9 antica chiesa di Dresda - ad eccezione di una struttura di finestre in arenaria parzialmente distrutta, che furono conservate nelle catacombe sotto la Br\u00fchlsche Terrasse.\nMemoriale.\nA partire dal 2009 \u00e8 stato costruito un monumento, che incorpora frammenti originali della cappella di Busmann, nella posizione originale della cappella, come memoriale della \"Sophienkirche\" e un promemoria degli orrori della guerra e dell'abuso di potere da parte dei dittatori. Ha lo scopo di racchiudere il monumento in un cubo di vetro in modo che possa essere utilizzato per delle mostre."}
{"id": "8296592", "revid": "36426", "url": "https://it.wikipedia.org/wiki?curid=8296592", "title": "Dante con la Divina Commedia", "text": "Dante con la Divina Commedia (per esteso Dante col libro della Commedia, tre regni e la citt\u00e0 di Firenze) \u00e8 un dipinto a tempera su tela (232x292 cm) di Domenico di Michelino basato su un disegno di Alesso Baldovinetti, datato al 1465 e conservato nel Duomo di Firenze. \nStoria.\nOpera assai nota e citata gi\u00e0 nella maggior parte delle guide antiche di Firenze, era tradizionalmente riferita all'Orcagna, o tutt'al pi\u00f9 a Giotto, poi venne legata alla notizia di un ritratto di Dante fatto dal frate francescano Maestro Antonio e collocato in Duomo tra il 1420 e il 1430, in occasione di una serie di commenti pubblici della \"Commedia\". \nGi\u00e0 i primi studi moderni di storia dell'arte misero in evidenza l'incongruenza delle datazioni tradizionali con lo stile dell'opera. Nel 1840 G. Gaye pubblic\u00f2 infatti i documenti relativi all'allogazione dell'opera, nei quali risulta che Domenico di Michelino, artista piuttosto attardato, ricorrente spesso a stilemi e ornamentazioni del tardo gotico, avesse eseguito l'opera su disegno di Alesso Baldovinetti, in stile decisamente rinascimentale. Per il pagamento dell'opera resta l'estimazione fatta dallo stesso Baldovinetti e da Neri di Bicci il 30 gennaio (stile comune) e il 19 giugno 1465. In quelle valutazioni si evidenzia che il pittore aveva aggiunto dettagli decorativi \"di grande difficolt\u00e0\". L'opera di Domenico di Michelino doveva sostituire quell'effige pi\u00f9 antica di Dante, citata dalle fonti come vittima di spostamenti tra il duomo, Santa Croce e il battistero. \nLa commissione coincideva col secondo centenario della nascita dell'artista, secondo il calcolo fatto dai commentatori della Divina Commedia che Dante avesse trentacinque anni (il \"mezzo del cammin\") nell'anno santo 1300. Si inseriva inoltre in un progetto pi\u00f9 ampio e a lungo termine della celebrazione dei fiorentini illustri nella cattedrale, del quale fanno parte gli affreschi equestri monumentali Giovanni Acuto e Niccol\u00f2 da Tolentino, e il monocromo per Luigi Marsili di Bicci di Lorenzo.\nFu leggermente restaurato nel 1519 da Giovanni Cianfanini, poi pi\u00f9 pesantemente nel 1840 da Antonio Marini, e di nuovo nel 1966 e negli anni novanta del Novecento.\nLa cornice neogotica risale, con tutta probabilit\u00e0, all'Ottocento.\nDescrizione.\nIl dipinto ha la forma rettangolare, e raffigura il poeta al centro, con una lunga tunica rossa, il chaperon in testa con la corona d'alloro, la \"Divina Commedia\" aperta nella mano sinistra e con la destra che indica i mondi ultraterreni raccontati nell'opera: in basso a sinistra la fossa dell'Inferno, poi il monte del Purgatorio, e infine i cieli concentrici del Paradiso. A destra, sottodimensionata, una visione di Firenze, cinta dalle sue mura (si noti la forma originaria delle porte, forse qui Porta San Gallo), in cui si riconoscono il Duomo con la cupola e il campanile, la torre del Bargello e del palazzo dei Priori, il campanile della Badia Fiorentina (con le rispettive banderuole), e quello di Santa Maria Novella. Da notare che in questa rappresentazione si vede gi\u00e0 la lanterna del Duomo, completata nel 1461, e la palla con al croce dorata, sicuramente gi\u00e0 in progetto, ma messa in opera dal Verrocchio solo nel 1468-1472.\nDal libro si dipartono raggi d'oro in direzione della citt\u00e0, verso la quale guarda anche Dante, autocelebrando come l'opera diede lustro a tutta Firenze.\nLa lunga iscrizione, gi\u00e0 riferita a Coluccio Salutati, fu probabilmente dettata da Bartolomeo Scala: \n&lt;poem&gt;\n \"Qui Coelum cecinit mediumque, imumque tribunal,\"\n \"Lustravitque oculis cuncta Poeta suis,\"\n \"Doctus adest Dantes sua quem Florentia saepe\"\n \"Sensit consiliis, ac pietate patrem.\"\n \"Non potuit tanto mors saeva nocere poetae\"\n \"Quem vivum virtus carmen imago facit.\"\n&lt;/poem&gt;\nTraduzione: \u00abIl sapiente Dante, il poeta che cant\u00f2 il cielo e il mediano e l'infimo tribunale, che tutte le cose illumin\u00f2 col suo pensiero, \u00e8 presente in questa pittura, egli di cui spesso la sua Firenze ha sperimentato il paterno consiglio e l'amore. In nulla pot\u00e9 la morte pur cos\u00ec crudele nuocere al poeta che la virt\u00f9 il carme e l'immagine fanno vivere\u00bb."}
{"id": "8296594", "revid": "486946", "url": "https://it.wikipedia.org/wiki?curid=8296594", "title": "La Divina Commedia di Dante Alighieri", "text": ""}
{"id": "8296596", "revid": "198277", "url": "https://it.wikipedia.org/wiki?curid=8296596", "title": "Maurizio Verini", "text": ""}
{"id": "8296598", "revid": "324090", "url": "https://it.wikipedia.org/wiki?curid=8296598", "title": "Prodotto interno netto", "text": "in economia, il PIN (prodotto interno netto) \u00e8 una grandezza macroeconomica e viene calcolato sottraendo al PIL quella parte di investimenti che copre l\u2019ammortamento dei beni capitali deperiti.\nInfatti, parte del capitale fisico a disposizione di un sistema economico, con il trascorrere del tempo smette di essere utilizzabile per la produzione, \u00e8 soggetto cio\u00e8 a deperimento (si pensi ad un\u2019impresa che produce stampe e grafiche che, 5 anni fa, ha investito denaro per l\u2019acquisto di personal computer che ormai non supportano pi\u00f9 i moderni software di lavoro). Parte degli investimenti che un\u2019impresa compie (che per convenzione fanno parte del PIL) sono quindi volti a sostituire beni capitali deperiti, e non per comprarne di nuovi. Il PIN tiene quindi conto di questi investimenti volti a \u201ccoprire l\u2019ammortamento dei beni capitali\u201d . \nAttraverso l'utilizzo di tale strumento si riesce a determinare, in modo pi\u00f9 aderente alla realt\u00e0, l'attivit\u00e0 economica di uno Stato."}
{"id": "8296602", "revid": "22356", "url": "https://it.wikipedia.org/wiki?curid=8296602", "title": "Embrithosaurus", "text": "L'embritosauro (gen. Embrithosaurus) \u00e8 un rettile estinto, appartenente ai pareiasauri. Visse nel Permiano medio (Capitaniano, circa 265 - 259 milioni di anni fa) e i suoi resti fossili sono stati ritrovati in Sudafrica.\nDescrizione.\nQuesto animale era di grandi dimensioni e doveva superare i 2,5 metri di lunghezza. Il peso doveva aggirarsi intorno ai 600 chilogrammi. \"Embrithosaurus\" possedeva un corpo massiccio e coperto da osteodermi (piastre ossee immerse nella pelle), una coda corta e quattro arti particolarmente forti e robusti, che tenevano il corpo dell'animale sollevato dal terreno. Il cranio, in confronto a quello di altri pareiasauri come \"Pareiasaurus\" e \"Scutosaurus\", era stretto e alto, ma la regione posteriore era anch'essa allargata e costituita da ossa fortemente ispessite. Gli osteodermi di \"Embrithosaurus\" erano sottili e dotati di una superficie liscia. \nLa specie tipo, Embrithosaurus schwarzi, era caratterizzata da una dentatura composta di elementi dotati di nove cuspidi marginali; i denti mascellari erano pi\u00f9 ampi rispetto a quelli di altri pareiasauri, a causa delle cuspidi marginali che erano disposte pi\u00f9 regolarmente attorno alla corona; l'apice della corona era privo del lungo tridente centrale a tre cuspidi. Nello scheletro postcranico, questa specie presentava un'ulna priva di processo dell'olecrano. La cresta iliaca possedeva un'espansione anteriore piatta e non allargata; le due creste iliache non erano parallele ma divergevano anteriormente, realizzando un angolo di circa 40\u00b0 sul piano sagittale. La sinfisi pelvica era estremamente spessa, ed era alta quasi quanto la sua lunghezza. La specie \"E. strubeni\", invece, era caratterizzata da denti di foggia pi\u00f9 primitiva e da un cranio particolarmente profondo, dal muso appuntito e dalla regione giugale elevata. \nClassificazione.\n\"Embrithosaurus\" \u00e8 un tipico rappresentante dei pareiasauri, un gruppo di rettili arcaici sviluppatisi durante il Permiano medio e superiore, che raggiunsero dimensioni notevoli e si specializzarono in una dieta erbivora. \"Embrithosaurus\", in particolare, era un pareiasauro piuttosto arcaico, e secondo le pi\u00f9 recenti analisi filogenetiche formerebbe un clade insieme a \"Bradysaurus\" e a \"Nochelesaurus\" noto come Bradysauria, separato dai pi\u00f9 recenti e derivati pareiasauri come \"Pareiasaurus\", \"Scutosaurus\", \"Deltavjatia\" ed \"Elginia\". \n\"Embrithosaurus\" venne descritto per la prima volta nel 1914 da D. M. S. Watson, sulla base di resti fossili ritrovati in Sudafrica in terreni del Permiano medio. La specie tipo \u00e8 \"Embrithosaurus schwarzi\", nota per vari esemplari provenienti dalla cosiddetta \"zona a \"Tapinocephalus\"\". Un'altra specie, \"E. strubeni\", proviene dagli stessi orizzonti stratigrafici ed \u00e8 stata descritta nel 1924 da Robert Broom, il quale inizialmente la attribu\u00ec al genere \"Bradysaurus\"; questa specie \u00e8 stata poi attribuita anche al genere \"Nochelesaurus\", ma a tutti gli effetti \"E. strubeni\" potrebbe essere considerata una forma transizionale tra i generi \"Embrithosaurus\" e \"Bradysaurus\". "}
{"id": "8296603", "revid": "110150712", "url": "https://it.wikipedia.org/wiki?curid=8296603", "title": "Domenico di Francesco", "text": ""}
{"id": "8296604", "revid": "666668", "url": "https://it.wikipedia.org/wiki?curid=8296604", "title": "Gazprom Jugra", "text": ""}
{"id": "8296615", "revid": "780783", "url": "https://it.wikipedia.org/wiki?curid=8296615", "title": "UCI ProSeries 2020", "text": "L'UCI ProSeries 2020 \u00e8 stata la prima edizione dell'UCI ProSeries. Il suo calendario era composto da 24 corse (gli ex 1.HC e 2.HC), che si tennero dal 26 gennaio al 14 ottobre 2020 in Europa, America ed Asia. Inizialmente vi erano altre corse inserite nel programma (per un totale di 56), successivamente annullate a causa della Pandemia di COVID-19 del 2019-2021, a partire dall'edizione del Tour of Hainan; oltre queste corse, venne annullata anche l'edizione del Tour of Oman, per via della scomparsa del sultano Q\u0101b\u016bs bin Sa\u02bf\u012bd \u0100l Sa\u02bf\u012bd.\nDurante tutta la stagione, i punti sono stati assegnati ai corridori in base ai piazzamenti nelle classifiche finali di ciascuna prova e alla tipologia della stessa; in caso di corse a tappe, si attribuiscono punti anche per i piazzamenti di ogni tappa e per i giorni in maglia di leader.\nLa classificazione UCI \u00e8 la seguente:"}
{"id": "8296619", "revid": "709565", "url": "https://it.wikipedia.org/wiki?curid=8296619", "title": "Lied der Deutschen", "text": ""}
{"id": "8296629", "revid": "281944", "url": "https://it.wikipedia.org/wiki?curid=8296629", "title": "Luigi de Guzman", "text": ""}
{"id": "8296633", "revid": "265038", "url": "https://it.wikipedia.org/wiki?curid=8296633", "title": "Divisi\u00f3n de Honor 1994-1995 (hockey su pista)", "text": "La Divisi\u00f3n de Honor 1994-1995 \u00e8 stata la 26\u00aa edizione del torneo di primo livello del campionato spagnolo di hockey su pista. Il titolo \u00e8 stato vinto dall' per la quarta volta nella sua storia.\nPrima Fase.\nGirone A.\nLegenda:\nNote:\nGirone B.\nLegenda:\nNote:\nSeconda Fase.\nGirone titolo.\nLegenda:\nNote:\nGirone retrocessione.\nLegenda:\nNote:"}
{"id": "8296643", "revid": "198277", "url": "https://it.wikipedia.org/wiki?curid=8296643", "title": "Sergio Barbasio", "text": "Soprannominato \"La Volpe,\" \u00e8 stato vice campione europeo di rally nel 1973, vice campione italiano rally 1970 ed \u00e8 arrivato due volte secondo nel campionato italiano gare in salita 1963 e 1965."}
{"id": "8296668", "revid": "339392", "url": "https://it.wikipedia.org/wiki?curid=8296668", "title": "Chiesa di San Lorenzo (Dimaro)", "text": ""}
{"id": "8296669", "revid": "47767", "url": "https://it.wikipedia.org/wiki?curid=8296669", "title": "Chiesa di San Vigilio (Monclassico)", "text": ""}
{"id": "8296672", "revid": "767487", "url": "https://it.wikipedia.org/wiki?curid=8296672", "title": "Casa dei Ponziani", "text": "Casa dei Ponziani o Palazzo Ponziani \u00e8 un edificio medievale di Roma che si trova all'angolo tra Via dei Vascellari e Via dei Salumi nel rione Trastevere. \u00c8 famosa per essere stata l'abitazione di Santa Francesca Romana. Ospita una pensione.\nStoria.\nLa Casa dei Ponziani \u00e8 un edificio di Roma, importante da un punto di vista storico, sia perch\u00e9 fu costruito durante il periodo medievale (XIV secolo), sia perch\u00e9 \u00e8 stato l'edificio dove visse e mor\u00ec Francesca Bussa, pi\u00f9 nota come santa Francesca Romana, chiamata dai romani \"Ceccolella\".\nFrancesca si spos\u00f2 ad appena 12 anni con Renzo Ponziani, che faceva parte della ricca famiglia romana di commercianti di carne (\"macellari\") dei Ponziani, e visse l\u00ec coi i suoi suoceri, Andreozzo Ponziani e Cecilia Mellini, con il cognato Paluzzo, sposato con Vannozza De Felicibus. Era un matrimonio di interesse e l'unico scopo di Francesca era dedicarsi a opere di carit\u00e0 assieme a Vannozza. Per questo motivo, il palazzo di famiglia divenne un rifugio per poveri e malati, in cui Francesca impegn\u00f2 tutti i soldi della famiglia. Come era prevedibile, questo comportamento caus\u00f2 conflitti con il marito e il suocero, che sono solo in parte diminuiti con la nascita dei tre figli di Francesca, di cui solo uno, Battista, \u00e8 sopravvissuto.\nDa allora, \u00e8 stata madre e moglie, ma non ha mai trascurato la sua missione, fondando una comunit\u00e0 religiosa, dell'ordine delle Oblate di Monte Oliveto, le Oblate di Tor de' Specchi, che in seguito si stabilirono in un quartier generale a via di Tor de' Specchi, nel Monastero di Tor de' Specchi. Dopo la morte del marito nel 1436, Francesca si ritir\u00f2 nel convento con le altre oblate con l'intenzione di non tornare mai pi\u00f9 a Palazzo Ponziani. Tuttavia, nel 1440, fu costretta a tornare per aiutare suo figlio, colpito dalla peste bubbonica. Dopo la guarigione del figlio, Francesca si ammal\u00f2 e mor\u00ec pochi giorni dopo, il 9 marzo 1440.\nCon la morte di Francesca, il palazzo pass\u00f2 a Battista e alla sua nipote, chiamata anche lei Vannozza, che lo pass\u00f2 in dote al suo primo marito, Mattia Muti, e poi al secondo, Giovanni Battista Forteguerri, che lo affisse il suo blasone dietro l'angolo con la via dei Salumi, ancora oggi perfettamente visibile. Quindi il palazzo pass\u00f2 alla famiglia Altieri, che gradualmente lo trasform\u00f2 in un fienile. Nel 1799 l'edificio fu concesso al sacerdote Giovacchino Michelini, parroco della chiesa di San Salvatore a Ponte Rotto, che lo trasform\u00f2 in un ricreatorio per i bambini poveri di Trastevere. Nel 1807, il sacerdote, assieme al canonico Antonio Muccioli, convertirono di nuovo l'edificio, questa volta in un luogo di incontro per esercizi spirituali (detti 'mute'), che erano tenuti per otto giorni in preparazione di Prima Comunione. A quel tempo, il palazzo fu chiamato \"Opera Pia di Ponterotto\", un riferimento al vicino Ponte Rotto.\nDopo la morte di don Gioacchino nel 1825, il palazzo pass\u00f2 sotto la direzione di monsignor Belisario Cristaldi, che lo ampli\u00f2 dopo aver acquisito una casa vicina, di propriet\u00e0 delle sorelle fiorentine della famiglia Rilli.\nL\u00ec Giovanni Mastai Ferretti esplet\u00f2 il suo lavoro apostolico, iniziando come un semplice canonico e terminando, come Papa Pio IX, in una visita ricordata da una lapide sul sito.\nUn'altra ricorda che Giovanni XXIII celebr\u00f2 una messa l\u00ec il 23 maggio 1959 e distribu\u00ec la Prima Comunione a 40 bambini.\nDescrizione.\nLa facciata si presenta su due piani con finestre: nel primo architrate e con cornici in marmo e nel secondo, con cornici semplici.\nAl piano terra si aprono porte e finestre semicircolari. All'interno c'\u00e8 un oratorio, Santa Francesca Romana a Ponte Rotto, e altre stanze decorate con opere d'arte."}
{"id": "8296674", "revid": "110157", "url": "https://it.wikipedia.org/wiki?curid=8296674", "title": "Palazzo Fregoso (Garda)", "text": "Palazzo Fregoso \u00e8 un edificio del centro storico di Garda, in provincia di Verona.\nEdificato nel XV secolo sopra la porta settentrionale di San Giovanni, appartenne al diplomatico e generale Cesare Fregoso, esule genovese al servizio della Serenissima e figlio del doge di Genova Giano Fregoso, che qui si trasfer\u00ec assieme al suo segretario Matteo Bandello nella prima met\u00e0 del XVI secolo."}
{"id": "8296677", "revid": "547034", "url": "https://it.wikipedia.org/wiki?curid=8296677", "title": "Ottavio Munerati", "text": "Biografia.\nSi laure\u00f2 alla Scuola Superiore di Agricoltura di Portici nel 1896. Nei primi anni lavorativi si dedic\u00f2 alla divulgazione scientifica fondando nel 1901 il quindicinale \"Rivista Agraria Polesana\" che ebbe una funzione importante nell'evoluzione tecnica dell'agricoltura non solo locale. \nSuccedendo a Tito Poggi divenne direttore della Cattedra Ambulante di Agricoltura di Rovigo.\nNel 1912 \u00e8 chiamato alla direzione della Regia Stazione Sperimentale di Bieticultura di Rovigo costruita nello stesso anno (Oggi Centro di Ricerca per le Colture Industriali), incarico che manterr\u00e0 fino al 1949.\nDurante la sua lunga attivit\u00e0 con stile innovatore e geniale, rese la sua stazione sperimentale famosa nel mondo. Instaur\u00f2 rapporti amichevoli con importanti ricercatori suoi contemporanei, tra i molti: Giuseppe Mezzadroli , Tito Vezio Zapparoli , G.H. Coons. Fu prezioso collaboratore di riviste italiane ed europee ( i.e. \"L'industria Saccarifera Italiana\",\"Zeitschrift F\u00fcr Z\u00fcchtung\", \"Berichte \u00fcber Landwirtschraft\", \"Revue International d'Agriculture\") e relatore a Convegni Nazionali ed Internazionali.\nDivenne Direttore della sezione \"Agricoltura\" dell'Enciclopedia Treccani nonch\u00e9 socio della Societ\u00e0 Italiana per il Progresso delle Scienze. Fece parte dell'Accademia delle Scienze e dell'Accademia dei Lincei da cui ha ottenuto il premio \"Francesco Santoro-Passarelli\". Fu anche membro dell'Acad\u00e9mie d'agriculture de France e del consiglio scientifico dell'Institut royal belge pour l'am\u00e9lioration de la betterave.\nLa sua attivit\u00e0 di ricerca ha abbracciato diversi argomenti ma la produzione scientificamente pi\u00f9 consistente fa riferimento a molteplici tematiche riguardanti la coltivazione della barbabietola da zucchero. \nLe sue prime pubblicazioni furono stampate nel 1901 e si susseguirono fino agli ultimi anni della sua vita.\nI suoi lavori scientifici discussero e previdero problemi che avrebbero riguardato il trentennio successivo alla sua morte e costituiscono tutt' oggi oggetto di studio.\nL'argomento scientifico su cui ottenne i risultati pi\u00f9 importanti fu lo studio della tolleranza e della resistenza della barbabietola da zucchero al fungo fitopatogeno \"Cercospora beticola\"."}
{"id": "8296680", "revid": "327773", "url": "https://it.wikipedia.org/wiki?curid=8296680", "title": "160P/LINEAR", "text": "160P/LINEAR \u00e8 una cometa periodica appartenente alla famiglia delle comete gioviane. Unica particolarit\u00e0 di questa cometa \u00e8 di avere una piccola MOID col pianeta Giove, di sole 0,08187 UA che la porter\u00e0 in futuro a subire notevoli cambiamenti degli attuali elementi orbitali.\nStoria della scoperta.\nAl momento della sua scoperta iniziale il 15 luglio 2004 la cometa \u00e8 stata ritenuta un asteroide; il 6 settembre 2004 si \u00e8 scoperto che in effetti era una cometa. Lo stesso giorno in cui veniva annunciata la sua natura cometaria, venivano scoperte dall'astrofilo tedesco Maik Meyer immagini di prescoperta risalenti all'8 settembre 1996, per cui nel tempo di record di soli quindici giorni la cometa venne numerata definitivamente."}
{"id": "8296685", "revid": "1444886", "url": "https://it.wikipedia.org/wiki?curid=8296685", "title": "Centrale nucleare di Ikata", "text": "La \u00e8 una centrale nucleare (la prima al mondo con un reattore di III generazione) su un sito grande 860.000 metri quadrati collocato nelle citt\u00e0 di Ikata nel distretto di Nishiuwa della prefettura di Ehime, in Giappone, sulle coste del Mar del Giappone (da dove prende l'acqua per il raffreddamento).\n\u00c8 l'unica centrale nucleare sull'isola di Shikoku. \u00c8 di propriet\u00e0 e gestita dalla Shikoku Electric Power Company. L'impianto fu chiuso insieme a tutte le altre centrali nucleari in Giappone a seguito del disastro nucleare di Fukushima Daiichi. L'unit\u00e0 3 \u00e8 stata riattivata usando combustibile a ossido misto di plutonio-uranio il 12 agosto 2016 e ha iniziato a fornire elettricit\u00e0 alla rete tre giorni dopo. Il 13 dicembre 2017, l'Alta corte di Hiroshima ha emesso un'ingiunzione temporanea per interrompere il funzionamento del reattore nucleare 3 fino a settembre 2018."}
{"id": "8296689", "revid": "827882", "url": "https://it.wikipedia.org/wiki?curid=8296689", "title": "Chris Connelly", "text": ""}
{"id": "8296716", "revid": "400694", "url": "https://it.wikipedia.org/wiki?curid=8296716", "title": "Punk Islam", "text": ""}
{"id": "8296719", "revid": "400694", "url": "https://it.wikipedia.org/wiki?curid=8296719", "title": "Live in Pankow", "text": ""}
{"id": "8296720", "revid": "1586625", "url": "https://it.wikipedia.org/wiki?curid=8296720", "title": "Wayback machine", "text": ""}
{"id": "8296721", "revid": "1930085", "url": "https://it.wikipedia.org/wiki?curid=8296721", "title": "Analizzatore di impedenza", "text": " \nUn analizzatore di impedenza \u00e8 un tipo di strumento di misura utilizzato per stimare l'impedenza in funzione della frequenza di prova. \nL'impedenza \u00e8 un parametro utilizzato per caratterizzare i componenti elettronici, i circuiti elettronici ed i materiali utilizzati per realizzare i componenti. L'analisi dell'impedenza pu\u00f2 anche essere utilizzata per caratterizzare materiali che presentano comportamenti dielettrici come tessuti biologici, prodotti alimentari o campioni geologici. \nGli analizzatori di impedenza sono disponibili in tre distinte implementazioni hardware: insieme queste tre implementazioni possono analizzare dalle frequenze ultra-basse alle frequenze ultra-alte e possono misurare impedenze che vanno da \u00b5\u03a9 a T\u03a9. \nTipologie.\nGli analizzatori di impedenza sono una classe di strumenti che misurano l'impedenza in funzione della frequenza. Ci\u00f2 comporta la misurazione sensibile alla fase di corrente e tensione applicata ad un dispositivo in prova, mentre la frequenza di misurazione viene variata nel corso della misurazione. Le specifiche chiave di un analizzatore di impedenza sono: la gamma di frequenza, l'intervallo utile di impedenza, la precisione assoluta della misura e la precisione dell'angolo di fase. Ulteriori specifiche includono la capacit\u00e0 di applicare la polarizzazione di tensione e la polarizzazione di corrente durante la misurazione e la velocit\u00e0 di misura.\nGli analizzatori di impedenza in genere offrono misure di impedenza altamente accurate, ad esempio con una precisione di base fino allo 0,05% ed un intervallo di misurazione della frequenza da \u00b5Hz a GHz. I valori di impedenza possono variare da \u00b5\u03a9 a T\u03a9, mentre la precisione dell'angolo di fase \u00e8 nell'ordine dei 10 millidegree. I parametri di impedenza misurati comprendono l'impedenza assoluta, la parte reale e immaginaria dell'impedenza misurata, e la fase tra la tensione e la corrente. I parametri di impedenza derivati dal modello come conduttanza, induttanza e capacit\u00e0 vengono calcolati sulla base di un modello di circuito sostitutivo e successivamente visualizzati. \nAnche i misuratori LCR forniscono funzionalit\u00e0 di misurazione dell'impedenza, in genere con precisione simile ma gamma di frequenza inferiore. La frequenza di misurazione dei misuratori LCR \u00e8 generalmente fissa anzich\u00e9 variabile e non pu\u00f2 essere visualizzata graficamente. \nGli analizzatori di impedenza commerciali si basano su tre distinte implementazioni hardware: \nUna quarta implementazione, il Vector Network Analyzer (VNA), pu\u00f2 essere considerata uno strumento diverso. Contrariamente agli analizzatori di impedenza, anche i VNA misurano l'impedenza, ma di solito a frequenze molto pi\u00f9 elevate e con una precisione molto inferiore rispetto agli analizzatori di impedenza .\nApplicazioni.\nGli analizzatori di impedenza hanno una vasta gamma di applicazioni, tra cui: analisi dei materiali, caratterizzazione dei dispositivi, test dei componenti e bioimpedenza . \nGrafico di reattanza.\nLa maggior parte degli analizzatori di impedenza sono dotati di un diagramma di reattanza che mostra i valori di reattanza capacitiva XC e reattanza induttiva XL per una data frequenza. L'accuratezza dello strumento \u00e8 trasposta sul grafico per consentire all'utente di vedere rapidamente quale accuratezza pu\u00f2 aspettarsi per una determinata frequenza e reattanza. "}
{"id": "8296722", "revid": "1586625", "url": "https://it.wikipedia.org/wiki?curid=8296722", "title": "Conservazione digitale", "text": ""}
{"id": "8296724", "revid": "31886", "url": "https://it.wikipedia.org/wiki?curid=8296724", "title": "Wax Trax! Records", "text": "La Wax Trax! Records \u00e8 un'etichetta discografica indipendente statunitense con sede a Chicago.\nStoria.\nLa Wax Trax! Records ebbe origine nel novembre del 1978 quando Jim Nash e Dannie Flesher, due ex proprietari di un negozio di dischi di Denver (Colorado), decisero di aprire un nuovo negozio di articoli musicali a Lincoln Park, presso Chicago. Dopo aver pubblicato alcuni dischi in edizione limitata, la Wax Trax! pubblic\u00f2 l'EP \"Immediate Action\" (1980) degli Strike Under, la prima uscita ufficiale della neonata etichetta. Fra le uscite che maggiormente contribuirono a rendere la Wax Trax! la principale etichetta di musica industriale degli anni ottanta e novanta vi sono \"Cold Life\" (1981) dei Ministry e dell'extended play \"Endless Riddance\" (1983) dei Front 242. Nel 2011, Richard Girardi del Chicago Sun-Times scriver\u00e0 che \"esattamente quanto la Chess Records fosse importante per il blues e la musica soul, la Wax Trax! di Chicago era altrettanto rappresentativa per il punk rock, la new wave e i generi della musica industrial\". Dopo aver dichiarato il fallimento nel 1992, l'etichetta discografica fu acquistata dalla TVT Records di New York, che continu\u00f2 a utilizzare il marchio Wax Trax!. L'etichetta fu ufficialmente chiusa nel 2001 e riaperta nel 2014 da Julia Nash, figlia del cofondatore Jim Nash. Fra gli artisti che hanno pubblicato musica per l'etichetta chicagoana vi sono KMFDM, VNV Nation, My Life with the Thrill Kill Kult, Meat Beat Manifesto, The KLF, Cubanate e Chris Connelly."}
{"id": "8296725", "revid": "827882", "url": "https://it.wikipedia.org/wiki?curid=8296725", "title": "Wax Trax Records", "text": ""}
{"id": "8296727", "revid": "827882", "url": "https://it.wikipedia.org/wiki?curid=8296727", "title": "Wax Trax", "text": ""}
{"id": "8296728", "revid": "827882", "url": "https://it.wikipedia.org/wiki?curid=8296728", "title": "Wax Trax!", "text": ""}
{"id": "8296734", "revid": "1868193", "url": "https://it.wikipedia.org/wiki?curid=8296734", "title": "Movimento Cittadino", "text": "Il Movimento Cittadino (in spagnolo: \"Movimiento Ciudadano\" - MC) \u00e8 un partito politico messicano."}
{"id": "8296735", "revid": "36426", "url": "https://it.wikipedia.org/wiki?curid=8296735", "title": "Nelson-Atkins Museum", "text": ""}
{"id": "8296736", "revid": "1868193", "url": "https://it.wikipedia.org/wiki?curid=8296736", "title": "Movimento Cittadino (Messico)", "text": ""}
{"id": "8296737", "revid": "599013", "url": "https://it.wikipedia.org/wiki?curid=8296737", "title": "Emil Ruusuvuori", "text": "Carriera.\nJuniores.\nGioca nell'ITF Junior Circuit tra il 2013 e il 2017 e nel 2014 vince i primi titoli in doppio in tornei minori disputati in Scandinavia. Alla sua ultima stagione tra gli juniores consegue i suoi risultati pi\u00f9 significativi. Nei tornei juniores del 2017, a gennaio raggiunge i quarti di finale in singolare agli Australian Open, in giugno viene sconfitto nei quarti in doppio al Roland Garros e a settembre perde la semifinale degli US Open nel tie-break decisivo contro Wu Yibing, che si aggiudicher\u00e0 il titolo. In ottobre coglie la vittoria pi\u00f9 importante al suo ultimo torneo di categoria, il prestigioso ITF Junior Masters, nel quale si prende la rivincita in finale su Wu sconfiggendolo nel tie-break del terzo set. Grazie a questo successo in novembre raggiunge il 4\u00ba posto nel ranking mondiale. Chiude l'esperienza tra gli juniores dopo aver vinto altri quattro titoli in singolare e un totale di sei titoli in doppio.\n2013-2017: inizi tra i professionisti, esordio in Coppa Davis e primo titolo Futures.\nAllenato dall'italiano Federico Ricci, nel 2014 fa le sue prime due apparizioni tra i professionisti nelle qualificazioni di tornei Challenger finlandesi a soli 15 anni. Tra il 2015 e il 2016 disputa 4 tornei ITF Futures in singolare e vince i suoi primi due incontri. In doppio disputa la sua prima semifinale nell'agosto 2016 al Futures Finland F3. Reduce dai quarti di finale agli Australian Open juniores, nel febbraio 2017 fa il suo esordio nella squadra finlandese di Coppa Davis in occasione della sfida persa 3-2 con la Georgia e viene sconfitto da Nikoloz Basilashvili. Verso fine anno inizia a giocare con continuit\u00e0 tra i professionisti e in novembre vince il primo titolo al torneo Futures Finland F4 battendo in finale Evgeny Karlovskiy per 4-6, 6-0, 6-1.\n2018-2019: primi titoli Challenger, vittoria su Thiem e 123\u00ba nel ranking.\nAll'inizio del 2018 si qualifica per la prima volta in un torneo Challenger a Bangkok e vince il primo incontro di categoria. Subito dopo vince il suo primo incontro in Coppa Davis battendo Aziz Dougaz nella sfida vinta 3-2 contro la Tunisia. In marzo conquista il primo titolo in doppio al Futures France F5 e nel corso della stagione vincer\u00e0 altri tre Futures in singolare e due in doppio; partecipa inoltre ad alcuni altri tornei Challenger senza conseguire risultati di rilievo. In novembre arriva alla 316\u00aa posizione del ranking ATP di singolare.\nNella prima parte del 2019 vince altri due tornei ITF in singolare e in maggio vince il primo titolo Challenger nel torneo di doppio di Shymkent, dove in coppia con Jurij Rodionov batte in finale Gon\u00e7alo Oliveira / Andrei Vasilevski. Quello stesso mese vince per la prima volta due incontri in singolare in un torneo Challenger e disputa il suo ultimo torneo ITF in carriera. Il mese dopo viene sconfitto alla sua prima apparizione nelle qualificazioni di un torneo ATP a 's-Hertogenbosch e il 23 giugno conquista a Fergana il primo titolo Challenger in singolare sconfiggendo in finale Roberto Cid Subervi per 6-3, 6-2.\nContinua a fare risultati nei Challenger, a luglio vince il titolo in doppio ad Amersfoort, in settembre vince il torneo di singolare a Manacor e la settimana dopo fa il suo ingresso nella top 200 del ranking. Sempre in settembre ottiene la vittoria pi\u00f9 prestigiosa di inizio carriera sconfiggendo in Coppa Davis il n\u00ba 5 del mondo Dominic Thiem, reduce dalla sua seconda finale disputata al Roland Garros. La settimana successiva Ruusuvuori vince il Challenger di Glasgow e con il Challenger vinto in novembre a Helsinki chiude la stagione alla 123\u00aa posizione mondiale, nuovo miglior ranking.\n2020: prima semifinale ATP e top 100.\nApre la stagione al Canberra Challenger, durante il torneo supera due top 100 tra i quali l'emergente Jannik Sinner e perde la finale con Philipp Kohlschreiber; la settimana successiva viene eliminato al secondo turno di qualificazione agli Australian Open. In febbraio fa il suo esordio nel circuito maggiore superando le qualificazioni a Montpellier, sconfigge quindi Dennis Novak e viene eliminato al secondo turno da Norbert Gombos, risultati che lo portano alla 101\u00aa posizione del ranking. Inizia a giocare quasi esclusivamente nei tornei ATP, e nei successivi tre supera le qualificazioni solo a Marsiglia. Ha quindi inizio la lunga pausa del tennis mondiale per la pandemia di COVID-19 e alla ripresa in agosto si trova al 100\u00ba posto del ranking prima di iniziare a giocare.\nIl primo torneo \u00e8 il Masters 1000 di Cincinnati, supera le qualificazioni, al primo turno del main draw ha la meglio su Sebastian Korda e al secondo strappa un set al n\u00ba 8 del mondo Matteo Berrettini, che si impone per 7-5 nel parziale decisivo. Fa quindi il suo esordio in un torneo del Grande Slam agli US Open, a cui accede senza passare per le qualificazioni; al primo turno sconfigge Aljaz Bedene e un infortunio alla gamba destra lo costringe al ritiro durante il successivo match contro Casper Ruud. Eliminato al primo turno nei successivi quattro tornei, tra i quali il Roland Garros, raggiunge per la prima volta una semifinale ATP a Nur-Sultan e viene sconfitto da Adrian Mannarino. A fine torneo sale all'84\u00aa posizione mondiale e due settimane pi\u00f9 tardi vince il Challenger di doppio a Bratislava.\n2021: due semifinali ATP, quarto turno a Miami e 66\u00ba nel ranking.\nA inizio stagione raggiunge il secondo turno in cinque tornei del circuito maggiore tra cui gli Australian Open, dove al primo turno elimina il n\u00ba 11 ATP Gael Monfils. Sconfigge il n\u00ba 7 al mondo Alexander Zverev al secondo turno del Miami Open con il punteggio di 1-6, 6-3, 6-1, e viene sconfitto da Jannik Sinner al quarto turno, ottenendo il miglior risultato di inizio carriera in un torneo Masters 1000. Perde sette dei successivi 10 incontri ed esce al primo turno al Roland Garros e al suo primo Torneo di Wimbledon. Torna a mettersi in luce a luglio raggiungendo le semifinali dell'Atlanta Open, dopo aver eliminato Mackenzie McDonald accede ai quarti grazie al ritiro di Beno\u00eet Paire nel corso del terzo set, batte la testa di serie n\u00ba 3 Cameron Norrie e perde il match contro Brandon Nakashima per 6-3, 4-6, 3-6. A fine torneo sale al 69\u00ba posto nel ranking.\nNei successivi tre tornei supera il primo turno solo a Washington e ad agosto raggiunge a Winston-Salem la sua terza semifinale ATP in carriera; nel corso del torneo elimina la testa di serie n\u00ba 5 Alexander Bublik, la n\u00ba 12 Beno\u00eet Paire e nei quarti la n\u00ba 14 Richard Gasquet, l'accesso alla finale gli viene negato da Il'ja Iva\u0161ka, che gli concede tre soli giochi e vincer\u00e0 il suo primo titolo ATP. Con questo risultato porta il best ranking alla 66\u00aa posizione. Dopo il secondo turno raggiunto agli US Open, \u00e8 ancora Iva\u0161ka a eliminarlo nei quarti di finale a Nur-Sultan. Negli ultimi tornei del 2021 supera il primo turno in singolare solo all'Indian Wells Masters sconfiggendo Dominik Koepfer, e viene eliminato da Karen Cha\u010danov al secondo turno. Nell'ultimo torneo stagionale di Stoccolma disputa la sua prima semifinale ATP in doppio, e in coppia con Botic van de Zandschulp viene eliminato da Santiago Gonzalez / Andres Molteni.\n2022: semifinale a Melbourne e prima finale ATP.\nInizia il 2022 partecipando al torneo di Melbourne e raggiunge la sua quarta semifinale ATP in carriera, dove gioca il suo primo testa a testa con Rafael Nadal e perde per 4-6, 5-7. Agli Australian Open esce di scena al primo turno sconfitto dalla nona testa di serie Auger-Aliassime per 4-6, 6-0, 6-3, 3-6, 4-6. Successivamente prende parte al torneo di Pune dove batte in ordine Herasima\u016d, Kop\u0159iva, Vesel\u00fd e Majchrzak tutti in due set, raggiungendo cos\u00ec la sua prima finale in carriera. Il match \u00e8 contro il portoghese Jo\u00e3o Sousa che, dopo aver negato al finlandese di vincere il primo set sul 5-4 ha chiuso al terzo set per 7-69, 4-6, 6-1.\nStatistiche.\n\"Aggiornate al 6 febbraio 2022.\""}
{"id": "8296741", "revid": "1543377", "url": "https://it.wikipedia.org/wiki?curid=8296741", "title": "Coppa Radivoj Kora\u0107 2011", "text": "La Coppa Radivoj Kora\u0107 2011 \u00e8 la 9\u00aa Coppa di Serbia di pallacanestro maschile (la 5\u00aa con il nome di Coppa di Serbia).\nSquadre.\nLe squadre qualificate sono le quattro squadre partecipanti alla Lega Adriatica 2010-11, le prime tre classificate al termine del girone di andata della Ko\u0161arka\u0161ka liga Srbije 2010-2011, pi\u00f9 la squadra vincitrice della Coppa di Serbia del secondo livello. "}
{"id": "8296742", "revid": "123285468", "url": "https://it.wikipedia.org/wiki?curid=8296742", "title": "Partito del Lavoro (Messico)", "text": "Il Partito del Lavoro (in spagnolo \"Partido del Trabajo\" - PT) \u00e8 un partito politico anticapitalista messicano."}
{"id": "8296745", "revid": "1858760", "url": "https://it.wikipedia.org/wiki?curid=8296745", "title": "Leave Broke", "text": "Leave Broke \u00e8 un singolo del rapper statunitense Famous Fresh, in collaborazione con Chris Brown, estratto come singolo il 15 luglio 2016. \nIl brano.\nComposizione.\nIl brano \u00e8 stato scritto dagli stessi Fresh e Chris Brown, ed \u00e8 stato prodotto da Cy Fyre, B Ham, Devin Cruise, Lewi-V Beatz. Il brano \u00e8 una canzone gangsta rap dove gli artisti fanno un verso ciascuno, e contiene un ritornello R&amp;B cantato da Brown.\nVideo musicale.\nIl video musicale, diretto da Daniel Czerni e Andrew Listermann, \u00e8 stato pubblicato 4 giorni prima del rilascio ufficiale della canzone, e mostra i due artisti in uno scenario riempito da Ferrari e modelle."}
{"id": "8296747", "revid": "729019", "url": "https://it.wikipedia.org/wiki?curid=8296747", "title": "Ottaviano Fregoso (condottiero)", "text": "Biografia.\nFiglio di Cesare Fregoso e di Costanza Rangoni, fu uomo d'armi al servizio dello Stato Pontificio.\nPassato col padre nel 1536 al servizio del re di Francia, fu fatto cavaliere e ricompensato per i suoi servizi con la contea di Muret. Alla sua morte nel 1571 subentr\u00f2 nei possedimenti il cugino Galeazzo Fregoso, figlio di Alessandro, capitano delle galere del re."}
{"id": "8296748", "revid": "767487", "url": "https://it.wikipedia.org/wiki?curid=8296748", "title": "The Millionaire Cowboy (film 1924)", "text": "The Millionaire Cowboy \u00e8 un film muto del 1924 diretto da Harry Garson. La sceneggiatura di Frank S. Beresford si basa su un soggetto di Darryl F. Zanuck, quello che sarebbe diventato poi uno dei pi\u00f9 famosi produttori di Hollywood. Prodotto dalla Harry Garson Productions, il film aveva come interpreti Gloria Grey, Charles Crockett e, nel ruolo del protagonista, Maurice Bennett Flynn, un giocatore di football conosciuto come 'Lefty' per i suoi lanci da mancino.\nTrama.\nCharles Meredyth decide di mettere fine alle brutte abitudini di suo figlio Gallop dopo che ha passato ancora una notte di gozzoviglie. Dicendogli che ha ucciso un tassista, lo induce a fuggire dalla citt\u00e0 e lo aiuta nella fuga. Gallop arriva in una piccola cittadina del West i cui unici abitanti sono Granville Truce, l'uomo che l'ha fondata, sua figlia Pauline e una banda di fuorilegge messicani. Il nuovo venuto scopre che Granville ha sviluppato dall'olio di cactus un antiruggine che lui comincia a mettere in vendita. Fatto repulisti dei banditi, Gallop segnala sulle mappe la piccola citt\u00e0 e infila al dito di Pauline l'anello di fidanzamento.\nProduzione.\nIl film fu prodotto dalla Harry Garson Productions. Il 18 ottobre 1924, \"Moving Picture World\" riportava che il titolo del film era stato cambiato da \"The Stranger from Nowhere\" a \"The Millionaire Cowboy\".\nDistribuzione.\nIl copyright del film, richiesto dalla R-C Pictures Corp., fu registrato il 5 ottobre 1924 con il numero LP20740.&lt;br&gt;\nDistribuito dalla Film Booking Offices of America, il film usc\u00ec nelle sale statunitensi il 5 ottobre 1924. In Portogallo, fu distribuito il 18 luglio 1928 con il titolo \"Milion\u00e1rio Vagabundo\". Nel Regno Unito fu distribuito nel 1926 dall'Ideal.\nCopia della pellicola, un nitrato 35\u00a0mm, si trova conservata nell'UCLA Film &amp; Television Archive di Los Angeles."}
{"id": "8296750", "revid": "1186766", "url": "https://it.wikipedia.org/wiki?curid=8296750", "title": ".\u0dbd\u0d82\u0d9a\u0dcf", "text": ".\u0dbd\u0d82\u0d9a\u0dcf \u00e8 il dominio di primo livello nazionale (ccTLD) internazionalizzato assegnato allo Sri Lanka."}
{"id": "8296751", "revid": "1186766", "url": "https://it.wikipedia.org/wiki?curid=8296751", "title": ".\u0b87\u0bb2\u0b99\u0bcd\u0b95\u0bc8", "text": ""}
{"id": "8296752", "revid": "1186766", "url": "https://it.wikipedia.org/wiki?curid=8296752", "title": ".\u4e2d\u56fd", "text": ".\u4e2d\u56fd \u00e8 il dominio di primo livello nazionale (ccTLD) internazionalizzato assegnato alla Cina."}
{"id": "8296753", "revid": "1186766", "url": "https://it.wikipedia.org/wiki?curid=8296753", "title": ".\u4e2d\u570b", "text": ""}
{"id": "8296755", "revid": "1186766", "url": "https://it.wikipedia.org/wiki?curid=8296755", "title": ".\u9999\u6e2f", "text": ".\u9999\u6e2f \u00e8 il dominio di primo livello nazionale (ccTLD) internazionalizzato assegnato a Hong Kong."}
{"id": "8296756", "revid": "92723", "url": "https://it.wikipedia.org/wiki?curid=8296756", "title": "Museo di Belle Arti di Rouen", "text": ""}
{"id": "8296758", "revid": "123176688", "url": "https://it.wikipedia.org/wiki?curid=8296758", "title": "Partito di Incontro Sociale", "text": "Il Partito di Incontro Sociale (in spagnolo: \"Partido Encuentro Social\" - PES) \u00e8 un partito politico messicano.\nFondato nel 2006, inizialmente era attivo nel solo stato della Bassa California. Nel 2014 si \u00e8 trasformato in partito nazionale, per poi dissolversi nel 2019, rimanendo attivo a livello locale negli stati di Morelos, San Luis Potos\u00ed, Sonora e Yucat\u00e1n."}
{"id": "8296759", "revid": "1186766", "url": "https://it.wikipedia.org/wiki?curid=8296759", "title": ".\u53f0\u7063", "text": ".\u53f0\u7063 \u00e8 il dominio di primo livello nazionale (ccTLD) internazionalizzato assegnato a Taiwan."}
{"id": "8296760", "revid": "1186766", "url": "https://it.wikipedia.org/wiki?curid=8296760", "title": ".\u53f0\u6e7e", "text": ".\u53f0\u6e7e \u00e8 il dominio di primo livello nazionale (ccTLD) internazionalizzato assegnato a Taiwan."}
{"id": "8296779", "revid": "1186766", "url": "https://it.wikipedia.org/wiki?curid=8296779", "title": "\u0633\u0648\u0631\u064a\u0627.", "text": "\u0633\u0648\u0631\u064a\u0627. \u00e8 il dominio di primo livello nazionale (ccTLD) internazionalizzato assegnato alla Siria."}
{"id": "8296780", "revid": "2519", "url": "https://it.wikipedia.org/wiki?curid=8296780", "title": "Ramgram", "text": "Ramgram (in lingua nepali: \u0930\u093e\u092e\u0917\u094d\u0930\u093e\u092e) \u00e8 una municipalit\u00e0 del Nepal, situata nella Provincia No. 5 e capoluogo del distretto di Parasi, stabilito nel 2015."}
{"id": "8296781", "revid": "916580", "url": "https://it.wikipedia.org/wiki?curid=8296781", "title": "\u0642\u0637\u0631.", "text": "\u0642\u0637\u0631. \u00e8 il dominio di primo livello nazionale (ccTLD) internazionalizzato assegnato al Qatar."}
{"id": "8296782", "revid": "2519", "url": "https://it.wikipedia.org/wiki?curid=8296782", "title": "Tansen", "text": "Tansen (in lingua nepali: \u0924\u093e\u0928\u0938\u0947\u0928) \u00e8 una municipalit\u00e0 del Nepal, capoluogo del distretto di Palpa."}
{"id": "8296783", "revid": "1186766", "url": "https://it.wikipedia.org/wiki?curid=8296783", "title": "\u0627\u0644\u0627\u0631\u062f\u0646.", "text": "\u0627\u0644\u0627\u0631\u062f\u0646. \u00e8 il dominio di primo livello nazionale (ccTLD) internazionalizzato assegnato alla Giordania."}
{"id": "8296786", "revid": "580", "url": "https://it.wikipedia.org/wiki?curid=8296786", "title": "Restroom Occupied", "text": "Leave Broke \u00e8 un singolo del rapper statunitense Yella Beezy, in collaborazione con Chris Brown, estratto come singolo dall'album \"Baccend Beezy\" il 19 luglio 2019. \nIl brano \u00e8 stato composto durante il tour di Brown per il suo album \"Indigo\", l\u2019\"Indigoat Tour\"."}
{"id": "8296788", "revid": "1186766", "url": "https://it.wikipedia.org/wiki?curid=8296788", "title": ".\u0e44\u0e17\u0e22", "text": ".\u0e44\u0e17\u0e22 \u00e8 il dominio di primo livello nazionale (ccTLD) internazionalizzato assegnato alla Thailandia."}
{"id": "8296789", "revid": "767487", "url": "https://it.wikipedia.org/wiki?curid=8296789", "title": "Bidur", "text": "Bidur (in lingua nepali: \u092c\u093f\u0926\u0941\u0930) \u00e8 una municipalit\u00e0 del Nepal, capoluogo del distretto di Nuwakot."}
{"id": "8296790", "revid": "33689", "url": "https://it.wikipedia.org/wiki?curid=8296790", "title": "Dhunche", "text": "Dhunche (in lingua nepali: \u0927\u0941\u0928\u094d\u091a\u0947) \u00e8 una municipalit\u00e0 del Nepal, capoluogo del distretto di Rasuwa."}
{"id": "8296794", "revid": "986213", "url": "https://it.wikipedia.org/wiki?curid=8296794", "title": "Margarita di Baden", "text": "Biografia.\nEra la figlia maggiore di Bertoldo, Margravio di Baden, e di sua moglie, la principessa Teodora di Grecia e Danimarca. Nacque nell'Abbazia di Salem, dove trascorse la sua infanzia. Suo padre gest\u00ec una scuola insieme a Kurt Hahn. Era la nipote del principe Filippo, duca di Edimburgo.\nMatrimonio.\nAnd\u00f2 a vivere a Londra nel 1948 e si form\u00f2 come infermiera presso il St. Thomas' Hospital. Durante questo periodo, \u00e8 stata spesso vista con la cugina, la principessa Cristina d'Assia, e la principessa Beatrice di Hohenlohe-Langenburg. La principessa Beatrice fu brevemente fidanzata con il fratello di Margarita, il principe Massimiliano, e la principessa Cristina divenne la futura cognata di Margarita, sposando il principe Andrej di Jugoslavia. Partecip\u00f2 all'incoronazione di sua zia nel 1953. Mentre era a Londra, incontr\u00f2 il principe Tomislavo, un membro della famiglia reale jugoslava in esilio.\nLa coppia si spos\u00f2 il 5 giugno 1957 in una cerimonia civile a Salem, seguita da due cerimonie in una chiesa luterana e una serba ortodossa il 6 giugno. Il principe Filippo, il duca di Edimburgo (suo zio materno) e il re Simeone di Bulgaria erano tra gli invitati. La coppia ebbe due figli:\nLa coppia si stabil\u00ec nel Regno Unito, gestendo una tenuta vicino a Billingshurst. Divorziarono nel 1981.\nMorte.\nLa principessa Margarita divenne la madrine delle organizzazioni benefiche serbe ed era anche presidente del Convento di Marta e Maria a Mosca.\nLa principessa Margarita ebbe problemi di salute negli ultimi anni. \u00c8 stata vista seduta su una sedia a rotelle nell'Abbazia di Westminster come invitata alle nozze del principe William e Catherine Middleton.\nLa principessa Margarita \u00e8 morta a Farnham, nel Surrey, il 15 gennaio 2013 dopo una lunga malattia. Il suo funerale si \u00e8 tenuto presso la Chiesa ortodossa serba di San Sava a Notting Hill il 24 gennaio 2013. Tra i partecipanti al lutto c'erano suo zio il duca di Edimburgo, la regina Anna-Maria di Grecia e suo nipote Alessandro, principe ereditario di Jugoslavia. La principessa Margarita fu sepolta nel cimitero di famiglia a Stefansfeld, vicino a Baden, il 28 gennaio 2013."}
{"id": "8296796", "revid": "2519", "url": "https://it.wikipedia.org/wiki?curid=8296796", "title": "Baglung", "text": "Baglung (in lingua nepali: \u092c\u093e\u0917\u094d\u0932\u0941\u0919) \u00e8 una municipalit\u00e0 del Nepal, capoluogo del distretto di Baglung."}
{"id": "8296799", "revid": "1516566", "url": "https://it.wikipedia.org/wiki?curid=8296799", "title": "Jos\u00e9 Enrique Marrero Regalado", "text": "Fu autore di numerose opere architettoniche della citt\u00e0 di Santa Cruz de Tenerife come il Palacio Insular, il Mercato di Nostra Signora dell'Africa, l'Orfanotrofio o il Cinema Victor. \u00c8 stato inoltre l'autore dell'Auditorio Teobaldo Power, a La Orotava, della Basilica di Nostra Signora della Candelaria, a Candelaria, e di un grande progetto che per\u00f2 non fu concluso, il lebbrosario di Arico, in Abades.\nIl suo stile \"canarista\" o neo-canario contiene una serie di elementi particolari come l'aspetto sovraccarico e monumentale (barocco coloniale), sempre all'interno dello stile franchista dell'architettura del dopoguerra."}
{"id": "8296802", "revid": "110157", "url": "https://it.wikipedia.org/wiki?curid=8296802", "title": "Coppa CERS 2008-2009", "text": "La Coppa CERS 2008-2009 \u00e8 stata la 29\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 18 ottobre 2008 e si \u00e8 concluso il 19 aprile 2009 . Il titolo \u00e8 stato conquistato dagli spagnoli del per la prima volta nella loro storia sconfiggendo in finale i connazionali del . In quanto squadra vincitrice il Matar\u00f3 ha ottenuto anche il diritto di partecipare alla Coppa Continentale.\nRisultati.\nPrimo turno.\nLe gare di andata vennero disputate il 18 ottobre mentre le gare di ritorno furono disputate il 15 novembre 2008.\nOttavi di finale.\nLe gare di andata vennero disputate il 13 dicembre 2008 mentre le gare di ritorno furono disputate il 17 gennaio 2009.\nQuarti di finale.\nLe gare di andata vennero disputate il 14 febbraio mentre le gare di ritorno furono disputate il 14 marzo 2009.\nFinal Four.\nLe Final Four della manifestazione si sono disputate presso il Pavell\u00f3 Municipal a Lloret de Mar dal 18 al 19 aprile 2009."}
{"id": "8296808", "revid": "1310927", "url": "https://it.wikipedia.org/wiki?curid=8296808", "title": "Matheus Izidorio Leoni", "text": ""}
{"id": "8296809", "revid": "118710812", "url": "https://it.wikipedia.org/wiki?curid=8296809", "title": "E-Prix di Santiago 2020", "text": "L'E-Prix di Santiago 2020 (ufficialmente 2020 Antofagasta Minerals Santiago E-Prix) \u00e8 stato il terzo appuntamento del Campionato di Formula E 2019-2020, che si \u00e8 tenuto sul circuito di Parque O'Higgins il 18 gennaio 2020.\nLa gara \u00e8 stata vinta da Maximilian G\u00fcnther, nella sua prima vittoria nella serie, seguito da Ant\u00f3nio F\u00e9lix da Costa, in seconda posizione, e da Mitch Evans, in terza posizione, quest'ultimo ha anche effettuato la Pole Position.\nPrima della gara.\nPreoccupazioni.\nA novembre 2019, sono state sollevate preoccupazioni sulla gara, a causa delle proteste cilene del 2019-2020, che avevano visto rinvii e sospensioni delle partite di calcio all'inizio del mese, i vertici APEC e COP25, mentre la finale della Copa Libertadores \u00e8 stata spostata a Lima, in Per\u00f9, e il Rally del Cile \u00e8 stato annullato. Nonostante le preoccupazioni, l'evento \u00e8 stato annunciato ufficialmente il 13 novembre, mentre la Formula E ha continuato a monitorare la situazione politico-sociale della citt\u00e0. La Formula E in seguito ha ribadito il suo impegno a correre in citt\u00e0, mentre in seguito \u00e8 stato rivelato che, diversamente dal Rally del Cile, la gara \u00e8 stata finanziata privatamente, senza finanziamenti pubblici.\nLayout.\nIl layout del circuito \u00e8 stato modificato, rispetto all'edizione precedente, alla curva dopo il rettilineo \u00e8 stata rimossa la chicane, e la pit lane \u00e8 stata spostata al lato opposto, cio\u00e8 nella parte interna del circuito. La curva 1, inizialmente una curva a destra \u00e8 stata trasformata in una curva a sinistra, e aggiungendo poi una curva addizionale a destra. Nell'ultimo settore, invece, \u00e8 stata rimossa una chicane. La Formula E ha deciso di rimuovere le chicane in modo ridurre il numero di incidenti, che si sono verificati in diverse gare della stagione precedente causando lunghi periodi di bandiera rossa.\nClassifica.\nClassifica piloti\nClassifica squadre"}
{"id": "8296813", "revid": "298229", "url": "https://it.wikipedia.org/wiki?curid=8296813", "title": "Catalina (wrestler)", "text": "Carriera.\nRevolucion Lucha Libre (2015-2018).\nCatalina Garc\u00eda effettua il suo debutto sul ring a 15 anni il 25 ottobre 2015 lottando per la \"Revolucion Lucha Libre\" sotto il ring-name di Jessy in un Mixed Tag Team match insieme a Black Cambodian Warrior e GianFranco, dove sono stati sconfitti da Cody, Gallo Dorado e Mirash. Il 6 dicembre, lotta in un Fatal four-way match valevole per il RLL Women's Title lottando contro Mirash, Tifanny e la campionessa Prima Zomer, che riesce a difendere la cintura. Il 27 febbraio 2016, Jessy ha sconfitto Prima Zomer conquistando il RLL Women's Championship. Il 31 luglio, Jessy difende il RLL Women's Championship durante un Triple threat match che vedeva coinvolte Mirash e Prima Zomer. Il 16 ottobre, a causa di un infortunio, Jessy \u00e8 costretta a rendere vacante il RLL Women's Championship dopo 232 giorni di regno. Il 27 novembre, Jessy ritorna prendendo parte a sorpresa ad una Battle Royal match maschile, vincendola, eliminando Cody, GianFranco, Norris e Razo. Il 23 aprile 2017, Jessy prende parte ad un Fatal four-way match valevole per il vacante RLL Women's Championship precedentemente vinto da Mirash, che includeva anche Kristy, Prima Zomer e Valkiria, dove a vincere contesa e titolo \u00e8 la prima. Il 30 luglio, Jessy prende parte ad un Triple threat match valevole per il RLL Women's Championship contro Prima Zomer e la campionessa Kristy, dove a vincere \u00e8 la Zomer che si laurea nuova detentrice del titolo. Il 27 agosto, Jessy lotta in un Four-way tag team elimination match in coppia con GianFranco, dove vengono sconfitti da Cody Dance &amp; Valkiria, Billy Rocka &amp; Gaby Rose e Danae &amp; Razo, dove a vincere sono i primi. Il 15 ottobre, Jessy prende parte ad un Fatal four-way match valevole per il RLL Women's Championship che include Engel, Kristy e la campionessa Prima Zomer, che riesce a difendere la cintura. Il 3 dicembre, Jessy conquista per la seconda volta il RLL Women's Championship battendo la campionessa Prima Zomer e Valkiria in un Triple threat match. Il 31 marzo 2018, Jessy difende la cintura con successo contro Afrodita. Il 30 giugno, Jessy perde il titolo contro Crashilda dopo 209 giorni di regno. Il 13 ottobre, Jessy lotta in coppia con Brad per provare a conquistare i RLL Tag Team Championship contro i campioni Ariki Toa e Gran Oso, uscendone sconfitti. Il 16 dicembre, Jessy prende parte ad un Fatal four-way match valevole per il RLL Women's Championship che include Engel, Prima Zomer e la campionessa Gaby Rose, dove a vincere \u00e8 la Zomer che si laurea nuova detentrice del titolo. Questo si rivela essere il suo ultimo match per la promotion cilena.\nCircuito indipendente (2016-2019).\nCatalina Garc\u00eda lotta anche in altre federazioni indipendenti, esclusivamente cilene, facendo il suo debutto per la \"League Of Wrestling Chile\" il 17 dicembre 2016, utilizzando sempre il ring-name di Jessy, vincendo un Triple threat match contro Sara Phoenix e Tyra Fly.\nIl 30 settembre 2017, Jessy debutta per la \"Femme Wrestling\" battendo Sara Phoenix. Il 25 novembre, ritorna nella promotion cilena, lottando in un Fatal four-way match valevole per il titolo di prima sfidante al FEMME Championship che includeva anche Alison Evans, Electra e Red Quinzel, vinto dalla prima. Il 24 novembre, Jessy debutta per la \"5 Luchas - Clandestino\" prendendo parte ad un Torneo Clandestino Femenino, dove viene sconfitta al primo turno da Kristy. L'8 dicembre, Jessy debutta anche per la \"Wrestling In The Rest Of The World\" dove lotta in coppia co Domina e Tifanny venendo sconfitte dalle Bad Bunny Crew (Alex Hero, Coke &amp; Da Silva).\nIl 2 giugno 2018, Jessy effettua il suo esordio nella \"FULL Calama\", dove prende parte ad un Torneo Parejas Mixtas Paradise in coppia con Daken, venendo sconfitti da i La Naranja Mecanica (Limite &amp; Sara Phoenix) in semifinale. Il 27 ottobre, Jessy debutta per la \"Impacto Iquique\" battendo Sara Phoenix.\nIl 16 febbraio 2019, Jessy fa il suo debutto nella \"MAX Lucha Libre\" lottando in coppia con Anarko Montana e Guanchulo, prendendo il nome di Yeyos Dojo, dove vengono sconfitti dai Max Dojo (Mascarita Fugaz, Nikki &amp; Sebastian Joestar). Il 16 marzo, Jessy ritorna nella federazione prendendo parte ad un Triple threat match valevole per il titolo di prima sfidante al MAX Maximo Championship che includeva anche Engel e Nikki, vinto dalla prima. Il 22 marzo, Jessy ritorna nella \"Impacto Iquique\" battendo Fiera Salvaje. Precedentemente, il 5 marzo, Jessy ritorna a lottare regolarmente nella \"5 Luchas - Clandestino\" dove in coppia con Tyra Fly hanno la meglio su Kristy e Sara Phoenix. Il 29 marzo, Jessy batte Sara Phoenix. Il 13 aprile, Jessy vince un Fatal Four-way elimination match avendo la meglio su Kristy, Sara Phoenix e Tyra Fly. Il 10 maggio, Jessy fa coppia con CJC e i due hanno la meglio sul duo formato da Pedro Pablo e XL. Il 31 maggio, Jessy vince un Fatal Four-way elimination match eliminando Kristy, Sara Phoenix e Zatara. Il 14 giugno, Jessy ha sconfitto Zatara. Il 28 giugno, Jessy lotta in coppia con Guanchulo e XL avendo la meglio su Coyote, Funky Schop e Valkiria. Questo sar\u00e0 il suo ultimo match, quando due mesi pi\u00f9 tardi viene ingaggiata dalla WWE.\nWWE (2019-presente).\n\"NXT\" (2019-presente).\nNell'agosto 2019, viene annunciato che Catalina Garc\u00eda ha firmato un contratto con la WWE e viene assegnata nel territorio di sviluppo di \"NXT\". Fa il suo debutto il 10 ottobre durante un \"NXT live event\" utilizzando come ring-name il suo vero nome Catalina Garcia, dove affronta in un match Santana Garrett terminato in no-contest.\nNella puntata di \"Raw\" del 28 ottobre, utilizzando il ring-name di Carolina, effettua il suo debutto televisivo, venendo presentata da Sin Cara come sua accompagnatrice (stabilendosi quindi come \"face\") per il suo match contro Andrade, accompagnato a sua volta da Zelina Vega, la quale la settimana precedente ha distratto l'arbitro per permettere al suo assistito di vincere la contesa; durante il confronto, la Vega prova nuovamente ad intervenire, ma Carolina la ferma e la schianta sulle barricate, distraendo comunque Sin Cara che subisce un roll-up da Andrade, che vince scorrettamente utilizzando le corde per lo schienamento finale. Nella puntata di \"Raw\" del 4 novembre, Carolina compie il suo debutto sul quadrato in coppia con Sin Cara, affrontando la coppia composta da Andrade e Zelina Vega in un Mixed Tag Team match, dove questi ultimi ottengono la vittoria dopo che Zelina schiena Carolina per il pin vincente. Dopodich\u00e9, in seguito al rilascio di Sin Cara, Carolina fa nuovamente ritorno ad \"NXT\". Fa la sua prima comparsa nel roster giallo nella puntata di \"NXT\" del 13 novembre, lottando in un \"dark match\", perdendo contro Chelsea Green, ricambiando nuovamente il nome in Catalina. Nella puntata di \"NXT\" del 15 gennaio 2020, Catalina marca il suo esordio televisivo in questo roster prendendo parte ad una Women's Battle Royal match per decretare la prima sfidante all'NXT Women's Championship detenuto da Rhea Ripley in quel di \"\", ma \u00e8 stata eliminata da Shayna Baszler. Nella puntata di \"Main Event\" del 23 aprile, Catalina \u00e8 stata sconfitta da Asuka (appartenente al roster di \"Raw\"). Nella puntata di \"Main Event\" del 30 aprile, Catalina \u00e8 stata sconfitta da Bianca Belair (appartenente al roster di \"Raw\").\nTitoli e riconoscimenti.\nRevolucion Lucha Libre"}
{"id": "8296818", "revid": "96758", "url": "https://it.wikipedia.org/wiki?curid=8296818", "title": "Futbol'nyj Klub Dynamo Ky\u00efv 1967", "text": "Questa voce raccoglie le informazioni riguardanti il Futbol'nyj Klub Dynamo Ky\u00efv, meglio conosciuta come \"Dinamo Kiev\", nelle competizioni ufficiali della stagione 1967.\nStagione.\nLa Dinamo Kiev, allenata da Viktor Maslov, nella stagione 1967 vinse il suo secondo campionato sovietico consecutivo, distanziando di 5 punti la . In coppa nazionale i campioni in carica furono eliminati agli ottavi di finale dal , finalista dell'edizione. Il cammino europeo dei sovietici si ferm\u00f2 agli ottavi di finale di Coppa dei Campioni contro i polacchi del ."}
{"id": "8296830", "revid": "1305772", "url": "https://it.wikipedia.org/wiki?curid=8296830", "title": "Catalina P\u00e9rez", "text": ""}
{"id": "8296846", "revid": "1522738", "url": "https://it.wikipedia.org/wiki?curid=8296846", "title": "Videogiochi di Lam\u00f9", "text": ""}
{"id": "8296847", "revid": "1342115", "url": "https://it.wikipedia.org/wiki?curid=8296847", "title": "Anna Maria Bucciarelli", "text": "Biografia.\nViene eletta consigliera regionale in Toscana nelle file del PCI nel 1985. In seguito alla svolta della Bolognina, aderisce al PDS, con tale partito viene eletta al Senato nel 1992. Riesce a confermare il proprio seggio a Palazzo Madama anche dopo le elezioni del 1994 coi Progressisti e nel 1996 con L'Ulivo.\n\u00c8 stata Sovrintendente della Scuola di musica di Fiesole."}
{"id": "8296848", "revid": "599013", "url": "https://it.wikipedia.org/wiki?curid=8296848", "title": "Marta Rossetti", "text": "Biografia.\nSlalomista pura originaria di Puegnago del Garda, in giovanissima et\u00e0 si divide tra sci alpino e atletica leggera, per poi puntare unicamente sulla disciplina invernale, formandosi nello sci club Agonistica Campiglio Valrendena.\nAttiva in gare FIS dal novembre del 2015, ha esordito in Coppa Europa il 16 dicembre 2016 ad Andalo, uscendo nella seconda manche, e in Coppa del Mondo il 5 gennaio 2019 a Zagabria Sljeme, non qualificandosi per la seconda manche. Ha ottenuto i primi punti in Coppa del Mondo il 14 gennaio 2020, giungendo 22\u00aa a Flachau; il 17 gennaio successivo ha ottenuto a Zell am See la prima vittoria, nonch\u00e9 primo podio, in Coppa Europa. Non ha preso parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "8296850", "revid": "125610777", "url": "https://it.wikipedia.org/wiki?curid=8296850", "title": "Jomsom", "text": "Jomsom (in lingua nepali: \u091c\u094b\u092e\u0938\u094b\u092e) \u00e8 una municipalit\u00e0 del Nepal, capoluogo del distretto di Mustang.\n&lt;br&gt;"}
{"id": "8296852", "revid": "244212", "url": "https://it.wikipedia.org/wiki?curid=8296852", "title": "Emilio Parma", "text": "Biografia.\nAllievo della Scuola di Pittura dell\u2019Accademia delle Belle Arti di Brera, dove nel 1915 espone alla Mostra annuale con il dipinto \"Prime nebbie\", viene considerato un continuatore della tradizione pittorica ottocentesca.\nParma \u00e8 stato per 30 anni direttore della scuola monzese di disegno, insegnante nella Scuola d'arte decorativa di Monza e maestro di disegno e decorazione nell'Istituto Pavoniano degli Artigianelli di Monza.\nPer meriti artistici e professionali ha ricevuto diverse onorificenze, quali Cavaliere della Corona d'Italia, Commendatore dell'Ordine di San Gregorio Magno e la Medaglia d'Oro del Comune di Monza.\nParma \u00e8 attivo in particolare nell'esecuzione di ritratti su commissione di personaggi appartenenti alla medio-alta borghesia monzese, molti dei quali sono collezionati presso la Quadreria dei Benefattori, raccolta di quasi 300 dipinti collocata presso l'Ospedale San Gerardo di Monza, unitamente a opere dei concittadini Mos\u00e8 Bianchi, Emilio Borsa, Eugenio Spreafico e Pietro Tremolada, mentre altre opere sono ambientate nella cornice del Parco di Monza.\nIl nipote Luigi Stradella \u00e8 anch'egli pittore, esponente della corrente della pittura informale.\nMuore a Monza nel 1950"}
{"id": "8296853", "revid": "61051", "url": "https://it.wikipedia.org/wiki?curid=8296853", "title": "Catalina Perez", "text": ""}
{"id": "8296854", "revid": "2519", "url": "https://it.wikipedia.org/wiki?curid=8296854", "title": "Gorkha (citt\u00e0)", "text": "Gorkha (in lingua nepali: \u0917\u094b\u0930\u0916\u093e) \u00e8 una municipalit\u00e0 del Nepal, capoluogo del distretto di Gorkha.\nFino al 2009 la municipalit\u00e0 era nota con il nome Prithbinarayan."}
{"id": "8296857", "revid": "33689", "url": "https://it.wikipedia.org/wiki?curid=8296857", "title": "Chame (Nepal)", "text": "Chame (in lingua nepali: \u091a\u093e\u0901\u092e\u0947) \u00e8 una municipalit\u00e0 del Nepal, capoluogo del distretto di Manang."}
{"id": "8296858", "revid": "2519", "url": "https://it.wikipedia.org/wiki?curid=8296858", "title": "Putalibazar", "text": "Putalibazar (in lingua nepali: \u092a\u0941\u0924\u0932\u0940\u092c\u091c\u093e\u0930) \u00e8 una municipalit\u00e0 del Nepal, capoluogo del distretto di Syangja."}
{"id": "8296859", "revid": "1543377", "url": "https://it.wikipedia.org/wiki?curid=8296859", "title": "Bhimeshwar", "text": "Bhimeshwar (in lingua nepali: \u092d\u093f\u092e\u0947\u0936\u094d\u0935\u0930; ex Charikot) \u00e8 una municipalit\u00e0 del Nepal, capoluogo del distretto di Dolkha."}
{"id": "8296867", "revid": "254059", "url": "https://it.wikipedia.org/wiki?curid=8296867", "title": "Ramechhap", "text": "Ramechhap (in lingua nepali: \u0930\u093e\u092e\u0947\u091b\u093e\u092a) \u00e8 una municipalit\u00e0 del Nepal, capoluogo del distretto di Ramechhap."}
{"id": "8296868", "revid": "33689", "url": "https://it.wikipedia.org/wiki?curid=8296868", "title": "Malangwa", "text": "Malangwa (in lingua nepali: \u092e\u0932\u0902\u0917\u0935\u093e) \u00e8 una municipalit\u00e0 del Nepal, capoluogo del distretto di Sarlahi."}
{"id": "8296869", "revid": "33689", "url": "https://it.wikipedia.org/wiki?curid=8296869", "title": "Kamalamai", "text": "Kamalamai (in lingua nepali: \u0938\u093f\u0928\u094d\u0927\u0941\u0932\u0940\u092e\u093e\u0921\u0940) \u00e8 una municipalit\u00e0 del Nepal, capoluogo del distretto di Sindhuli."}
{"id": "8296870", "revid": "33689", "url": "https://it.wikipedia.org/wiki?curid=8296870", "title": "Khandbari", "text": "Khandbari (in lingua nepali: \u0916\u093e\u0901\u0926\u0935\u093e\u0930\u0940 \u0928\u0917\u0930\u092a\u093e\u0932\u093f\u0915\u093e) \u00e8 una municipalit\u00e0 del Nepal, capoluogo del distretto di Sankhuwasabha."}
{"id": "8296871", "revid": "2519", "url": "https://it.wikipedia.org/wiki?curid=8296871", "title": "Inaruwa", "text": "Inaruwa (in lingua nepali: \u0907\u0928\u0930\u0941\u0935\u093e) \u00e8 una municipalit\u00e0 del Nepal, capoluogo del distretto di Sunsari."}
{"id": "8296873", "revid": "1149807", "url": "https://it.wikipedia.org/wiki?curid=8296873", "title": "Record of Ragnarok", "text": " \u00e8 un manga scritto da Takumi Fukui e Shinya Umemura e disegnato da Chika Aji. La pubblicazione \u00e8 iniziata nel 2017 sulla rivista \"Monthly Comic Zenon\" edita da Tokuma Shoten, e i capitoli sono poi raggruppati in volumi \"tank\u014dbon\".\nUn adattamento anime prodotto dallo studio Graphinica in dodici episodi \u00e8 stato distribuito a partire dal 17 giugno 2021 su Netflix.\nNel 2019 \u00e8 cominciata la serializzazione, sempre su \"Monthly Comic Zenon\", dello spin-off \"Record of Ragnarok: The Legend of Lu Bu Fengxiang\", incentrato sulla figura di Lu Bu, scritto dagli autori della serie originale e disegnato da Takeo Ono.\nTrama.\nAl Concilio del Valhalla che si tiene ogni mille anni, gli d\u00e8i hanno votato all'unanimit\u00e0 per l'estinzione della razza umana. Le uniche a opporsi sono le Valchirie, la cui leader, Brunilde, ricorda loro che in casi del genere \u00e8 concessa all'umanit\u00e0 un'ultima possibilit\u00e0, rappresentata dal torneo del Ragnarok: tredici combattenti umani e tredici combattenti divini devono darsi battaglia fino alla morte in un'arena. La prima fazione a ottenere sette vittorie \u00e8 considerata la vincitrice. Il destino dell'umanit\u00e0 \u00e8 dunque in bilico tra l'estinzione e l'esistenza per altri 1000 anni. Coloro che vengono sconfitti nel Ragnarok vedono le loro anime ridotte in cenere e inviate a Niflhel, il regno nordico della nebbia, interrompendo il ciclo di reincarnazione e portando alla morte permanente dello spirito. Comincia cos\u00ec una serie di combattimenti dove grandi uomini della storia affrontano gli d\u00e8i per la salvezza dell'umanit\u00e0 sfruttando il potere e il legame con le Valchirie noto come Volund.\nDopo un iniziale vantaggio degli d\u00e8i nei primi due round grazie a Thor e Zeus, che sconfiggono rispettivamente Lu Bu e Adamo, gli umani mostrano il loro potenziale tornando in pari nel terzo e nel quarto round grazie a Sasaki Kojiro e Jack lo Squartatore, che sconfiggono rispettivamente Poseidone ed Eracle, lasciando basite le divinit\u00e0 che stanno assistendo. Nel quinto round gli d\u00e8i tornano in vantaggio grazie alla vittoria di Shiva su Raiden Tameemon. Nel sesto round, per\u00f2, accade qualcosa di imprevedibile: il concorrente degli d\u00e8i Buddha decide di lottare per l'umanit\u00e0 e affronta Zerofuku, la fusione dei Sette Dei della Fortuna comandati da Bishamonten. Nonostante Zerofuku venga posseduto dal demone Hajun, Buddha vince il duello e gli umani tornano in parit\u00e0 con gli d\u00e8i, motivo per cui Ade decide di scendere in campo nel settimo round contro Qin Shi Huang, prendendo il posto di Buddha nello schieramento degli d\u00e8i per vendicare il fratello Poseidone.\nPersonaggi.\nValchirie.\nSono le semidee nordiche incaricate di guidare le anime nel Valhalla, e scendono sulla Terra per selezionare i migliori guerrieri in modo da renderli degli Einherjar, i quali si sarebbero uniti all'esercito degli d\u00e8i in preparazione per un assalto al Cielo. Tuttavia, fin dai tempi antichi si vociferava che l'obiettivo delle Valchirie non era quello di creare un esercito per il paradiso, ma farli combattere durante il Ragnarok nel caso gli d\u00e8i volessero sterminare l'umanit\u00e0. Scelto il guerriero, le Valchirie si trasformano in armi adatte a chi le impugna in un patto conosciuto come v\u00f6lundr, dotate di poteri divini per ferire e uccidere gli d\u00e8i tratti dal significato dei nomi delle Valchirie stesse. In questo modo, per\u00f2, le due anime sono legate indissolubilmente, e se l'umano muore, muore anche la valchiria, indipendentemente dal fatto che si sia danneggiata in battaglia o meno.\nUmani.\nGli umani sono gli spiriti di defunti richiamati da ogni tempo e ogni luogo, e vengono sempre evocati nel momento della loro massima forma fisica e mentale. Oltre ai partecipanti al torneo, gli spalti sono colmi di mortali. \nD\u00e8i.\nGli d\u00e8i selezionati per affrontare gli umani durante il Ragnarok. Ciascuno di loro \u00e8 dotato di forza, abilit\u00e0 e tecniche di combattimento uniche. Non possono essere scalfiti da armi umane, per questo le Valchirie diventano v\u00f6lundr per gli umani, in modo da ferirli e ucciderli. La maggior parte di loro, vincitori o vinti, finiscono per ammirare la forza degli umani e ne riconoscono il valore. Sugli spalti appaiono gli d\u00e8i del loro pantheon e i loro sostenitori.\nMedia.\nManga.\n\"Record of Ragnarok\" \u00e8 scritto da Shinya Umemura e Takumi Fukui e illustrato da Chika Aji. Viene serializzato dal 25 novembre 2017 sulla rivista mensile \"Zenon\" edita da Coamix (precedentemente pubblicata da Tokuma Shoten). I capitoli vengono raccolti in volumi \"tank\u014dbon\" dal 19 maggio 2018. Al 20 dicembre 2021 sono stati distribuiti tredici volumi.\nUno spin-off intitolato viene serializzato dal 25 ottobre 2019 sempre su \"Zenon\". I capitoli vengono raccolti in volumi \"tank\u014dbon\" dal 20 aprile 2020. Al 20 dicembre 2021 sono stati distribuiti cinque volumi.\nIn Italia la serie principale viene pubblicata da Star Comics nella collana \"Action\" dal 21 ottobre 2020.\nAnime.\nA dicembre 2020, \u00e8 stato annunciato che la serie ricever\u00e0 un adattamento anime prodotto dalla Warner Bros. Japan e animata da Graphinica. \u00c8 stato diretto da Masao \u014ckubo, con la sceneggiatura scritta da Kazuyuki Fudeyasu, il character design di Masaki Saito e la musica composta da Yasuharu Takanashi. Concessa in licenza da Netflix, la serie \u00e8 stato pubblicata globalmente il 17 giugno 2021 sul servizio di streaming. La sigla d'apertura \u00e8 cantata dal gruppo Maximum the Hormone mentre quella di chiusura \u00e8 \"Fukashi\" (lett. \"Inevitabile\") cantata da SymaG.\nUna seconda stagione \u00e8 stata annunciata nel corso dell'agosto 2021.\nAccoglienza.\n\"Record of Ragnarok\" si \u00e8 classificato quinto nella guida \"Kono Manga ga Sugoi!\" 2019 di Takarajimasha nella categoria delle venti migliori serie manga per lettori di sesso maschile. La serie si \u00e8 classificata al quinto posto nella classifica \"Fumetti consigliati dai dipendenti della libreria nazionale del 2018\". Si \u00e8 classificato al dodicesimo posto nella classifica \"Fumetti consigliati dagli impiegati della libreria nazionale del 2020\". Nel 2019, il manga si \u00e8 classificato ventesimo al 5\u00b0 Tsugi ni Kuru Manga Awards nella categoria Stampa. A marzo 2021, il manga aveva oltre 6 milioni di copie in circolazione.\nNell'ottobre 2020, Rajan Zed, il presidente della Universal Society of Hinduism Rajan, ha rilasciato una dichiarazione indirizzata a Coamix, criticando la raffigurazione delle divinit\u00e0 ind\u00f9 nei manga e ha esortato la compagnia \"a non banalizzare Lord Shiva e altri dei e dee ind\u00f9 altamente venerati nelle sue pubblicazioni manga\"."}
{"id": "8296877", "revid": "729019", "url": "https://it.wikipedia.org/wiki?curid=8296877", "title": "Alessandro Fregoso", "text": "Biografia.\nFiglio di Giano Fregoso, doge di Genova e di Aldobella Leca di Corsica (\u20201482), fu uomo d'armi.\nPartecip\u00f2 col padre nel 1512 all'impresa di Genova e quindi pass\u00f2 al servizio della Serenissima. Nel 1513, mentre combatteva la fianco di Bartolomeo d'Alviano nella battaglia de La Motta, rimase prigioniero degli spagnoli nei pressi di Vicenza. Alla morte del padre nel 1529, venne nominato condottiero. Venne sollevato dall'incarico nel 1542, reo di aver scambiato documenti segreti della Repubblica coi francesi tramite Agostino Abbondio, che fin\u00ec decapitato.\nMor\u00ec nel 1565 a Padova e volle essere sepolto nella chiesetta dei frati Minori sull'Isola di Garda dell'omonimo lago, acquistata a suo tempo dal padre.\nDiscendenza.\nSpos\u00f2 Costanza Strozzi di Ferrara, dalla quale ebbe quattro figli:"}
{"id": "8296878", "revid": "2519", "url": "https://it.wikipedia.org/wiki?curid=8296878", "title": "Amargadhi", "text": "Amargadhi (in lingua nepali: \u0905\u092e\u0930\u0917\u0922\u0940) \u00e8 una municipalit\u00e0 del Nepal, capoluogo del distretto di Dadeldhura."}
{"id": "8296880", "revid": "713168", "url": "https://it.wikipedia.org/wiki?curid=8296880", "title": "Madame de Marsan", "text": ""}
{"id": "8296883", "revid": "713168", "url": "https://it.wikipedia.org/wiki?curid=8296883", "title": "Luigi Antonio, duca di Angoul\u00eame", "text": ""}
{"id": "8296885", "revid": "713168", "url": "https://it.wikipedia.org/wiki?curid=8296885", "title": "Carlo Ferdinando, duca di Berry", "text": ""}
{"id": "8296886", "revid": "713168", "url": "https://it.wikipedia.org/wiki?curid=8296886", "title": "Yolande de Polastron, duchessa di Polignac", "text": ""}
{"id": "8296887", "revid": "33689", "url": "https://it.wikipedia.org/wiki?curid=8296887", "title": "Ilam (Nepal)", "text": "Ilam (in lingua nepali: \u0908\u0932\u093e\u092e) \u00e8 una municipalit\u00e0 del Nepal, capoluogo del distretto di Ilam."}
{"id": "8296888", "revid": "713168", "url": "https://it.wikipedia.org/wiki?curid=8296888", "title": "Luigi Giuseppe, delfino di Francia", "text": ""}
{"id": "8296905", "revid": "33689", "url": "https://it.wikipedia.org/wiki?curid=8296905", "title": "Bhadrapur", "text": "Bhadrapur (in lingua nepali: \u092d\u0926\u094d\u0930\u092a\u0941\u0930 \u0928\u0917\u0930\u092a\u093e\u0932\u093f\u0915\u093e) \u00e8 una municipalit\u00e0 del Nepal, capoluogo del distretto di Jhapa."}
{"id": "8296906", "revid": "2196166", "url": "https://it.wikipedia.org/wiki?curid=8296906", "title": "Ponte Alberto Pumarejo (2019)", "text": "Il ponte Alberto Pumarejo \u00e8 un'opera pubblica colombiana sul r\u00edo Magdalena a 20\u00a0km dal suo sfocio nel Mar dei Caraibi, all'altezza di Barranquilla e del comune di Sitionuevo nel Dipartimento di Magdalena. Collega Barranquilla con la isola di Salamanca e con il resto del paese attraverso Ci\u00e9naga. Il suo nome ufficiale \u00e8 \"Alberto Pumarejo\" in onore dell'alto funzionario di Barranquilla che a suo tempo sponsorizz\u00f2 il primo ponte Alberto Pumarejo, cos\u00ec chiamato popolarmente anche se il suo nome ufficiale era \"Ponte Laureano G\u00f3mez\", progettato dall'italiano Riccardo Morandi, che fu \"in servizio\" dal 1974 al 2019.\nStoria.\nIl primo ponte Alberto Pumarejo, entrato in funzione nel 1974, era controverso fin dalla sua costruzione, a causa della scarsit\u00e0 della sua sagoma, che ostacolava lo sviluppo della navigazione sul fiume Magdalena.\nNel 2006, durante un \"forum\" sulla congiuntura economica realizzato dalla Universit\u00e0 San Mart\u00edn a Bogot\u00e1, il direttore dell'Istituto Nazionale dei Trasporti (INVIAS), Mauricio Ram\u00edrez Koopel, annunci\u00f2 che il progetto sarebbe stato incluso nel Piano di Sviluppo 2006-2010, in preparazione presso il Governo. Allora si preventivava un costo di 60\u00a0milioni di dollari. Nel marzo del 2012 il consorzio colombiano-spagnolo Ecopuertos, che aveva avuto il contratto per il progetto del nuovo ponte, propose inizialmente di costruire un ponte sui piloni del Ponte Pumarejo originale, senza demolirne la struttura, ma le critiche su vari fronti, come la Associazione degli Architetti dell'Atlantico, costrinsero a cercare una nuova alternativa.\nNel 2015, il Consorzio SES Puente Magdalena, integrato da Esgamo Ingenieros Constructores (30%), Sacyr Chile S.A. (30%) e Sacyr Construcci\u00f3n Colombia (40%), la cui proposta economica fu di 614,935 milioni di pesos, risult\u00f2 vincitore della gara pubblica che scelse l'esecutore dell'opera. Quest'ultima doveva essere conclusa entro il massimo di 36\u00a0mesi.\nI lavori ebbero inizio il 20 agosto 2015 con la canalizzazione dello scarico Pasadena e l'adeguamento dei terreni. Era prevista la consegna dell'opera nel primo trimestre del 2018, secondo il compromesso concordato tra il Consorzio SES Puente Magdalena e il Presidente Juan Manuel Santos. L'opera fu inaugurata il 20 dicembre 2019.\nCaratteristiche tecniche.\nLa nuova struttura e del tipo strallato, nella parte centrale dispone di 380\u00a0metri tra i piloni di 80\u00a0metri di altezza, negli accessi ha un'altezza di 45\u00a0metri, 2.247\u00a0 di lunghezza nell'asse principale e 990\u00a0metri di viadotto in collegamento e accessi per una lunghezza totale di 3.237\u00a0metri.\nLa parte utile al passaggio ha una larghezza di 38\u00a0metri, divisa in sei corsie e due passaggi pedonali di 2\u00a0metri cadauno e piste ciclabili di 1,5\u00a0metri, la larghezza del piano strada \u00e8 di 38,1\u00a0metri nel tratto strallato e 35,1\u00a0metri nei tratti di accesso."}
{"id": "8296909", "revid": "117129536", "url": "https://it.wikipedia.org/wiki?curid=8296909", "title": "Vincenzo Quaratino", "text": "Ha lavorato dal 1982 al 2018 all'Agenzia ANSA e per circa 17 anni \u00e8 stato capo della redazione Cronache Italiane.\nHa vinto alcuni tra i pi\u00f9 prestigiosi premi giornalistici italiani: il Premiolino (1999), il Premio Saint-Vincent (2000), il Premio \"Cronista dell'anno\" (2003), il Premio Internazionale Ischia (2005); il Premio De Carli e il Premio Maratea La Perla alla carriera (2020).\n\u00c8 docente a contratto all'universit\u00e0 Lumsa."}
{"id": "8296913", "revid": "287204", "url": "https://it.wikipedia.org/wiki?curid=8296913", "title": "Pentathlon moderno ai Giochi della XXXI Olimpiade - Gara maschile", "text": "La competizione del pentathlon moderno maschile dei giochi olimpici di Rio de Janeiro 2016 si \u00e8 svolto dal 18 al 20 agosto 2016 presso l'Arena da Juventude (scherma), il Centro Aqu\u00e1tico de Deodoro (nuoto) e l'Est\u00e1dio de Deodoro (equitazione, corsa e tiro a segno).\nFormato.\nIl Pentathlon moderno consiste in cinque prove, le quali si svolgono tutte nello stesso giorno. Il formato della gara olimpica \u00e8 leggermente differente da quello tradizionale, con due eventi combinati alla fine."}
{"id": "8296923", "revid": "124693974", "url": "https://it.wikipedia.org/wiki?curid=8296923", "title": "Prima Presidenza (Comunit\u00e0 di Cristo)", "text": "La Prima Presidenza (in inglese: \"First Presidency\") \u00e8 il grado pi\u00f9 alto del quorum sacerdotale della Chiesa Riorganizzata di Ges\u00f9 Cristo dei Santi degli Ultimi Giorni, nota anche come Comunit\u00e0 di Cristo.\nEssa \u00e8 composta dal Profeta-Preisdente della Comunit\u00e0 di Cristo e da due consiglieri, i quali presiedono il governo della chiesa secondo i principi della democrazia teocratica. Il perimetro delle loro responsabilit\u00e0 comprende la gestione della sede centrale, la convocazione della Conferenza Mondiale, che il pi\u00f9 importante organismo legislativo del corpo della Chiesa, i quorum e gli ordini sacerdotali. Il presidente della Chiesa \u00e8 il sommo sacerdote e il titolare dell'ufficio sacro di profeta.\nL'organismo venne riformato nel 1860 allorch\u00e9 Joseph Smith III divenne il secondo Profeta-Presidente della Comunit\u00e0 di Cristo e il vertice del nuovo organismo riformato della Prima Preisdenza, nominando William Marks come suo primo consigliere di Smith.\nNella Comunit\u00e0 di Cristo, \u00e8 costume che ogni presidente sia designato dal suo predecessore uscente. A sua volta, il Presidente sceglie due consiglieri, spesso all'interno dei membri del Consiglio dei Dodici Apostoli. In caso di dimissioni o di morte del Profeta-Presidente, i due consiglieri sono chiamati ad assumere temporaneamente le sue funzioni, finch\u00e9 non viene insediato il suo successore.\nIl Profeta-Presidente ha facolt\u00e0 di sciogliere la Prima Presidenza, mentre i due consiglieri hanno il potere di riorganizzarla. La loro carica \u00e8 incompatibile con l'ufficio del sacerdozio dell'apostolo e con il Quorum dei Dodici. In caso di chiamata alla Prima Presidenza, automaticamente decadono gli incarichi precedentemente ricoperti in queste ultime posizioni.\nFino al 1996, tutti i profeti-presidenti erano stati discendenti del fondatore del movimento, Joseph Smith Jr. Questa tradizione fu interrotta da Wallace B. Smith, che design\u00f2 come successore W. Grant McMurray, il quale si dimise nel 2004 senza indicare un nuovo vertice. A marzo del 2005, un'assemblea dei dirigenti della chiesa guidata dal Consiglio dei Dodici Apostoli annunci\u00f2 che Stephen M. Veazey era stato nominato Profeta-Presidente. \nNel 2005, si svolse una Conferenza mondiale straordinaria, durante la quale fu approvata l'elezione dell'ex presidente del Consiglio dei Dodici, Veazey. Il 3 giugno fu ordinato quale ottavo profeta, presidente della chiesa e del sommo sacerdozio.\nIn occasione della Conferenza mondiale del 2007, fu eletta la prima donna presidente: Becky L. Savage. Al 2016, i membri della Prima Presidenza erano:"}
{"id": "8296928", "revid": "93556", "url": "https://it.wikipedia.org/wiki?curid=8296928", "title": "Pattinaggio di velocit\u00e0 a rotelle ai Giochi mondiali 2017", "text": "Il pattinaggio di velocit\u00e0 a rotelle ai Giochi mondiali 2017 si \u00e8 svolto al Parco Millennium () di Breslavia dal 24 e al 25 luglio 2017."}
{"id": "8296930", "revid": "118835339", "url": "https://it.wikipedia.org/wiki?curid=8296930", "title": "Movimento Democratico del Mozambico", "text": "Il Movimento Democratico del Mozambico (in portoghese: \"Movimento Democr\u00e1tico de Mo\u00e7ambique\" - MDM) \u00e8 un partito politico mozambicano di orientamento cristiano-democratico fondato nel 2009 da Daviz Simango, gi\u00e0 sindaco di Beira ed esponente di Resistenza Nazionale Mozambicana."}
{"id": "8296931", "revid": "287204", "url": "https://it.wikipedia.org/wiki?curid=8296931", "title": "Studio fotografico Ganzini", "text": "Lo studio fotografico Ganzini \u00e8 stato uno studio fotografico aperto a Milano nel 1862 e chiuso nel 1956.\nStoria.\nIl fondatore fu Giovanni Battista Ganzini (Udine, 8 giugno 1836 - Milano, 22 maggio 1878), detto Titta o Giobatta, che apr\u00ec lo studio nel capoluogo lombardo nel 1862. Studi\u00f2 fotografia alla Scuola di Vienna fin dall'et\u00e0 di 13 anni. Spos\u00f2 nel 1864 la giovane pianista Carlotta Rovelli e attraverso di lei entr\u00f2 nell'ambiente della Scapigliatura dove frequent\u00f2 Amilcare Ponchielli, Tranquillo Cremona e Arrigo Boito e dalla quale avr\u00e0 quattro figli: Udina, Mario, Ille e D\u2019Alma. Lo studio, apprezzato da aristocratici, borghesi ed intellettuali, si specializz\u00f2 nella ritrattistica, un'attivit\u00e0 molto frequente in quegli anni, realizzati in \"fototipia, cromotipia e fotolitografia\", tecniche apprese durante i suoi studi in Germania e Austria, paesi che continu\u00f2 a frequentare anche in seguito. Nel 1867 dedic\u00f2 un album fotografico ad Alessandro Manzoni dal titolo \"\u201cVedute prese dal vero nei dintorni di Lecco ed altrove. Illustrative del Romanzo \"I Promessi Sposi\u201d\", nel quale sono fotografati i luoghi dove si svolge il romanzo.\nNel 1865 sulla Gazzetta di Milano comparve la pubblicit\u00e0 dello studio con queste parole \"Fotografia G. B. Ganzini, via Unione 4, con figliale in Piazza del Duomo - Ritratti a doppio fondo - Nuovo sistema fotografico Ganzini\". L'annuncio comparve dal 20 marzo per diversi giorni per poi scomparire dall'8 aprile, quando un altro fotografo milanese, Giulio Rossi (1824-1884) aveva acquisito la privativa per Milano e Como. Ganzini torn\u00f2 a pubblicizzarlo a maggio ma questa volta Rossi pubblic\u00f2 sullo stesso giornale che avrebbe fatto valere il suo diritto, citando i trasgressori in tribunale, evidentemente rivolgendosi proprio a Ganzini che si era appropriato indebitamente del \"sistema Crozat\", brevettato in Spagna nel 1863 e nel 1865 in Italia, che aveva rinominato come proprio. Si trattava dell'invenzione dello spagnolo Leandro Crozat, personaggio eclettico e giramondo, che aveva esportato in Europa e nel Sud America la sua invenzione, creata assieme al fratello Nicolas, rimasto invece nel negozio di Siviglia. Si trattava del sistema cosiddetto \"a doppio fondo\" che consentiva di realizzare nella stessa fotografia il soggetto, in genere un ritratto, con una parte ben definita e al contempo una parte morbida che conferiva all'immagine una qualit\u00e0 estetica elevata, alla quale veniva unito il \"colorito istantaneo\", cio\u00e8, in particolare, un colore roseo al viso, e, infine, la \"vernice preservativa\", una pellicola trasparente che dava pi\u00f9 brillantezza alla fotografia. Questo nuovo metodo fu molto in voga negli anni '60 e '70 del XIX secolo con moltissimi fotografi che lo utilizzarono, specialmente in Italia.\nMorto prematuramente il marito a causa di un incidente, la vedova continu\u00f2 a gestire lo studio e nel 1879 ottenne uno speciale \"brevetto\" dal re Umberto I di Savoia cos\u00ec da aggiungere lo stemma reale all'insegna dello studio. Nel 1881 lo studio prese parte all'Esposizione Industriale Italiana di Milano dove vinse la medaglia d'argento come riporta la motivazione della giuria: \"\u201cGanzini G., di Milano, per la perfetta esecuzione dei suoi ritratti e per le vedute d'interni ai sali d'argento\u201d\".\nCarlotta spos\u00f2 nel 1884 il fotografo Rodolfo Gabriel di Breslavia ed il nome della Ditta cambi\u00f2 in \"Ganzini &amp; Gabriel\". Con la nuova denominazione, lo studio produsse servizi nell'industria e nella riproduzione d'arte. Sono stati i primi a realizzare la completa ricognizione fotografica del patrimonio della Pinacoteca di Brera, del Museo nazionale del Risorgimento italiano e del Museo Poldi Pezzoli. Alla madre e a Rodolfo si affianc\u00f2 la figlia primogenita Udina che diverr\u00e0 una fotografa specializzata nei ritratti dei bambini della buona borghesia milanese e che in futuro sostituir\u00e0 la madre nella gestione. Rodolfo Gabriel mor\u00ec nel 1894.\nNel 1898 venne effettuato un reportage fotografico dell\u2019occupazione militare e della sanguinosa repressione dei moti di Milano ad opera del generale Fiorenzo Bava Beccaris e si realizzarono importanti servizi fotografici per la Breda, la Rinascente, Fernet Branca, Richard Ginori, Caproni.\nNel frattempo, Mario Ganzini conobbe il chimico Rodolfo Namias (1867-1938), probabilmente, frequentando il Circolo Fotografico Lombardo, fondato nel 1889, di cui entrambi erano soci. Il Circolo decise di dare vita ad un proprio bollettino mensile che fu denominato \u201cRivista Scientifico-Artistica di Fotografia\u201d. Mario Ganzini e Rodolfo Namias ne diventarono capiredattori. Nello stesso anno Ganzini e Namias fondarono il \u201cLaboratorio Industriale di Assaggi, Analisi Chimiche e Prodotti Fotografici\u201d ed il nome della ditta divenne \u201cGanzini, Namias e C.\u201d. Ancora nel 1894 fondarono quella che sarebbe stata una rivista di settore tra le pi\u00f9 importanti del XX secolo in Italia, \"Progresso Fotografico\", con lo scopo di dare la pi\u00f9 ampia informazione sulle novit\u00e0 del settore, attraverso un linguaggio comprensibile anche ai non addetti.\nNel 1895 Namias spos\u00f2 Ille Ganzini, da cui avr\u00e0 tre figli e che morir\u00e0 nel 1938, tre mesi prima del marito. La Ditta, oltre allo studio fotografico, era produttrice di un lungo elenco di specialit\u00e0 fotografiche, tra cui sviluppi e fissaggi per materiale sensibile, viraggi, emulsioni sensibili, vernici, polveri per lampi al magnesio. Produceva anche la carta e le lastre denominate \"Lux\", inventate da Namias, che divenne una sorta di marchio di fabbrica.\nAlla fine del secolo le loro strade si divisero. Mentre Namias prosegu\u00ec nell'attivit\u00e0 editoriale con la rivista e scientifica con un laboratorio di ricerca nei processi fotomeccanici e chimici, Ganzini si dedic\u00f2 principalmente al commercio di attrezzature e prodotti fotografici. Il nome della nuova ditta fu \u201cGanzini, Namias e C. di Mario Ganzini\u201d. Intorno al 1910 la societ\u00e0 cambi\u00f2 ancora nome per diventare \u201cDitta M. Ganzini Milano\u201d e nel 1913 venne inaugurato il nuovo stabilimento presso Villa Clerici nella zona di Niguarda, allora periferia di Milano, mentre rimaneva attivo il negozio di via Solferino, che peraltro vinse numerosi premi. Udina, che col nuovo secolo aveva intrapreso la strada della fotografia pubblicitaria, verso il 1912 speriment\u00f2 quella della moda per la rivista \u201cLa revue de l\u2019\u00e9l\u00e9gance\u201d.\nLo Studio Ganzini \u00e8 rimasto in attivit\u00e0 fino al 1956. I materiali e le apparecchiature fotografiche sono stati acquisiti nel 1961 dal Museo nazionale della scienza e della tecnologia Leonardo da Vinci."}
{"id": "8296939", "revid": "2232667", "url": "https://it.wikipedia.org/wiki?curid=8296939", "title": "Legge di Koomey", "text": "La legge di Koomey, che prende il nome dal suo creatore Jonathan Koomey, descrive una tendenza a lungo termine nella storia dei calcolatori: per circa mezzo secolo, il numero di calcoli per joule di energia dissipata \u00e8 raddoppiato ogni 1,57 anni circa. Il professor Jonathan Koomey ha descritto questa tendenza in uno studio del 2010, in cui scrisse che: \"la quantit\u00e0 di batteria necessaria per svolgere un certo carico computativo sar\u00e0 dimezzata ogni anno e mezzo.\"\nQuesto andamento \u00e8 stato sorprendentemente stabile fin dagli anni '50 (con un \"R\"2 superiore al 98%). Ma nel 2011, Koomey ha riesaminato questi dati e ha scoperto che dopo il 2000 il periodo in cui avveniva il raddoppiamento era aumentato, fino ad accadere approssimativamente una volta ogni 2,6 anni. Ci\u00f2 \u00e8 correlato al rallentamento della legge di Moore, riguardante l'abilit\u00e0 di costruire transistori sempre pi\u00f9 piccoli; e alla fine, avvenuta verso il 2005, della scala di Dennard, riguardante l'abilit\u00e0 di costruire transistori con potenza specifica costante sempre pi\u00f9 piccoli.\nKoomey ha scritto: \"la differenza tra questi due tassi di crescita \u00e8 sostanziale. Un raddoppio ogni anno e mezzo equivale a un aumento di efficienza di 100 volte ogni 10 anni. Un raddoppio ogni due anni e mezzo porta a un aumento di sole 16 volte nello stesso tempo.\"\nImplicazioni.\nLe implicazioni della legge di Koomey sono che la quantit\u00e0 della batteria richiesta per un dato carico computazionale si riducono di un fattore di 100 ogni dieci anni. Mano a mano che i dispositivi di elaborazione diventano pi\u00f9 piccoli e pi\u00f9 mobili, questo trend pu\u00f2 essere ancora pi\u00f9 importante per molte applicazioni, rispetto ai miglioramenti nella semplice potenza di calcolo. Inoltre, i costi di energia stanno diventando un fattore sempre crescente nell'economia dei centri di elaborazione dati, aumentando ancora di pi\u00f9 l'importanza della legge di Koomey.\nStoria.\nKoomey \u00e8 l'autore principale dell'articolo pubblicato negli \"Annali della IEEE della Storia della Elaborazione\" che per primo ha documentato il trend. Pi\u00f9 o meno allo stesso tempo, Koomey ha pubblicato un breve articolo su questo tema in \"IEEE Spectrum\".\nQuesyto tema \u00e8 stato ulteriormente discusso nella \"MIT Technology Review\", in un post di Erik Brynjolfsson sul blog \"Economics of Information\" (Economia dell'Informazione) e su \"The Economist\" \"online\".\nIl trend era precedente conosciuto per i processori di segnale digitale (DSP), ed era conosciuto come \"Legge di Gene\". Il nome deriva da Gene Frantz, un ingegnere elettrico alla Texas Instruments. Frantz aveva documentato che la dissipazione di potenza nei DSP si riduceva alla met\u00e0 ogni 18 mesi, su un periodo di 25 anni.\nLa fine della legge di Koomey.\nPer la seconda legge della termodinamica e il principio di Landauer, l'elaborazione irreversibile non pu\u00f2 continuare a diventare pi\u00f9 efficiente energicamente per sempre. Al 2011, i computer hanno un'efficacia computazionale di approssimativamente 0,00001%. Supponendo che l'efficacia energica computazionale continuer\u00e0 a raddoppiare ogni 1,57 anni, il limite Landauer sar\u00e0 raggiunto nel 2048. Cos\u00ec, dopo il 2048, la legge di Koomey non potr\u00e0 pi\u00f9 essere applicata.\nIl principio di Landauer, comunque, non limita l'efficienza dell'elaborazione reversibile per il teorema di Margolus\u2013Levitin e il principio di Landauer, il quale limita la validit\u00e0 della legge di Koomey per i prossimi ~125 anni."}
{"id": "8296942", "revid": "729019", "url": "https://it.wikipedia.org/wiki?curid=8296942", "title": "Galeazzo Fregoso", "text": "Biografia.\nFiglio del condottiero Alessandro Fregoso e di Costanza Strozzi di Ferrara, fu uomo d'armi al servizio del re di Francia durante la campagna d'Italia.\nCombatt\u00e9 nel 1554 nella guerra di Siena a fianco di Piero Strozzi e nel 1557 con Francesco I di Guisa, contro gli spagnoli. Per i suoi servizi, il re di Francia lo nomin\u00f2 suo gentiluomo di camera, concedendogli, nel 1571 alla morte del cugino Ottaviano Fregoso, la contea di Muret. Nel 1575 fu capitano delle galere del re e tent\u00f2, tramite gli ambasciatori francesi, di ottenere gli antichi privilegi sella famiglia su Genova, ma inutilmente. And\u00f2 a stabilirsi a Verona, dove ricopr\u00ec l'incarico di Conservatore della Pace per gli anni 1594, 1599, 1600 e 1602.\nDiscendenza.\nSpos\u00f2 Lucrezia Emili ed ebbero tre figli:"}
{"id": "8296957", "revid": "2078053", "url": "https://it.wikipedia.org/wiki?curid=8296957", "title": "Palazzo Ponzetti-Persio", "text": "Il palazzo Ponzetti-Persio \u00e8 un palazzo storico situato nel centro storico della citt\u00e0 di Altamura e risalente al XVII secolo. \u00c8 noto soprattutto per i fatti relativi alla Rivoluzione altamurana (1799). Il palazzo apparteneva originariamente alla famiglia dei Persio, mentre oggi appartiene alla famiglia Ponzetti. A sinistra del portone del palazzo vi \u00e8 una \"strictula\", cio\u00e8 una strettoia.\nLa Rivoluzione altamurana.\nDurante i fatti della Rivoluzione altamurana (1799), viveva all'interno del palazzo un \"dotto giureconsulto\" chiamato Orazio Persio; era arrivato all'et\u00e0 di novant'anni ed era a letto, malato. Quando i sanfedisti, presa la citt\u00e0 di Altamura, entrarono nel suo palazzo, lo depredarono e scaraventarono l'anziano Orazio Persio gi\u00f9 per le scale. L'anziano giureconsulto si ruppe le ossa e mor\u00ec dopo due mesi."}
{"id": "8296961", "revid": "110161344", "url": "https://it.wikipedia.org/wiki?curid=8296961", "title": "Palazzo Persio", "text": ""}
{"id": "8296962", "revid": "287204", "url": "https://it.wikipedia.org/wiki?curid=8296962", "title": "Medri Bahri", "text": "Medri Bahri ( Tigrinya: \u121d\u12f5\u122a \u1263\u1215\u122a ) era un'entit\u00e0 politica semiunitaria medievale nel Corno d'Africa. Conosciuta anche come Marab o Merab Melash era situata nell'attuale territorio dell'Eritrea governata dal Bahri Negus, chiamato anche \"Bahri Negasi, Bahr Negash, o \"Re del Mare\".\" Tale entit\u00e0 fu presente dal XV secolo fino all'occupazione etiope nel 1879. Sopravvisse a diverse crisi, come l'invasione dell'Imam A\u1e25mad Gr\u0101\u00f1e e all'espansione nel Mar Rosso da parte dell'impero Ottomano, anche se Medri Bahri perse irrimediabilmente il suo accesso al Mar Rosso a causa di quest'ultimo. Le relazioni con l'Impero etiope era altalenante e andava dall'indipendenza allo status di tributario fino all'annessione di fatto. Inizialmente la residenza del Bahr Negash era a Debarwa , ma durante il XVII secolo venne trasferita nella citt\u00e0 di Tsazega dallo stesso gruppo che aveva il controllo del regno.\nStoria.\nDalle origini al XVI secolo.\nDopo la fine dell'impero axumita, l'area dagli altopiani eritrei al Mar Rosso era conosciuta come \"Ma'ikele Bahri,\" \"tra i mari e i fiumi\", cio\u00e8 la terra tra il Mar Rosso e il fiume Mareb. Venne poi ribattezzato come il dominio del \"Bahri Negash,\" \"Sovrani o nobili del mare\", il Medri Bahri, \"Terra che da al mare\", \"terra di mare\", anche se comprendeva alcune zone come lo Shire situato sull'altro lato del fiume Mereb, oggi in Etiopia. La prima volta che compare il titolo di Bahri Negash avviene durante il regno dell'imperatore Zara Yaqob (1433-1468), che introdusse anche una forma organizzata di governo. Nella sua cronaca spiega come si impegn\u00f2 molto per aumentare il potere di quella provincia, posizionando il Bahri Negash sopra altri capi locali. Alla fine divenne il sovrano che regnava su tutto il territorio originale, ed anche su una regione situata a sud del fiume Mareb, ora in Etiopia, Amasien e Bur, zone che si estendevano dagli altopiani nord-orientali fino al Golfo di Zula. Per rafforzare la presenza imperiale in Medri Bahri, Zara Yaqob fond\u00f2 anche una colonia militare nel sud del suo regno, composta da guerrieri Maya .\nMedri Bahri descritto dal sacerdote Alvares.\nNel 1520, Medri Bahri venne descritto dal viaggiatore e sacerdote portoghese Francisco \u00c1lvares. Il sacerdote scrisse che l'attuale Bahri Negash si faceva chiamare Dori e risiedeva a Debarwa, una citt\u00e0 situata all'estremit\u00e0 settentrionale degli altopiani. Dori era uno zio dell'imperatore etiopico Lebna Dengh\u00e8l, al quale ha reso omaggio, dovendo pagare dei tributi tradizionalmente onorati con cavalli e tessuti e tappeti importati. Si diceva che il Bahri Negash esercitasse un considerevole potere e influenza, con un regno che si estendeva a nord fino all'attuale porto sudanese di Suakin, oltre a essere anche promotore del cristianesimo, donando alle chiese tutto ci\u00f2 di cui avevano bisogno. Al tempo della visita di Alvares, Dori fu coinvolto in una guerra contro alcuni Nubiani dopo che quest'ultimi avevano ucciso suo figlio. A quel tempo i Nubiani erano conosciuti come ladri e generalmente avevano una reputazione piuttosto negativa. La guerra si svolse da cinque a sei giorni di distanza di cammino dal regno di Medri Bahri, probabilmente a Taka, nella provincia storica intitolata a Jebel Taka, nei pressi della moderna Cassala.\nLe guerre contro i vicini.\nI Bahri Nagassi, i \"Re del mare\", combatterono alternativamente insieme o contro gli abissini e il vicino Sultanato musulmano di Adal, a seconda delle circostanze geopolitiche. Medri Bahri fu quindi parte della resistenza cristiana contro il militare arabo, Ahmad ibn Ibrahim al-Ghazi, comandante delle forze di Adal, ma in seguito, nel 1572, entr\u00f2 a far parte degli stati adaliti e del fronte dell'impero ottomano contro l'Abissinia. Nel corso del XVI secolo anche gli ottomani iniziarono a farsi strada nel Mar Rosso, cos\u00ec il territorio divenne una provincia ottomana o un \"Eyalet\" nota principalmente come, \"Habesh Eyalet\", mentre Massawa divenne la prima capitale della nuova provincia. Quando la citt\u00e0 perse parte della sua importanza economica verso la fine del XVI secolo, la capitale amministrativa venne trasferita a Jeddah, e,dall'inizio del XIX, a Medina, che temporaneamente serviva come capitale nel XVII secolo. I turchi, nel 1559, occuparono per un breve periodo alcune parti dell'altopiano del Bahri Nagash, ritirandosi dopo aver incontrato una consistente resistenza e respinti dalle forze militari del Bahri Negash dagli altopiani. Nel 1578 cercarono di espandersi negli altopiani con l'aiuto del Bahri Negus Yeshaqchi che si alle\u00f2 con l'impero ottomanno, ma ancora nel 1589 i turchi furono costretti a ritirare le proprie forze sulla costa. Dopo che gli ottomani abbandonarono le loro ambizioni di stabilirsi sugli altopiani rimasero nelle pianure fino a quando, nel 1872, lasciarono la regione.\nDopo la morte di Yeshaq, l'imperatore Sarsa Dengel elesse un nuovo Bahri Negash e temporaneamente un\u00ec quella provincia con il Tigray. Nel 1587, gli Ottomani attaccarono ancora gli altopiani conquistando Debarwa sbaragliando l'attuale Bahr Negash, Degiasmacc Daherno. Successivamente cercarono di attraversare il fiume Mareb, ma vennero attaccati da un capo locale, un certo, Aquba Michael, che Sarsa Dengel ha poi premiato concedendogli all'amministrazione della provincia del Bahri Negash. L'esercito imperiale alla fine riconquist\u00f2 Debarwa e uccise l'attuale pasha turco, mentre Aquba Michael uccise W\u00e4d Ezum, nominato dagli Ottomani come Bahr Negash. In seguito, gli ottomani abbandonarono le loro ambizioni di conquistare definitivamente gli altopiani.\nDal XVII secolo fino al 1890.\nIl viaggiatore scozzese James Bruce rifer\u00ec nel 1770 che il Medri Bahri era un'entit\u00e0 politica distinta dall'Abissinia, notando che i due territori erano spesso in conflitto.\nIl regno fu infine occupato nel 1879, quando il militare e politico, Ras Alula prese il controllo della regione imprigionando Ras Woldemichael Solomon, l'ultimo Bahri Negash. Ras Alula come governatore del Mareb Mellash sotto la sovranit\u00e0 dell'Impero d'Etiopia, organizz\u00f2 la resistenza contro gli italiani sconfiggendolo a Dogali nel 1887. Ras Woldemichael Solomon fu poi imprigionato ad Amba Salama con suo figlio Masfen e suo genero Kaffal Goffar. Tuttavia Kaffal Goffar nel 1885 continu\u00f2 a comandare la ribellione contro l'Etiopia schierandosi con gli italiani. Nel 1888 cerc\u00f2 di esortare suo genero a condurre gli italiani sulle alture. Nel 1889 Ras Alula fu costretto a ritirarsi nel Tigray e la regione, che un tempo costituiva il regno di Medri Bahri, cadde in mano agli italiani proclamandola parte dell'Eritrea italiana.\nGeografia.\nIl Medri Bahri era una regione che comprendeva gli altopiani eritrei. Era suddivisa nei distretti di Acchel\u00e8-Guzai, Amasien e Seraye. Nella lingua Tigrinya, \"Medri Bahri\" significa, \"Terra del Mare\", in riferimento al Mar Rosso, sulla quale si affaccia la lunga lingua costiera Eritrea. Questo regno confinava a sud con il Tigray, una provincia dell'Impero d'Etiopia conosciuta anche come Abissinia.\nDemografia.\nIl Medri Bahri era abitato dai seguenti gruppi etnici moderni: il popolo dei Tigrini, il popolo dei Saho, e il popolo dei Tigr\u00e8."}
{"id": "8296963", "revid": "110161396", "url": "https://it.wikipedia.org/wiki?curid=8296963", "title": "Orazio Persio", "text": ""}
{"id": "8296967", "revid": "1409041", "url": "https://it.wikipedia.org/wiki?curid=8296967", "title": "Fabi\u00e1n Ruiz Pe\u00f1a", "text": ""}
{"id": "8296977", "revid": "1880657", "url": "https://it.wikipedia.org/wiki?curid=8296977", "title": "Louisa Harland", "text": "Biografia.\nNata a Dublino, da padre nordirlandese la Harland ha due sorelle maggiori, Katie e Ellie. Ha iniziato a recitare presso il Ann Kavanagh Youth Theatre di Rathfarnham e, dopo aver studiato presso la Mountview Academy of Theatre Arts di Londra, ha intrapreso la carriera di attrice ottenendo un ruolo ricorrente nella serie televisiva RT\u00c9 One \"Love/Hate\" nel 2011.\nSuccessivamente \u00e8 comparsa nei film \"Standby\" di Rob Burke (2014) e \"Lost in London\" di Woody Harrelson (2017); mentre nel 2018 ottiene il ruolo di Orla McCool nella sitcom di Channel 4 \"Derry Girls\", che diviene un successo di pubblico e critica.\nIl 26 giugno 2020, la Harland e il resto del cast di \"Derry Girls\" hanno eseguito uno sketch con Saoirse Ronan per lo speciale di raccolta fondi di RT\u00c9 \"RT\u00c9 Does Comic Relief\", i cui proventi sono andati a favore delle persone colpite dalla pandemia di COVID-19."}
{"id": "8296985", "revid": "1543377", "url": "https://it.wikipedia.org/wiki?curid=8296985", "title": "Pino Grimaldi", "text": "Biografia.\nStudi\u00f2 all'Universit\u00e0 degli Studi di Salerno, ma svolse la sua attivit\u00e0 Fra Napoli e Salerno. Inizi\u00f2 la sua carriera come fotografo. Nel 1979 pubblic\u00f2 Il Miglio d'oro, Itinerario fotografico attraverso le ville vesuviane a cura di Roberto Di Stefano ed Aldo Trione, Il Laboratorio edizioni 1979. Nel 1980 pubblic\u00f2 insieme ad altri fotografi (Claudio Ottaviani e Gaetano Mansi) il volume Missus est Angelus sulla visita di Giovanni Paolo II al santuario di Pompei, con uno scritto di Mario Pomilio,Il Laboratorio edizioni 1980. Componente del direttivo nazionale e socio onorario AIAP - Associazione Italiana design della comunicazione visiva. Grimaldi fu anche membro dell'albo BEDA, Bureau of European Designers Associations, dei designers europei.\nSi occup\u00f2 di design della comunicazione e di grafica politica frequentando un corso alla Scuola del PCI di Frattocchie, su invito di Michele Santoro. Nel 1973 fond\u00f2 lo \"Studio Segno\" (che nel 1984 diventer\u00e0 \"Segno Associati\") con il designer e artista Gelsomino D'Ambrosio.\nAlcuni dei suoi lavori furono pubblicati sui seguenti volumi: \"Prima Biennale della Grafica. Propaganda e cultura: indagine sul manifesto di pubblica utilit\u00e0 dagli anni '70 ad oggi\", a cura di Giovanni Anceschi, Arnoldo Mondadori Editore, Milano, 1984; Fioravanti G., Passarelli L., Sfligiotti S., \"La grafica in Italia\", Leonardo, Milano, 1997; \"Grafica utile, il manifesto di pubblica utilit\u00e0 dal 1975 al 2000\", a cura di Luciano Cheles, Mediateca, Poitiers 2000.\nProtagonista del dibattito sulla fondazione disciplinare del \"graphic design\" italiano, insieme allo stesso D'Ambrosio, nel 1984 concepisce e progetta la rivista \"Grafica. Teoria Storia e metodologia\" (1985-1995, patrocinata dall'AIAP dal 1985 al 1993), cercando di fornire un solido corpus disciplinare al design grafico. Nel 1989 \u00e8 tra gli ideatori e promotori della \"Carta del Progetto Grafico\" ad Aosta..\nDal 1993 insegn\u00f2 \"Progettazione sperimentale di Ricerca\" all'ISIA Istituto Superiore per le Industrie artistiche di Urbino. Consulente per l'Istituto Superiore di Design di Napoli, progett\u00f2 il corso di Design della comunicazione. Nel 1993 ottenne la cattedra di \"Disegno industriale\" all'Universit\u00e0 di Salerno e, nel 1995, quella di \"Progetto per la comunicazione d'impresa\" alla Facolt\u00e0 di Architettura della Seconda Universit\u00e0 degli Studi di Napoli, oggi Universit\u00e0 degli Studi della Campania Luigi Vanvitelli.\nTra il 2005 e il 2007 diresse il corso di Industrial Design alla Scuola d'Impresa SDOA di Vietri sul mare.\nNel 2007 elabor\u00f2 il concetto di Blur design, nel libro \"Dalla grafica al blur design\", presentato per la prima volta al convegno '\"Estetica e marketing\" nel 2008. Nell\u2019ottobre 2009 continu\u00f2 a ribadire i concetti del Blur Design in una Master Lecture all\u2019interno dell\u2019evento \u201cCampania Blurdesign\u201d svoltosi a Napoli.\nInterrotta la pubblicazione della rivista \"Grafica\" dopo la scompasa di Gelsomino D'Ambrosio, avvenuta nel 2006, Pino Grimaldi decise, nel 2009, di lasciare Segno Associati per fondare una nuova impresa di comunicazione chiamata appunto \u201c\"Blur Design\"\u201d.\nNel 2018 pubblic\u00f2 il suo ultimo testo \"Blur design. Il branding invisibile\" (Fausto Lupetti Editore). Successivamente si dedic\u00f2 all'allestimento di una mostra fotografica personale, rimasta incompiuta.\nGrimaldi mor\u00ec il 22 marzo 2020 a Maddaloni all'et\u00e0 di 71 anni, a causa di complicanze dovute all'infezione da SARS-CoV-2."}
{"id": "8296989", "revid": "533647", "url": "https://it.wikipedia.org/wiki?curid=8296989", "title": "V\u00edtor Castanheira", "text": ""}
{"id": "8296992", "revid": "287204", "url": "https://it.wikipedia.org/wiki?curid=8296992", "title": "Messa per la corte di Dresda", "text": "La Messa per la corte di Dresda \u00e8 una Messa Kyrie\u2013Gloria in Si minore composta da Johann Sebastian Bach, che all'epoca era organista in una chiesa luterana di Lipsia. Bach nel 1733 la dedic\u00f2 al suo sovrano, Augusto III di Polonia, che era da poco succeduto al padre, Augusto II, come Elettore di Sassonia alla corte cattolica di Dresda. Si tratta di una missa brevis (\"Kurzmesse\") costituita da un Kyrie in tre movimenti e da un Gloria in nove movimenti, ed \u00e8 un'opera insolitamente estesa per solisti e coro SSATB in cinque parti con un'orchestra con un'ampia sezione di fiati. \nDopo aver riutilizzato parte di questa musica in una cantata che compose intorno al 1745 (BWV 191), Bach incorpor\u00f2 questa \"Messa\" come prima di quattro parti della sua Messa in Si minore, composta/assemblata negli ultimi anni della sua vita, intorno al 1748-1749. Sembra improbabile che la messa Kyrie-Gloria del 1733, nella sua forma originale o come parte della messa in Si minore, sia mai stata eseguita durante la vita di Bach.\nAlla Messa Kyrie\u2013Gloria non \u00e8 stato assegnato un numero separato nel catalogo BWV, ma vengono usate delle lettere dell'alfabeto per distinguere le diverse versioni () e . \nNel 2005 B\u00e4renreiter pubblic\u00f2 la messa nella \"New Bach Edition\" come Missa, Fassung von 1733 (ovvero, versione del 1733 della Messa, BWV\u00a0232\u00a0I), in un volume di antiche versioni della messa in Si\u00a0minore. Quel volume conteneva anche le prime versioni del Credo (BWV 232 II) e Sanctus (BWV 232 III) della messa successiva.\nLa Messa per la corte di Dresda \u00e8 anche indicata come \nIl sito Bach Digital la definisce come \"BWV 232/I (Fr\u00fchfassung)\", ovvero antica versione della \"Messa Kyrie-Gloria BWV\u00a0232\".\nStoria.\nBach era un musicista da chiesa luterano, devoto alla composizione di musica sacra in lingua tedesca. Compose pi\u00f9 di 200 cantate da chiesa, la maggior parte delle quali a Lipsia, dal 1723 al 1726, all'inizio della sua attivit\u00e0 di \"Thomaskantor\", responsabile della musica per le maggiori chiese della citt\u00e0. A Lipsia, una citt\u00e0 universitaria in cui era compresa la lingua latina, durante le festivit\u00e0 venivano eseguite le versioni musicali dei tradizionali testi latini. Bach compose opere su testi latini, ad esempio un Magnificat nel 1723, che esegu\u00ec alla festa mariana della Visitazione della Beata Vergine Maria e a Natale quell'anno, e nel 1724 un Sanctus per Natale, che in seguito integr\u00f2 nella sua Messa in Si minore. \nEntrambe le opere erano eccezionali: il Magnificat si estendeva a cinque parti vocali e il Sanctus a sei voci, quando il canto in quattro parti era solitamente il pi\u00f9 utilizzato a Lipsia.\nL'intenzione di Bach nella composizione.\nAugusto II di Polonia, re di Polonia ed Elettore di Sassonia, mor\u00ec il 1\u00ba febbraio 1733. Si era convertito al cattolicesimo per salire al trono di Polonia nel 1697. Durante un periodo di lutto, a Lipsia non furono concesse esecuzioni di cantate, interrompendo cos\u00ec il normale lavoro di Bach di una esecuzione alla settimanale. Pertanto il compositore ebbe l'opportunit\u00e0 di creare una Messa, costituita da un Kyrie e un Gloria, per la corte di Dresda, dove il successore era Augusto III di Polonia. Bach gli present\u00f2 gli spartiti delle opere con una nota del 27 luglio 1733, nella speranza di ottenere il titolo di \"compositore della corte elettorale sassone\":\nUna diversa traduzione \u00e8 \"un prodotto insignificante dell'abilit\u00e0 che ho acquisito in musica.\" \nNella nota, Bach lament\u00f2 anche di aver \"innocentemente subito un infortunio o altro\" a Lipsia. \nLe petizioni al nuovo sovrano, dopo la morte del predecessore, come quella inviata da Bach, non erano di natura eccezionale: petizioni simili da parte di musicisti ad Augusto III comprendevano quelle di Jan Dismas Zelenka (in competizione senza successo con Johann Adolf Hasse per il posto di Kapellmeister), Johann Joachim Quantz e Pantaleon Hebenstreit (direttori d'orchestra di corte luterani). Ci\u00f2 che era eccezionale fu che Bach accompagn\u00f2 la sua petizione con una composizione di notevoli dimensioni - una composizione liturgica, non meno importante - che fu sorprendente in quanto Bach era compositore della chiesa luterana e present\u00f2 un'opera per la liturgia cattolica.\nA quei tempi in Germania vigeva la regola del principio \"cuius regio, eius religio\" (gli abitanti di una regione dovevano seguire la religione del loro sovrano), che port\u00f2 a una situazione alquanto doppia a Dresda sotto Augusto II: ufficialmente cattolico in Polonia ma solo privatamente a Dresda - il cattolicesimo non venne imposto alla Sassonia luterana, e solo il regnante di Dresda era cattolico. I luterani, compresa l'Elettrice di Sassonia Christiane Eberhardine, che rifiut\u00f2 fermamente di convertirsi al cattolicesimo (e per la quale Bach aveva composto il suo \" Trauerode\" quando mor\u00ec nel 1727), aveva la Sophienkirche come suo luogo di culto, mentre la Hofkirche cattolica (chiesa di corte) era ospitata all'interno del teatro di corte dal 1708.\nLutero non aveva respinto nessuna delle cinque parti dell'ordinario comune che tradizionalmente erano ammissibili per un'ambientazione musicale (Kyrie, Gloria, Credo di Nicea, Sanctus, ): la celebrazione della messa protestante poteva includere una qualsiasi di queste e/o la loro traduzione nella lingua locale. Non vi \u00e8 dubbio che Bach ammirava il suo antenato Veit per il suo luteranesimo. Con ogni probabilit\u00e0 Bach scrisse una composizione liturgica luterana che sarebbe stata altrettanto accettabile in una messa cattolica. Almeno deve essere ammirato il brio con cui Bach si esib\u00ec come compositore versatile, solo sei anni dopo aver apertamente scelto la parte luterana alla morte della madre del nuovo elettore.\nPer la musica, Bach prese ampiamente in prestito dalle sue precedenti composizioni di cantate. Egli potrebbe aver avuto in mente le capacit\u00e0 dei cantanti e degli strumentisti della cappella di corte di Dresda (che serviva la Hofkirche) durante la composizione dell'opera. All'epoca comprendeva Johann Georg Pisendel (violinista e concertista), Johann Christian Richter (oboista) e i flautisti Pierre-Gabriel Buffardin e Johann Joachim Quantz. Questi artisti, esperti sia nelle esecuzioni in francese che in italiano, erano i migliori di quello che si poteva trovare ovunque in Europa. Anche il gusto del nuovo elettore per il genere dell'opera non era un segreto. Per la musica da chiesa la Messa napoletana si avvicinava di pi\u00f9 a quel genere, e questo era il tipo di messa preferito alla Hofkirche. Bach era senza dubbio a conoscenza del fatto che oltre agli eccellenti strumentisti, la Hofkapelle di Dresda (\"cappella di corte\") aveva anche a disposizione solisti vocali (come Faustina Bordoni, moglie di Johann Adolf Hasse) che avrebbe potuto eccellere nel tipo di arie che era consuetudine nelle opere e nelle messe napoletane.\nLa partitura che Bach invi\u00f2 a Dresda era costutita da parti separate per soprano I, soprano II, contralto, tenore, basso, tromba I, tromba II, tromba III, timpani, corno da caccia, flauto traverso I, flauto traverso II, oboe (d'amore) I, oboe (d'amore) II, Oboe (d'amore) III, violini I (2), violini II, viola, violoncello, fagotto e basso continuo. La maggior parte di queste copie erano state scritte dallo stesso Bach, ma per gli ultimi movimenti di Kyrie e Gloria, anche dai suoi figli Carl Philipp Emanuel (parti di soprano), Wilhelm Friedemann (violini I), e da sua moglie Anna Magdalena (violoncello), insieme a un copista anonimo (parti di oboe e basso continuo). Il materiale per l'esecuzione del coro non era incluso, n\u00e9 la parte del basso continuo era molto elaborata. Tutte queste parti sembrano essere state copiate direttamente dallo spartito completo, che Bach conservava a Lipsia. Bach forn\u00ec le parti per singoli interpreti con molti dettagli che non erano presenti nella partitura originale da lui conservata.\nSebbene alcuni commentatori suggeriscano altri luoghi liturgici e mondani in cui Bach potrebbe aver anticipato un'esibizione della Messa, non sembrano esserci dubbi sul fatto che Bach intendesse personalizzare il pezzo in modo che potesse essere eseguito alla Hofkirche di Dresda.\nRicezione da parte della corte di Dresda.\nQuando la composizione arriv\u00f2 a Dresda, il suo formato non era molto insolito rispetto ad altri lavori eseguiti all'epoca alla Hofkirche. Il repertorio ivi eseguito comprendeva oltre trenta messe composte solo da Kyrie e Gloria. Molte di queste furono composte o acquisite dal compositore di corte dell'epoca Jan Dismas Zelenka, e nella maggior parte dei casi, come \u00e8 successo anche con la Messa di Bach, queste venivano successivamente ampliate in una messa completa (missa tota), o almeno in una messa con tutte le solite sezioni tranne il Credo (messa senza Credo). N\u00e9 il fatto che la Messa di Bach fosse composta per artisti virtuosi, n\u00e9 che fosse una composizione che richiedeva un coro SSATB poteva essere considerata eccezionale al momento e nel luogo.\nL'armatura della messa \u00e8 invece inusuale: il catalogo del 1765 della Hofkirche contiene solo una Messa in Si minore, di Antonio Caldara. La tonalit\u00e0 di re maggiore, la relativa maggiore della Si minore (con gli stessi accidenti), era la pi\u00f9 utilizzata per le feste comprendendo trombe, in omaggio alle trombe naturali sassoni: tutte le messe solenni di Zelenka erano in quella chiave, ma anche 6 dei 12 movimenti della Messa di Bach (incluso il Christe eleison e i movimenti di apertura e chiusura del Gloria) hanno la stessa chiave. La caratteristica pi\u00f9 eccezionale della messa di Bach sembra essere stata la sua durata, che superava ampiamente la durata che era solita rispetto a composizioni simili all'epoca a Dresda. Questo sembra il motivo pi\u00f9 probabile per cui la composizione fu archiviata nella Biblioteca Reale all'arrivo a Dresda, invece di essere aggiunta al repertorio della Hofkirche.\nPer quanto riguarda il risultato della sua petizione al nuovo sovrano, circa tre anni dopo Bach ricevette il titolo di \"compositore di corte\". In quel lasso di tempo l'Elettore aveva avuto dei problemi pi\u00f9 importanti da risolvere: la Guerra di successione polacca.\nStoria delle esecuzioni prima della sua integrazione nella Messa in Si minore, BWV 232.\nSi discute se la Messa fu eseguita in quel tempo. Se fu eseguita, la sede pi\u00f9 probabile fu la Sophienkirche di Dresda, dove il figlio di Bach Wilhelm Friedemann era stato nominato organista dal mese di giugno.\nIntorno al 1745 Bach utilizz\u00f2 tre movimenti del Gloria per la cantata \"Gloria in excelsis Deo\", BWV 191.\nComposizione e struttura - incorporazione nella Messa in Si minore, BWV 232.\nNegli ultimi anni della sua vita, presumibilmente intorno al 1748-1749, Bach integr\u00f2 la Messa completa e invariata nella sua Messa in Si minore, la sua unica messa completa (o \"missa tota\"). La struttura \u00e8 identica a quella delle ultime opere, ma i segni differiscono perch\u00e9 le parti contengono pi\u00f9 dettagli rispetto alla partitura del 1733. Bach apport\u00f2 modifiche a quella partitura quando complet\u00f2 la messa.\nLa composizione \u00e8 scritta per cinque parti vocali, due soprano, contralto, tenore e basso, e un' composta da tre trombe, timpani, corno da caccia, due flauti traversi, due oboe, due oboe d'amore, due fagotti, due violini, viola e basso continuo.\nIl Kyrie \u00e8 strutturato in tre movimenti. Due diversi movimenti corali incorniciano un duetto per due soprani. Il Gloria \u00e8 strutturato in nove movimenti in una disposizione simmetrica attorno a un duetto di soprano e tenore.\nLa Messa costituisce una parte considerevole della Messa in Si minore che l'editore Hans Georg N\u00e4geli descrisse nel 1818 come \"la pi\u00f9 grande opera d'arte musicale di tutti i tempi e di tutte le nazioni\" in occasione della prima pubblicazione."}
{"id": "8296996", "revid": "729019", "url": "https://it.wikipedia.org/wiki?curid=8296996", "title": "Isola di Salamanca", "text": "L'isola di Salamanca \u00e8 un'isola continentale del dipartimento colombiano di Magdalena, formata dal mar dei Caraibi, il r\u00edo Magdalena e la Ci\u00e9naga Grande de Santa Marta.\nNel 1964, l'isola fu dichiarata parco naturale della Colombia, noto come \"V\u00eda Parque Isla de Salamanca\". La strada che collega Barranquilla al comune di Ci\u00e9naga, costruita negli anni cinquanta provoc\u00f2 gravi danni all'ecosistema di mangrovie dell'isola, impedendo l'interscambio delle acque salate con quelle dolci della palude.\nL'isola \u00e8 collegata alla terraferma con il nuovo ponte Pumarejo."}
{"id": "8297000", "revid": "47767", "url": "https://it.wikipedia.org/wiki?curid=8297000", "title": "Cornicione marcapiano", "text": ""}
{"id": "8297004", "revid": "125458772", "url": "https://it.wikipedia.org/wiki?curid=8297004", "title": "Ge\u014drgios Paraschos", "text": ""}
{"id": "8297006", "revid": "486946", "url": "https://it.wikipedia.org/wiki?curid=8297006", "title": "UCLA Film &amp; Television Archive", "text": ""}
{"id": "8297007", "revid": "599013", "url": "https://it.wikipedia.org/wiki?curid=8297007", "title": "Kyle Alexander (cestista)", "text": ""}
{"id": "8297010", "revid": "62244", "url": "https://it.wikipedia.org/wiki?curid=8297010", "title": "Meistriliiga 2020", "text": "La Meistriliiga 2020, nota come A. Le Coq Premium Liiga 2020 per ragioni di sponsorizzazione, \u00e8 stata la 30\u00aa edizione della massima serie del campionato estone di calcio. Il campionato \u00e8 iniziato il 6 marzo 2020, ma \u00e8 stato sospeso fino al 18 maggio a causa dell'emergenza dovuta alla pandemia di COVID-19; pertanto l'ultima giornata \u00e8 stata posticipata al 6 dicembre 2020. Il ha vinto il torneo per la tredicesima volta nella sua storia e la seconda consecutiva.\nStagione.\nNovit\u00e0.\nDalla Meistriliiga 2019 \u00e8 stato retrocesso il Maardu, classificatosi all'ultimo posto, mentre dall'Esiliiga 2019 \u00e8 stato promosso il TJK Legion, primo classificato e all'esordio nella massima serie. Il Kuressaare ha vinto lo spareggio promozione-retrocessione contro il Vaprus P\u00e4rnu, secondo classificato in Esiliiga, mantenendo cos\u00ec il posto in Meistriliiga.\nFormula.\nLe 10 squadre partecipanti si affrontano in un doppio girone di andata e ritorno, per un totale di 36 giornate. La squadra campione di Estonia ha diritto a partecipare alla UEFA Champions League 2021-2022 partendo dal primo turno di qualificazione. La squadra classificata al secondo posto \u00e8 ammessa alla UEFA Europa Conference League 2021-2022 partendo dal primo turno di qualificazione, assieme alla squadra vincitrice della coppa nazionale. L'ultima classificata retrocede direttamente in Esiliiga, mentre la penultima disputa uno spareggio contro la seconda classificata della Esiliiga per la permanenza in Meistriliiga.\nAvvenimenti.\nIl 13 marzo, dopo la prima giornata, la EJL decreta la sospensione del campionato fino al 1\u00ba maggio a causa della pandemia di COVID-19. \nIl campionato \u00e8 effettivamente ripreso dal 19 maggio, ma a causa della lunga sosta il numero di giornate \u00e8 stato diminuito: invece del doppio girone di andata e ritorno, dopo 27 giornate le squadre saranno divise in due gruppi, sei nella poule scudetto e quattro nella poule retrocessione; tutte le squadre inizieranno il girone con i punti totalizzati durante la stagione regolare. Ogni squadra incontra le altre del proprio gruppo, in partite di sola andata, rispettivamente, per un totale di altre cinque e tre giornate.\nIl 7 novembre la EJL modifica ancora la fase finale, aumentando le poule da due a tre: la poule scudetto include le squadre dalla prima alla quarta, la poule intermedia la quinta e la sesta, la poule retrocessione dalla settima alla decima. Tale cambiamento, approvato non all'unanimit\u00e0 dalle squadre, \u00e8 motivato dai recuperi ancora da disputare e dal turno di coppa nazionale previsto tra novembre e dicembre.\nIl Flora Tallinn ha vinto il campionato alla quartultima giornata, l'ultima della stagione regolare, grazie alla vittoria contro il Tammeka Tartu (0-1) che ha portato a 11 punti il vantaggio sul Paide.\nStagione regolare.\nClassifica finale.\nLegenda:\nRegolamento:\nPoule scudetto, intermedia e retrocessione.\nI punti conquistati nella stagione regolare vengono mantenuti.\nClassifica finale.\nLegenda:\nRegolamento:"}
{"id": "8297011", "revid": "599013", "url": "https://it.wikipedia.org/wiki?curid=8297011", "title": "Vic Law", "text": ""}
{"id": "8297014", "revid": "287204", "url": "https://it.wikipedia.org/wiki?curid=8297014", "title": "Bal'arab bin Himyar", "text": " Fu eletto imam nel 1728. Deteneva il potere solo nell'interno dell'Oman mentre suo cugino, Sayf bin Sultan II, deteneva il potere sulla costa. Nel 1737, rinunci\u00f2 alle sue pretese al trono dopo essere stato sconfitto dagli alleati persiani di Sayf. Fu nuovamente eletto imam nel 1743 durante un'altra invasione persiana e mantenne nuovamente il potere solamente nell'interno mentre Ahmed bin Sa'id Al Bu Sa'id fu riconosciuto come sovrano dal popolo costiero. Mor\u00ec in battaglia contro il rivale nel 1749, che poco dopo divenne il sovrano indiscusso del paese.\nLotta con Sayf bin Sultan II.\nNel 1724 l'imam Sayf bin Sultan II fu deposto da Muhammad bin Nasir, che fu eletto imam il 2 ottobre 1724. Il suo rivale, Khalf bin Mubarak, suscit\u00f2 problemi tra le trib\u00f9 settentrionali. Nel 1728 vi fu uno scontro a Sohar dove rimasero uccisi sia Khalf bin Mubarak che Muhammad bin Nasir. Il presidio di Sohar riconobbe imam Sayf bin Sultan II che pot\u00e9 reinstallarsi a Nizwa. Tuttavia, alcuni abitanti di Az Zahirah elessero imam il cugino di Sayf, Bal'arab bin Himyar.\nInizi\u00f2 una lotta prolungata in cui Sayf non fu in grado di sottomettere Bal'arab bin Himyar. Mand\u00f2 suo fratello, Bal'arab bin Sultan, ad aiutare la tribu\u00f9 dei Beni Ruwaihah, che Bal'arab bin Himyar stava combattendo. Il risultato fu una sconfitta per i Beni Ruwaihah, che a quel punto riconobbero Bal'arab bin Himyar. Egli torn\u00f2 a Nizwa e inizi\u00f2 le operazioni per sottomettere il distretto circostante. Prese Belad Sait e poi Bahila. Dopo questo, l'imam rivale rimase armato ma evit\u00f2 le ostilit\u00e0 per alcuni anni. Bel'arab ebbe il sostegno della fazione Ghafiri, controllava la maggior parte delle regioni interne e gradualmente ottenne il controllo su diversi territori. Tuttavia, sebbene Sayf fosse sostenuto solo dai Beni Hina e da alcune trib\u00f9 alleate aveva il controllo della marina e dei principali porti marittimi di Mascate, Burka e Sohar. Lo stallo ebbe conseguenze economiche disastrose.\nIntorno al 1736 Sayf ingaggi\u00f2 una compagnia di beluci armati di moschetti e li pose sotto la guida di suo fratello Bal'arab bin Sultan. Essi furono definitivamente sconfitti da Bal'arab bin Himyar. Disperato, Sayf bin Sultan chiese aiuto allo sci\u00e0 Nadir Shah. Secondo lo storico Samuel Barrett Miles, non \u00e8 chiaro se i persiani arrivarono in Oman su invito di Sayf bin Sultan o di propria iniziativa. \u00c8 certo che Sayf bin Sultan un\u00ec le sue forze con le quando arrivarono. I persiani sbarcarono nel marzo del 1737. Sayf bin Sultan si un\u00ec ai persiani. Marciarono verso Az Zahirah dove si incontrarono e diressero le loro forze contro Bal'arab bin Himyar. Questi si affrett\u00f2 a tornare a Nizwa e miglior\u00f2 le difese. I persiani continuarono la loro avanzata verso l'interno, conquistando citt\u00e0, uccidendo, saccheggiando e catturando schiavi. Sayf ruppe i rapporti con i persiani e si diresse a Mascate. I persiani completarono la loro campagna e si imbarcarono portando con s\u00e9 il loro bottino.\nLotta con i persiani.\nDopo la sua sconfitta nel 1737, Bal'arab bin Himyar accett\u00f2 di rinunciare alla sua pretesa di imam. Per alcuni anni Sayf bin Sultan fu sovrano indiscusso, anche se le trib\u00f9 non gli diedero un sostegno sincero. Sayf bin Sultan condusse una vita autoindulgente, che gli alien\u00f2 le simpatie delle trib\u00f9. Nel febbraio del 1742 fu proclamato imam un altro membro della famiglia Yaruba, Sultan bin Murshid, un altro nipote del grande imam Sayf bin Sultan. Sultan bin Murshid fu installato a Nakhal e inizi\u00f2 a perseguitare Sayf bin Sultan, che di nuovo fece appello ai persiani per chiedere aiuto e promise di cedere loro Sohar. Fresco di una vittoriosa campagna in India, Nadir Shah invi\u00f2 una spedizione di 6000 uomini sotto Mirza Mohammed Taki Khan, che arriv\u00f2 a Julfar intorno all'ottobre del 1742. I persiani assediarono Sohar e mandarono anche forze a Muscat, ma non furono in grado di prendere posto in entrambi.\nNel 1743 Sayf fu indotto a consegnare gli ultimi forti di Mascate mentre era ubriaco a un banchetto e mor\u00ec poco dopo. I persiani presero Mascate e attaccarono di nuovo Sohar a nord. L'imam Sultan bin Murshid fu ferito a morte sotto le mura di Sohar a met\u00e0 del 1743. Bal'arab bin Himyar fu eletto imam al suo posto. Tuttavia, era geloso del popolare governatore di Sohar, Ahmed bin Sa'id Al Bu Sa'id, e non gli forniva supporto militare. Dopo aver sopportato nove mesi di assedio a Sohar, Ahmad bin Sa'id negozi\u00f2 una resa onorevole e venne confermato governatore di Sohar e Barka' in cambio del pagamento di un tributo. Nel 1744 fu eletto imam. Nel tempo le forze persiane si ridussero a causa delle diserzioni. Nel 1747 Ahmad invit\u00f2 il rimanente presidio persiano a un banchetto nel suo forte di Barka' dove li massacr\u00f2.\nLotta finale con Ahmed bin Said.\nDopo che Ahmad bin Sa'id aveva cacciato i persiani dall'Oman, le trib\u00f9 della fazione Hinawi lo riconobbero come imam, cos\u00ec come alcune trib\u00f9 Ghafiri. Bal'arab bin Himyar mantenne il sostegno di alcuni dei Ghafiri di Dhahireh e del Semail. Bal'arab bin Himyar raccolse una potente forza militare e marci\u00f2 su Mascate ma non riusc\u00ec a conquistare quella citt\u00e0. Tent\u00f2 quindi di prendere Sohar. Ahmad and\u00f2 a sostenere la difesa ma fu abbandonato dalle sue truppe nella battaglia di Bitnah verso l'inizio del 1745 e fu costretto a fuggire. Per diversi anni Bal'arab bin Himyar fu riconosciuto come il vero imam. Controllava completamente l'interno, mentre Ahmed aveva potere solo nell'area costiera. Nel 1749 Ahmad radun\u00f2 un esercito e si mosse contro Bal'arab, che si accamp\u00f2 vicino a Jebel Akhdar con forze inferiori. Nella battaglia finale, nella seconda met\u00e0 del 1749, Bal'arab fu sconfitto e ucciso. Con lui ebbe termine il governo della dinastia Yaruba. Le trib\u00f9, stanche della guerra, si unirono sotto Ahmad bin Sa'id."}
{"id": "8297016", "revid": "1869172", "url": "https://it.wikipedia.org/wiki?curid=8297016", "title": "Strategy (Pier Gonella)", "text": "Strategy \u00e8 il primo album solista in studio del chitarrista Pier Gonella, pubblicato il 7 gennaio 2020 da MusicArt/DiamondsProd .\nDescrizione.\nL'album \u00e8 stato registrato presso il \"MusicArt studio\", ovvero lo studio di registrazione di Pier Gonella, che ha curato anche il missaggio e la masterizzazione.\nContiene 9 brani strumentali ed il genere \u00e8 Hard rock strumentale americano degli anni 90 molto ispirato a Joe Satriani, come lo stesso Gonella ha dichiarato in una recente intervista: \"Sicuramente Joe Satriani \u00e8 stata una grande influenza, non solo come solista, ma anche come compositore per la sua capacit\u00e0 di creare rock strumentale piacevole per i non musicisti.\". Dal disco sono stati estratti i due singolo \"Strategy\" e \"Liberland\".\nIl disco riceve nel complesso critiche molto positive in particolar modo per il fatto di essere un disco di canzoni melodiche e non un album tecnico autocelebrativo, ad esempio la webzine \"Rock Rebel Magazine\" definisce l'album come \"un lavoro intriso di passione per la musica, dove la tecnica \u00e8 al servizio della canzone e non viceversa\"."}
{"id": "8297017", "revid": "729019", "url": "https://it.wikipedia.org/wiki?curid=8297017", "title": "Porta dei Martiri (Altamura)", "text": "La Porta dei Martiri, detta in dialetto altamurano \"la Purtecedde\" (), oppure italianizzato come \"la Porticella\", era una delle porte di accesso dell'antica citt\u00e0 di Altamura (erano parte del muro di cinta della citt\u00e0). Oggi restano solo l'arco e la decorazione in bugnato, mentre il muro di cinta sovrastante fu abbattuto e convertito in edificio nel corso dell'Ottocento. Addossata al lato interno della porta (nonch\u00e9 del muro di cinta) vi \u00e8 la chiesa di San Liberatore, risalente al 1571, mentre al centro del piazzale interno \u00e8 situata la chiesa della Madonna dei Martiri.\nDelle sei porte di accesso originali, Porta dei Martiri e Porta Bari sono le uniche due porte rimaste in piedi e tuttora visibili. Le restanti porte e la quasi totalit\u00e0 del muro di cinta furono demoliti nel corso dell'Ottocento, avendo perso la loro utilit\u00e0 da un punto di vista difensivo (come del resto accadde quasi dappertutto in Europa a partire dall'Ottocento).\nNelle immediate vicinanze dell'arco sono visibili i resti delle fortificazioni risalenti alla dominazione aragonese, allorch\u00e9 le mura medievali (risalenti a Sparano da Bari) furono ricostruite.\nRappresentazioni della porta sono presenti in varie opere e disegni, tra i quali si ricordano i disegni commissionati da Angelo Rocca e conservati presso la Biblioteca Angelica di Roma (risalenti alla fine del XVI secolo) e l'illustrazione di Cesare Orlandi (fine del XVIII secolo). In particolare, nel disegno Rocca P/32 viene chiamata la \"Santa Porta\". Molto probabilmente, il toponimo fa riferimento alla vicina \"chiesa di Santa Maria la Porta\"."}
{"id": "8297018", "revid": "481666", "url": "https://it.wikipedia.org/wiki?curid=8297018", "title": "Breed of the Border", "text": ""}
{"id": "8297030", "revid": "37401", "url": "https://it.wikipedia.org/wiki?curid=8297030", "title": "Enunciatore", "text": ""}
{"id": "8297032", "revid": "1359186", "url": "https://it.wikipedia.org/wiki?curid=8297032", "title": "Bowler Motorsport", "text": "La Bowler Motorsport \u00e8 una casa automobilistica britannica di propriet\u00e0 del gruppo Jaguar Land Rover specializzata nella produzione di fuoristrada da corsa basati su modelli Land Rover e Range Rover. L'azienda ha sede a Belper, in Regno Unito.\nStoria.\nFondata nel 1985 da Drew Bowler, l'azienda forniva originariamente elaborazioni per vari modelli della Land Rover Defender. Successivamente \u00e8 stato presentato il primo modello della casa, la Bowler Tomcat. La Tomcat era un fuoristrada basato sulla Land Rover Defender prodotto in varie versioni e oltre 700 esemplari fino al 2001.\nNel 1998 \u00e8 stata presentata la Bowler Wildcat. Questa nuova vettura era un'evoluzione del precedente modello ed era anch'essa basata sulla Land Rover Defender. La carrozzeria era in vetroresina ed era disponibile in con diverse motorizzazioni un V8 da 4, 4,6 o 5 litri o un turbodiesel da 2,2 o 2,5 litri. A scelta del cliente poteva inoltre essere equipaggiata con un dispositivo di sollevamento tramite le sospensioni per agevolare il cambio delle ruote.\nNel dicembre 2007 \u00e8 terminata la produzione della Wildcat per iniziare la progettazione di un nuovo modello. Nel 2009 \u00e8 stata presentata la Bowler Nemesis, un nuovo fuoristrada basato, a differenza dei suoi antenati, sulla Range Rover Sport. La Nemesis era dotata di un telaio tubolare in acciaio, sospensioni indipendenti e regolabili e carrozzeria in fibra di carbonio. Era disponibile in varie motorizzazioni: un V8 da 4 litri, un V8 da 4,4 litri, un V8 da 4,2 litri sovralimentato, un V8 da 5 litri sovralimentato e un V6 diesel da 3 litri turbocompresso. \u00c8 stata prodotta anche una versione stradale della vettura, denominata Bowler EXR-S\nNel 2016 \u00e8 stata presentata la Bowler Bulldog, che torna a essere basata sulla Land Rover Defender. Dotata di un telaio in alluminio e sospensioni indipendenti e regolabili, rispetto alle sue antenate la Bulldog era orientata prevalentemente all'uso stradale. \u00c8 disponibile con due motori, un V8 da 5 litri sovralimentato e un V6 diesel da 3 litri turbocompresso.\nIl 15 novembre 2016 il sito dell'azienda \u00e8 stato oscurato ed \u00e8 stato sostituito da una pagina che annunciava la scomparsa del fondatore dell'azienda, Drew Bowler, il giorno precedente. Un piccolo annuncio affermava che la sua morte \"\u00c8 stata un duro colpo per l'azienda\" ma che avrebbe \"Continuato i suoi ideali\".\nIl 19 dicembre 2019 l'azienda \u00e8 stata acquistata dalla Special Vehicle Operations, la divisione sportiva del gruppo Jaguar Land Rover, entrando cos\u00ec a far parte del gruppo britannico. Contestualmente \u00e8 stata annunciata l'intenzione di mantenere la sede dell'azienda a Belper.\nIl 4 novembre 2020 \u00e8 stata presentata la Bowler CSP 575, un modello in edizione limitata basato sulla Land Rover Defender 110. Equipaggiata con il motore Jaguar AJ-V8 originariamente montato sulla Range Rover Sport SVR, la CSP 575 \u00e8 progettata per un uso pi\u00f9 stradale rispetto alla Bowler Bulldog.\nIl 28 luglio 2021 l'azienda ha presentato la Bowler Defender Challenge, un campionato di rally monomarca basato sulla nuova generazione della Land Rover Defender, preparata dalla stessa Bowler. La casa di Belper si occupa della completa gestione del campionato, organizzando le gare, occupandosi delle iscrizioni e preparando le autovetture."}
{"id": "8297033", "revid": "812894", "url": "https://it.wikipedia.org/wiki?curid=8297033", "title": "Il cielo in gabbia", "text": ""}
{"id": "8297054", "revid": "1310927", "url": "https://it.wikipedia.org/wiki?curid=8297054", "title": "Ademar Aparecido Xavier J\u00fanior", "text": "Carriera.\nClub.\nHa giocato 5 partite nella massima serie portoghese."}
{"id": "8297055", "revid": "3831", "url": "https://it.wikipedia.org/wiki?curid=8297055", "title": "Noirpalu", "text": ""}
{"id": "8297061", "revid": "599013", "url": "https://it.wikipedia.org/wiki?curid=8297061", "title": "Karl von Weber", "text": "Biografia.\nWeber, appartenente alla nobilt\u00e0 bavarese, entr\u00f2 a far parte dell'esercito imperiale tedesco nel 1911. Nel corso della Prima guerra mondiale fu impiegato sul fronte occidentale. Il 17 gennaio 1917 venne promosso tenente e venne ferito per due volte nel corso del 1918 durante le battaglie in Artois. Egli si distinse in particolare nella battaglia di Ypres, presso Poelkapelle, il 9 ottobre 1917 quando le forze tedesche, ancora disorganizzate, si trovarono sotto la sua guida ed egli seppe guidarle sapientemente a rispondere al nemico.\nDopo la guerra, von Weber venne integrato nel Reichswehr dove dapprima fu impiegato in un reggimento di fanteria e dal 1921 ottenne il comando del dipartimento veicoli motorizzati di Berlino. Promosso capitano il 1\u00b0 febbraio 1923, il 21 marzo 1927 venne trasferito al 20\u00ba reggimento di fanteria bavarese. Il 1\u00b0 marzo 1930 venne assegnato al ministero della difesa a Berlino, quindi all'ufficio armamenti. Successivamente, il 1\u00b0 febbraio 1932, venne promosso maggiore e il 1\u00b0 agosto 1934 ottenne la nomina a tenente colonnello. Il 1\u00b0 gennaio 1937 ottenne la promozione a colonnello.\nDopo l'inizio della seconda guerra mondiale, von Weber combatt\u00e9 al comando di un reggimento nella campagna di Polonia. Il 1\u00b0 novembre 1940 venne promosso maggiore generale e prese il comando della 17\u00aa brigata di fucilieri, corpo che comand\u00f2 dal 1\u00b0 dicembre di quell'anno sino al 28 giugno del 1941. Venne trasferito per breve tempo nella riserva e dal 7 luglio 1941 ottenne il comando della 17. Panzer-Division. Nel corso della battaglia di Smolensk sub\u00ec varie gravi ferite e mor\u00ec in seguito all'ospedale locale."}
{"id": "8297077", "revid": "439868", "url": "https://it.wikipedia.org/wiki?curid=8297077", "title": "Chiesa di San Valentino (Vallarsa)", "text": "La chiesa di San Valentino \u00e8 la parrocchiale di Matassone, frazione di Vallarsa in Trentino. Risale al XVII secolo.\nStoria.\nIl territorio di Matassone fu a lungo legato alla pieve di Lizzana, la chiesa di San Floriano, e il primo luogo di culto vi fu costruito a partire dal 1631. I capifamiglia del paese avevano ottenuto l'autorizzazione vescovile per l'edificazione e il cantiere venne chiuso nel 1636.\nAttorno alla met\u00e0 del XVIII secolo la chiesa fu oggetto di ampliamenti importanti e a partire dal 1789 ottenne la concessione della conservazione dell'Eucaristia e del crisma, oltre al fonte battesimale. Venne elevata a dignit\u00e0 di espositura nel 1790.\nDivenne cappellania nel 1806 con l'intervento di don Domenico Noriller, il suo primo curato, che provvide con le proprie disposizioni al mantenimento del sacerdote destinato solo alla chiesa di Matassone.\nLa solenne consacrazione venne celebrata nel 1868, e sembra verosimile che poco prima fossero state aggiunte alla navata le cappelle laterali.\nNel primo dopoguerra del XX secolo fu necessaria un'opera di ricostruzione e riparazione dei gravi danni avuti durante il conflitto, e i lavori furono ultimati solo nel 1923, quando venne consacrato il nuovo altar maggiore.\nOttenne dignit\u00e0 parrocchiale nel 1962 poi, negli anni sessanta, venne realizzato l'adeguamento liturgico che comport\u00f2 la perdita dell'altar maggiore precedente. Durante questo intervento venne rinnovata la pavimentazione della sala e la controfacciata fu privata della cantoria.\nDescrizione.\nLa chiesa, orientata verso meridione, si trova al margine dell'abitato.\nLa facciata in stile barocco \u00e8 caratterizzata da un grande portale e da un frontone curvilieno. \nLa navata \u00e8 unica, con copertura a botte.\nSul sagrato sono presenti tre grandi lastre tombali che erano destinate alle sepolture separate degli uomini, delle donne e dei bambini, secondo le indicazioni della vicinia di Matassone. Accanto a queste c'\u00e8 la lapide di Domenico Noriller, il primo cappellano della chiesa morto nel 1809."}
{"id": "8297082", "revid": "287204", "url": "https://it.wikipedia.org/wiki?curid=8297082", "title": "Milano-Modena 1908", "text": "La Milano-Modena 1908, seconda edizione della corsa, si svolse il 18 ottobre 1908 su un percorso di 280\u00a0km. La vittoria fu appannaggio dell'italiano Giovanni Cuniolo, che complet\u00f2 il percorso in 9h18'52\", alla media di 30,061\u00a0km/h, precedendo il francese Omer Beaugendre ed il connazionale Carlo Mairani.\nSul traguardo di Modena 14 ciclisti, su 18 partiti da Rogoredo/Milano, portarono a termine la competizione. "}
{"id": "8297084", "revid": "37401", "url": "https://it.wikipedia.org/wiki?curid=8297084", "title": "BU", "text": ""}
{"id": "8297085", "revid": "1186766", "url": "https://it.wikipedia.org/wiki?curid=8297085", "title": "Repubblica Nolese", "text": ""}
{"id": "8297095", "revid": "963244", "url": "https://it.wikipedia.org/wiki?curid=8297095", "title": "Albeo di Emly", "text": "Biografia.\nSecondo alcune \"vite\" tarde e prive di valore storico, era figlio del capo trib\u00f9 Ol-Ch\u00fa e di una schiava di nome Sant, forse cristiana e di origine britanna: fu abbandonato su una montagna e salvato da una lupa che lo allevo con i suoi cuccioli; fu poi trovato da un cacciatore che lo tenne presso di s\u00e9 e lo crebbe.\nFu battezzato, consacrato vescovo e fond\u00f2 la diocesi di Emly. Manifest\u00f2 l'intento di ritirarsi a Thule per concludervi la sua vita terrena ma il re, venutolo a sapere, fece sorvegliare i porti per impedirne la partenza. Mor\u00ec, quindi, in Irlanda nel 527/528 o nel 534.\nNonostante il carattere leggendario delle sue \"vite\" alcuni storici, basandosi su documenti anteriori al 750 che pongono la sua attivit\u00e0 missionaria sotto il regno di Eochaid, re di Cashel, non ne mettono in dubbio l'esistenza storica; lo storico James F. Kenney, invece, ha collegato il suo nome e la sua leggenda ad antichi culti pagani praticati a Emly.\nIl fatto che Albeo fosse vescovo non \u00e8 certo: bench\u00e9 sia definito \"vescovo\" in una epistola scritta da Cummiano in occasione della Pasqua del 632-633, il suo nome non figura tra quelli dei vescovi consacrati da san Patrizio e non sembra ci siano state ordinazioni episcopali in Irlanda in epoca pre-patriziana.\nIl suo elogio si legge nel martirologio romano al 12 settembre."}
{"id": "8297103", "revid": "119131089", "url": "https://it.wikipedia.org/wiki?curid=8297103", "title": "Daniel Niero", "text": ""}
{"id": "8297104", "revid": "287204", "url": "https://it.wikipedia.org/wiki?curid=8297104", "title": "Milano-Modena 1906", "text": "La Milano-Modena 1906, prima storica edizione della corsa, si svolse il 19 agosto 1906 su un percorso di 200\u00a0km. La vittoria fu appannaggio dell'italiano Anteo Carapezzi, che complet\u00f2 il percorso in 7h38'35\", alla media di 26,168\u00a0km/h, precedendo i connazionali Cesare Zanzottera e Giovanni Cuniolo.\nSul traguardo di Modena 18 ciclisti, su 86 partiti da Rogoredo/Milano, portarono a termine la competizione. "}
{"id": "8297106", "revid": "37401", "url": "https://it.wikipedia.org/wiki?curid=8297106", "title": "Esclamazione", "text": ""}
{"id": "8297108", "revid": "767487", "url": "https://it.wikipedia.org/wiki?curid=8297108", "title": "Congresso del Lesotho per la Democrazia", "text": "Il Congresso del Lesotho per la Democrazia (in inglese: \"Lesotho Congress for Democracy\" - LCD) \u00e8 un partito politico lesothiano di orientamento panafricano e socialdemocratico fondato nel 1997 da Ntsu Mokhehle, gi\u00e0 esponente del Partito del Congresso del Basutoland e Primo ministro."}
{"id": "8297120", "revid": "1573940", "url": "https://it.wikipedia.org/wiki?curid=8297120", "title": "Chiesa di Santa Maria del Garbo", "text": "La chiesa di Santa Maria del Garbo in Polcevera, conosciuta anche come santuario di Nostra Signora del Garbo, \u00e8 un edificio religioso del quartiere genovese di Rivarolo. La sua comunit\u00e0 parrocchiale fa parte del vicariato di Rivarolo dell'arcidiocesi di Genova. La chiesa si trova in piazza del Garbo, nella frazione omonima, che sorge sulle alture del quartiere polceverasco, sul versante sinistro della valle del torrente Torbella.\nStoria.\nLa chiesa di Santa Maria del Garbo \u00e8 ritenuta il pi\u00f9 antico santuario mariano della val Polcevera, ed \u00e8 citata per la prima volta nei registri dell'arcidiocesi di Genova del 1365.\nUna prima cappella si ritiene sia sorta dopo il 1323, quando molti cittadini per sfuggire alle lotte tra fazioni si trasferirono dal fondovalle ai vicini borghi di campagna. La sua costruzione sarebbe legata a una leggenda nata in quegli anni, secondo la quale un fanciullo avrebbe casualmente ritrovato nel cavo (\"garbo\" in genovese) di un vecchio castagno un'immagine della Madonna incisa su una tavoletta e la port\u00f2 a casa, mettendola sotto chiave, ma il giorno dopo l'immagine ricomparve nuovamente nel cavo dell'albero.\nIl fatto fu ritenuto prodigioso e sul luogo fu costruita la cappella, in cui venne collocata l'immagine (secondo altre fonti la cappella, dedicata a San Matteo, sarebbe stata invece preesistente alla nascita della leggenda).\nL'evento diede al borgo una grande notoriet\u00e0 anche oltre i confini del Genovesato e il luogo divenne meta di pellegrinaggi. Grazie a un lascito testamentario del 1614, nel 1631 al posto della primitiva cappella fu costruita una vera e propria chiesa.\nNel 1724 fu eretto il campanile, poi rifatto nel 1881, quando l'intero complesso fu completamente ristrutturato. Nel corso di questa ristrutturazione vennero risistemate anche le due sacrestie e affrescate le pareti interne da Giovanni Battista Traverso. La chiesa fu eretta in parrocchia nel 1931 dall'arcivescovo di Genova Carlo Dalmazio Minoretti.\nDescrizione.\nLa chiesa \u00e8 priva di facciata e vi si accede attraverso un porticato laterale a due fornici aperto sulla piazza antistante. L'interno, ad aula unica, ha l'abside semicircolare, la volta a botte e il pavimento in marmi policromi a disegni geometrici. Oltre alla storica immagine della Madonna, custodita in un'edicola marmorea rinascimentale insieme ai resti del vecchio tronco di castagno, vi si trovano una statua in marmo della Madonna del 1791 di Francesco Maria Ravaschio, collocata sopra l'altare, e le immagini dei dodici apostoli, scolpite nel 1850 da G.B. Pitscheider, poste entro piccole nicchie nel presbiterio. L'altare, realizzato nel 1980, \u00e8 costituito da una semplice mensa interamente in legno."}
{"id": "8297132", "revid": "287204", "url": "https://it.wikipedia.org/wiki?curid=8297132", "title": "Hamad bin Sa'id", "text": "Regno.\nHamad bin Sa'id era il figlio dell'imam e sultano Sa'id bin Ahmad, succeduto al padre nel 1783. A differenza del genitore era molto impopolare. Intorno alla fine del 1785 un gruppo di notabili elesse imam suo fratello, Qais, ma la rivolta presto si dissolse.\nNel 1786 Hamad bin Sa'id riusc\u00ec a ottenere il controllo di Mascate e della sua fortezza. Una ad una le altre fortezze dell'Oman gli si sottomisero. Il padre allora non aveva pi\u00f9 alcun potere temporale. Hamad quindi assunse il titolo di sceicco e stabil\u00ec la sua corte a Mascate. Suo padre rimase a Rustaq e mantenne il titolo di imam: era un titolo religioso puramente simbolico che non gli garantiva, di fatto, alcun potere.\nHamad fece costruire diverse fortezze nelle parti del paese che controllava per garantire il suo dominio. Inoltre cerc\u00f2 di riconquistare Kilwa Kisiwani e Mombasa che si erano liberate dal dominio omanita durante la guerra civile che precedette l'ascesa al trono del nonno.\nHamad mor\u00ec di vaiolo nel 1792. Gli succedette suo zio Sultan bin Ahmad."}
{"id": "8297134", "revid": "118718860", "url": "https://it.wikipedia.org/wiki?curid=8297134", "title": "Grotte dei Monti Aurunci", "text": "Il paesaggio dei Monti Aurunci vede in superficie la continua successione e avvicendamento di doline, campi solcati, scannellature, vaschette di corrosione e tutte le altre morfologie tipiche del carsismo. \nLa controparte ipogea \u00e8 allo stesso modo sviluppata con cavit\u00e0 che presentano caratteristiche diverse e articolate delle quali l\u2019Abisso del Vallaroce \u00e8 attualmente la pi\u00f9 profonda (-401 m) e il sistema carsico della Grava dei Serini la pi\u00f9 estesa (3,5 km) e con una storia esplorativa notevole. La diversit\u00e0 morfologica delle cavit\u00e0 segue l\u2019articolazione dei rilievi montuosi nelle due compagini di Monti Aurunci occidentali e Monti Aurunci orientali, o Monti Vescini, questi ultimi quasi a ridosso della Campania, gruppi tra loro separati dalla Valle del Ausente.\nI Monti Aurunci Occidentali.\nLe grotte dei Monti Aurunci occidentali sono oggetto di ricerca quasi ininterrotta da quarant\u2019anni sia grazie al lavoro di associazione speleologiche locali che di gruppi provenienti dall\u2019area romana. La quantit\u00e0 di fenomeni carsici si \u00e8 dunque arricchita tanto da poter considerare questa porzione di massiccio come una delle aree a grande densit\u00e0 di grotte nel Lazio. La maggior parte delle cavit\u00e0 sono inghiottitoi ancora in attivit\u00e0 o fossili, minori sono invece le risorgenze, aspetto che lascerebbe pensare alla presenza di fenomeni di scaturigini marine sommerse nel Golfo di Formia.\nGli inghiottitoi si aprono quasi su ogni fascia altitudinale con ingressi che, su base dimensionale, vanno da fenomeni modesti a decisamente rilevanti come l\u2019\"Abisso della Ciauchella\", la \"Ciauca degli Spagnoli\" o \"Chiavica la Faggeta\". Queste cavit\u00e0 sono da sempre conosciute dai frequentatori abituali della montagna nonch\u00e9 esplorate per prime dagli speleologi. Gli inghiottitoi con maggiore sviluppo introducono generalmente ad ambienti dallo sviluppo verticale dal potenziale speleologico notevole. L\u2019\"Abisso del Vallaroce\", che si apre presso la localit\u00e0 omonima, con i suoi 401 m di dislivello negativo risulta essere la cavit\u00e0 pi\u00f9 profonda del massiccio seguita da \"Grotta Pandora\" (-350 m), le cui esplorazioni sono ancora in corso. \nAltre cavit\u00e0 rilevanti sono l\u2019\"Abisso Shish Mahal\" (-315) e l\u2019\"Abisso della Ciauchella\" (-296). I lavori sistematici condotti negli anni hanno portato gli esploratori a concentrarsi su alcune aree specifiche del massiccio tra le quali si pu\u00f2 citare il Monte Petrella (1.533 m s.l.m.), massima elevazione dei Monti Aurunci e seconda dell\u2019antiappennino laziale dopo il Monte Semprevisa (1.536 m s.l.m.). Su questa montagna sono state esplorate numerose grotte e abissi tra i quali si ricordano l\u2019\"Abisso Innominato\", l\u2019\"Abisso Petrella\" e \"l\u2019Abisso Pitagorico\", solo per citarne alcune. La vicinanza spaziale di questi fenomeni carsici nonch\u00e9 la presenza della Risorgenza di Capodacqua (Spigno Saturnia) lasciano per ora solo ipotizzare l\u2019esistenza di un unico grande reticolo sotterraneo.\nAltra area di notevole rilevanza \u00e8 il piano carsico d\u2019altura di Campo di Venza (Esperia), il cui sistema di drenaggio \u00e8 il principale fattore relativo alla formazione della \"Grava dei Serini\", che raggiunge a oggi 3,5 km di sviluppo spaziale e i 300 m di profondit\u00e0 affermandosi come il fenomeno carsico pi\u00f9 esteso del massiccio. I quattro accessi al complesso: l\u2019\"Ingresso Basso\", una risorgenza attiva, l\u2019\"Ingresso Medio\", una risorgenza fossile, \"Grotta Sar\u00e0 Serini\", un inghiottitoio fossile, e \"Murano ai Serini\", un inghiottitoio semi-attivo, rendono i \"Serini\" la seconda grotta del Lazio a contare quattro ingressi. Gli articolati sviluppi seguono un andamento semi-orizzontale in ambienti che spaziano dal fossile all\u2019attivo rendendo la percorrenza allo stesso tempo varia e complessa. All\u2019interno dei \"Serini\" \u00e8 stata anche rinvenuta una specie endemica di coleottero: \"Duvalius auruncus\". \nI Monti Aurunci Orientali.\nLa situazione speleologica dei Monti Aurunci orientali si riflette nella diversit\u00e0 esterna di queste montagne, quasi un gruppo isolato sul confine tra Lazio e Campania. Le ricerche hanno seguito una minore sistematicit\u00e0 e solo negli ultimi anni \u00e8 iniziato un lavoro di ricerca ed esplorazione pi\u00f9 ampio. Nonostante ci\u00f2 i fenomeni carsici finora noti sono ancora pochi ma esemplificativi di alcune peculiarit\u00e0 di queste grotte.\nAspetto di primaria importanza \u00e8 la presenza di alcune sorgenti a carattere termale, per lo pi\u00f9 nella fascia pedemontana compresa tra i comuni di Castelforte e Suio, fenomeno legato al vulcanismo secondario dovuto alla vicinanza del Vulcano di Roccamonfina. Le cavit\u00e0 finora esplorate non presentano ancora profondit\u00e0 elevate, ma spesso caratterizzate da ambienti decisamente articolati: tra le maggiori si ricordano la \"Grotta Pimpinelli\" (-50 m), la \"Grotta Fessa di Monte Maio\" (-42 m), \"Pozzo le Cese\" (-22 m). Alcuni di questi fenomeni risultano persino avere maggiore estensione che profondit\u00e0, con ambienti complessi e dalle dimensioni rilevanti, come nel caso esemplificativo del \"Labirinto di San Lorenzo\". Una spiegazione di queste caratteristiche pu\u00f2 essere trovata proprio nei fenomeni di formazione di tipo ipogenico, legati alla risalita di acque sulfuree profonde, in questo caso dovute alla presenza del termalismo basale del massiccio.\nUn ulteriore aspetto, di non secondaria importanza, legato alle grotte dei Monti Aurunci Orientali \u00e8 da ricercarsi nei sistematici processi di occupazione antropica che dall\u2019antichit\u00e0 continuano ancora oggi. Le cavit\u00e0 finora note hanno dimensioni generalmente ampie, non di rado con ingressi pi\u00f9 simili a veri e propri antri, comodi per essere utilizzati come ripari per uomini e animali. Allo stesso tempo i condotti orizzontali percorribili in profondit\u00e0 hanno alle volte riconsegnato depositi archeologici legati anche a manifestazioni di culto."}
{"id": "8297135", "revid": "767487", "url": "https://it.wikipedia.org/wiki?curid=8297135", "title": "Avalanche (film 1999)", "text": "Avalanche \u00e8 un film statunitense del 1999 diretto da Steve Kroschel.\nTrama.\nUna valanga travolge l'Alaska in cui vengono coinvolti un gruppo di naturalisti tra cui Jack rimane ucciso e sua moglie Lia Freeman si salva.\nDue anni dopo la donna torna sul posto, decisa ad opporsi alla costruzione di un oleodotto nella tundra che, subiranno altre catastrofi."}
{"id": "8297136", "revid": "6923", "url": "https://it.wikipedia.org/wiki?curid=8297136", "title": "Storia del Partito Social Democratico (Romania)", "text": "Il Partito Social Democratico nacque nel 2001 dalla confluenza di due soggetti di centro-sinistra, l'egemone Partito della Democrazia Sociale di Romania e il minoritario Partito Social Democratico Romeno, che era membro dell'Internazionale socialista. Il PSD si configurava come continuatore del progetto politico costruito da Ion Iliescu, prima con il Fronte di Salvezza Nazionale e poi con il Fronte Democratico di Salvezza Nazionale e il Partito della Democrazia Sociale di Romania.\nOrigini.\nIn seguito alla rivoluzione romena del 1989 che rovesci\u00f2 la dittatura di Nicolae Ceau\u0219escu, nacque un organo di governo provvisorio, il Consiglio del Fronte di Salvezza Nazionale (CFSN), guidato dal Fronte di Salvezza Nazionale (FSN), grande partito di ispirazione socialdemocratica composto essenzialmente da ex militanti del Partito Comunista Rumeno (PCR), tra i quali il presidente della repubblica Ion Iliescu e il primo ministro Petre Roman. Grazie alla propria egemonia istituzionale, politica e mediatica, il FSN domin\u00f2 le prime libere elezioni tenutesi nel 1990 e gest\u00ec in totale autonomia la prima fase di transizione del paese alla democrazia.\nNel corso del 1992, tuttavia, emersero due correnti contrapposte, che portarono alla scissione dell'ala conservatrice maggioritaria di Ion Iliescu, che sosteneva una politica di lenta transizione all'economia di mercato e di pi\u00f9 ampie garanzie di protezione sociale, elementi che attraevano le fasce popolari dell'elettorato ancora legate all'ideologia comunista. Mentre l'ala riformista di Petre Roman mantenne la sigla originale di FSN (e nel 1993 si tramut\u00f2 nel Partito Democratico), nell'aprile 1992 Iliescu cre\u00f2 il Fronte Democratico di Salvezza Nazionale (FDSN), che fu la prima forza politica alle elezioni parlamentari del 1992 e ne consent\u00ec la rielezione alla presidenza della repubblica. Nel 1993 il partito assorb\u00ec altre forze minori e fu ridenominato Partito della Democrazia Sociale di Romania (PDSR).\nAlle elezioni legislative del 1996, tuttavia, il PDSR fu battuto dalla coalizione di centro-destra della Convenzione Democratica Romena, che govern\u00f2 per i successivi quattro anni. Nello stesso periodo il PDSR attu\u00f2 un programma di riorganizzazione interna preparatorio alle elezioni del 2000, che segnarono il ritorno al potere di Iliescu e la nascita di un governo presieduto da Adrian N\u0103stase, gi\u00e0 vicepresidente del partito. In applicazione di un protocollo siglato nel 2000 tra il PDSR e il Partito Social Democratico Romeno (PSDR) di Alexandru Athanasiu, in occasione della conferenza nazionale del 16 giugno 2001 si concretizz\u00f2 la fusione tra le due formazioni, che gi\u00e0 erano riunite nella coalizione del Polo della Democrazia Sociale di Romania e partecipavano ad un gruppo parlamentare comune alla camera dei deputati e al senato. Sotto la guida di N\u0103stase, acclamato all'unanimit\u00e0 presidente del nuovo partito, quindi, si realizz\u00f2 l'unificazione di due tra i pi\u00f9 importanti gruppi socialdemocratici del paese intorno all'unica insegna di Partito Social Democratico (PSD).\nLa presidenza N\u0103stase.\nIl governo N\u0103stase.\nIn seguito alle elezioni del 2000 Ion Iliescu riottenne la presidenza della repubblica, mentre il premier e presidente del partito Adrian N\u0103stase riusc\u00ec a formare un governo con la partecipazione, oltre che del PSD, anche del Partito Umanista Rumeno (PUR) dell'imprenditore Dan Voiculescu. Sulla base di interessi comuni, quali lo sviluppo economico della Romania e l'integrazione euro-atlantica del paese, anche il partito regionalista dell'Unione Democratica Magiara di Romania (UDMR) forn\u00ec il proprio sostegno esterno.\nNel giugno del 2003 il primo ministro, nel quadro di una pi\u00f9 ampia risistemazione della squadra di governo, decret\u00f2 l'abolizione del ministero per le piccole e medie imprese, l'unico ministero assegnato al PUR e condotto da Silvia Ciornei. Ritenendo scandalosa tale decisione, il leader del PUR Dan Voiculescu accus\u00f2 il PSD di aver rotto gli accordi stretti precedentemente, di aver mostrato una costante arroganza nei confronti del partito e di aver continuamente cercato di forzare l'identit\u00e0 dottrinaria del PUR. Questo decise di lasciare il governo e, nel mese di settembre, tutti i suoi deputati abbandonarono il gruppo parlamentare del PSD, passando al gruppo degli indipendenti. Nonostante la defezione, il governo sopravvisse fino al termine della legislatura nell'autunno del 2004. Nel marzo 2004 fu realizzato un ulteriore rimpasto al fine di capitalizzare il consenso dell'elettorato.\nNel corso dei quattro anni di governo l'amministrazione N\u0103stase combin\u00f2 l'introduzione di misure di protezione sociale all'adesione agli accordi economici di breve e medio termine definiti dall'Unione europea. L'esecutivo riusc\u00ec a conseguire una certa ripresa economica del paese e, malgrado i dubbi espressi dalle istituzioni europee sulla riforma dell'amministrazione e la corruzione dilagante, dopo lunghe negoziazioni e il successo di un referendum di revisione costituzionale promosso dalla maggioranza, ottenne la conferma dell'ingresso della Romania nell'Unione europea a decorrere dal 1\u00ba gennaio 2007 e nella NATO dal marzo 2004. N\u0103stase non ebbe successo, per\u00f2, nella soluzione dei problemi riguardanti la giustizia e la corruzione, solamente parzialmente mitigati dall'istituzione della Direzione nazionale anticorruzione. Tra gli aspetti negativi della sua amministrazione, inoltre, tent\u00f2 di porre un controllo sugli organi di stampa e mostr\u00f2 una certa intolleranza verso le forze di opposizione, ignorando il confronto politico e ricorrendo sistematicamente alla misura dell'ordinanza d'urgenza come metodo per aggirare il dibattito parlamentare.\nPassi verso la socialdemocrazia moderna.\nIl riallineamento degli obiettivi a livello ideologico comport\u00f2 la necessit\u00e0, dichiarata dalle alte sfere del partito, di proporre una revisione della propria immagine, distaccandosi dall'idea che associava il PDSR alle vecchie strutture comuniste e che rifiutava una riforma strutturale netta. Furono considerati essenziali, quindi, il rilancio dell'economia e l'avvicinamento ad Unione Europea e NATO. Nel 2001 il nuovo PSD scelse 12 nuovi vicepresidenti e l'ex leader del PSDR Alexandru Athanasiu fu indicato come presidente del consiglio nazionale del partito. A livello di organizzazione interna fu abolita la figura del primo vicepresidente, mentre fu rafforzata quella di segretario generale, ruolo assegnato a Cozmin Gu\u0219\u0103.\nNel 2002 il partito present\u00f2 il documento intitolato \u00abVerso la normalit\u00e0 - una visione socialdemocratica moderna riguardante il futuro della Romania\u00bb (\"Spre normalitate \u2013 o viziune social-democrat\u0103 modern\u0103 privind viitorul Rom\u00e2niei\"), che presentava i possibili campi di azione per l'immediato futuro e dichiarava concluso il periodo di transizione alla democrazia, consacrando il passaggio ad una nuova fase politica per la socialdemocrazia in Romania. A met\u00e0 legislatura, nel gennaio 2003, il PSD adott\u00f2 un testo programmatico riguardante la strategia politica per l'anno a venire, incentrata sulla crescita della speranza di vita degli abitanti, sulla riduzione della disoccupazione e sulle riforme fiscale e pensionistica. Il 3 marzo fu istituito il cosiddetto \"gruppo di azione per l'unit\u00e0 socialdemocratica\", mirato ad attirare nel partito personalit\u00e0 vicine a tale ideologia. Per allargare la propria base, inoltre, nel luglio del 2003 il PSD assorb\u00ec le formazioni minori del Partito Socialista del Lavoro e del Partito Socialista della Rinascita Nazionale.\nGi\u00e0 membro del gruppo socialista al consiglio europeo dall'aprile 2000 con la sigla del PDSR, durante il meeting di Snagov del febbraio 2003 il partito avvi\u00f2 le procedure di adesione all'Internazionale Socialista e al Partito del Socialismo Europeo. In occasione del congresso di San Paolo celebratosi tra il 27 e il 29 ottobre 2003 il PSD divenne membro a pieno titolo dell'Internazionale Socialista, allora guidata da Ant\u00f3nio Guterres.\nUn netto rinnovamento, tuttavia, fu reso difficile dai problemi di immagine del PSD, percepito dall'opinione pubblica come corrotto, guidato dal clientelismo e dominato dagli interessi personali dei rappresentanti locali, i cosiddetti \"baroni\". Sebbene il primo ministro fosse riuscito a contenere le richieste provenienti dagli influenti rappresentanti del PSD sul territorio, a volte cedendo ad abbondanti concessioni per evitare la rottura del partito (molti di loro vennero cooptati come dirigenti nelle strutture del partito o vennero nominati vicepresidenti del PSD, che divennero 20 nel 2003), la nascita di divergenze tra Iliescu e N\u0103stase per la leadership fu fonte di nuove tensioni, che culminarono nella decisione del premier di cancellare la delegazione permanente del PSD e sostituirla con un ufficio di coordinamento composto dai suoi pi\u00f9 fedeli collaboratori. Nel giugno 2003 l'espulsione di Gu\u0219\u0103, divenuto uno dei pi\u00f9 duri critici di N\u0103stase, port\u00f2 alla reintroduzione della figura del presidente esecutivo, assegnata a Octav Cozm\u00e2nc\u0103, mentre quella di segretario generale and\u00f2 a Dan Matei Agathon.\nLo scontro tra i leader delle due ali del PSD li spinse a favorire l'emergere delle figure dei loro protetti in contrapposizione all'avversario. Mentre da un lato Iliescu promosse il personaggio di Mircea Geoan\u0103, ministro degli esteri, N\u0103stase nel 2001 port\u00f2 nel partito Victor Ponta, allora giovane procuratore, che fu nominato a capo del corpo di controllo del governo e dal 2002 presidente dell'organizzazione giovanile del PSD.\nElezioni del 2004.\nLe elezioni locali dell'estate del 2004 segnarono un sostanziale pareggio tra il PSD e l'opposizione di centro-destra composta da Partito Democratico (PD) e Partito Nazionale Liberale (PNL), con entrambi gli schieramenti che arrivarono su percentuali intorno al 30%. Il PSD in ogni caso ottenne la maggioranza dei sindaci (1685 su 3137) e conquist\u00f2 la guida dei municipi di Costanza (Radu Maz\u0103re) e Ia\u0219i (Gheorghe Nichita), mentre a Bucarest la tardiva candidatura di Mircea Geoan\u0103 non convinse l'elettorato, che prefer\u00ec il rappresentante del Partito Democratico Traian B\u0103sescu. Nonostante il vantaggio, la percezione pubblica era quella di un calo del PSD, poich\u00e9 aveva perso in due citt\u00e0 principali (Bucarest e Cluj-Napoca) e la somma dei voti per i consiglieri distrettuali dei partiti d'opposizione PNL e PD era superiore a quella del PSD.\nIn seguito alle amministrative la crescita di un certo nervosismo nel partito e l'intensificarsi del dualismo tra Iliescu e N\u0103stase, quasi spinsero N\u0103stase a rassegnare le proprie dimissioni da presidente del PSD, stanco dell'atteggiamento di Iliescu che, pur da presidente della repubblica, continuava a dare direttive al partito e ai suoi membri. Tali tensioni furono in parte allentate dal congresso straordinario del 27 agosto 2004, caratterizzato dallo slogan \u00abIdee nuove, forze fresche!\u00bb (in rumeno \"Idei noi, for\u021be proaspete!\"), che ratific\u00f2 la candidatura di Adrian N\u0103stase alla presidenza della repubblica in vista delle elezioni della fine del 2004. Nella stessa occasione fu istituito un \"consiglio di integrit\u00e0 morale\". Allo stesso tempo i rappresentanti del PSD invitarono Iliescu ad assumere nuovamente la guida del partito una volta conclusosi il suo mandato presidenziale. Iliescu rispose che un'eventuale nomina a presidente del PSD sarebbe stato argomento di un ulteriore congresso da celebrarsi dopo le elezioni.\nNonostante la rottura del 2003, nell'imminenza della tornata elettorale furono anche ricuciti i rapporti con il PUR. Il 9 settembre 2004 fu organizzato un nuovo congresso per la costituzione di un'alleanza elettorale tra le due formazioni, che avrebbero concorso su liste comuni in vista delle elezioni parlamentari dell'autunno 2004 sotto il nome di Unione Nazionale PSD+PUR. Il centro-destra, maggior oppositore del PSD, di contro, si riun\u00ec in una coalizione denominata Alleanza Giustizia e Verit\u00e0 (DA). Tra i pi\u00f9 evidenti proclami della campagna elettorale del PSD, curata da Cozm\u00e2nc\u0103, figuravano il proseguimento del trend di crescita dell'economia, aiuti sociali alle fasce svantaggiate, specialmente per la popolazione rurale, e il consolidamento della funzionalit\u00e0 del sistema economico capitalista.\nIl voto per le legislative del 28 novembre vide un lieve vantaggio per il PSD rispetto a DA, senza la possibilit\u00e0 per nessuna delle due forze di costruire una maggioranza, mentre il primo turno per le presidenziali conferm\u00f2 la superiorit\u00e0 di N\u0103stase sul candidato del centro-destra Traian B\u0103sescu (41% contro 34%). Al ballottaggio del 12 dicembre, tuttavia, il rappresentante di DA. riusc\u00ec a sorpresa a ribaltare i sondaggi e ad ottenere il 51,23% delle preferenze. La stampa internazionale interpret\u00f2 la vittoria come un segnale della volont\u00e0 della Romania urbana e liberale di appoggiare il programma europeista proposto dal nuovo presidente B\u0103sescu, che prometteva di riformare il sistema giudiziario e liberare le istituzioni delle interferenze politiche dell'era di governo del centro-sinistra.\nLa vittoria di B\u0103sescu apr\u00ec le porte anche per la costituzione del nuovo governo. In dicembre il PUR abbandon\u00f2 l'alleanza con il PSD e sigl\u00f2 un patto con DA. e UDMR per la creazione di un nuovo esecutivo di centro-destra con a capo C\u0103lin Popescu T\u0103riceanu. Nonostante ci\u00f2 il PSD riusc\u00ec ad ottenere la presidenza di entrambe le camere del parlamento: Adrian N\u0103stase alla guida camera dei deputati e Nicolae V\u0103c\u0103roiu al senato.\nVista la nuova nomina alla camera, prima ancora dell'insediamento del nuovo governo del 29 dicembre, il 21 dicembre 2004 N\u0103stase abbandon\u00f2 la posizione di primo ministro, lasciando l'incarico ad interim ad Eugen Bejinariu, allora coordinatore della segreteria generale del governo.\nLa presidenza Geoan\u0103.\nMircea Geoan\u0103 eletto alla presidenza.\nPassato all'opposizione, il PSD prese atto della decisione di N\u0103stase di lasciare anche la presidenza del partito. Iliescu conferm\u00f2 la propria disponibilit\u00e0 ad assumerne la guida, annunciando l'intenzione di effettuare una revisione della sua direzione, lanciando attacchi a presunte personalit\u00e0 corrotte ed opportuniste che ne facevano parte. Critic\u00f2, inoltre, la precedente gestione, rimproverandole di aver messo in secondo piano il partito rispetto al governo, di aver chiamato a far parte della direzione del PSD ministri del governo con scarsa esperienza politica e di aver nominato in maniera fallimentare Cozmin Gu\u0219\u0103 a capo della segreteria generale. Nel dibattito interno sulla scelta del nuovo presidente del PSD, i proclami di Iliescu a favore della ristrutturazione complessiva del partito furono considerati un ulteriore segnale della sua probabile vittoria in vista del congresso straordinario indetto per il 21 aprile 2005.\nOltre ad Iliescu, che lanci\u00f2 il manifesto intitolato \u00abRomania europea - Romania della solidariet\u00e0 sociale\u00bb (\"Rom\u00e2nia european\u0103 \u2013 Rom\u00e2nia solidarit\u0103\u021bii sociale\"), presentarono la propria candidatura alla presidenza anche Mircea Geoan\u0103 e il senatore \u0218erban Nicolae. Malgrado Iliescu fosse il favorito assoluto, con il 70% dei voti il congresso a sorpresa elesse Geoan\u0103 (964 contro i 530 per Iliescu). L'ex ministro degli esteri fu sostenuto soprattutto da una corrente interna facente capo a Ioan Rus (il cosiddetto \"gruppo di Cluj\"), intenzionata a sostituire con una figura giovane il vecchio gruppo dirigente legato alle precedenti strutture di potere e ideologicamente vicino pi\u00f9 al comunismo che non alla socialdemocrazia moderna, di cui Iliescu era uno dei pi\u00f9 evidenti esponenti. A conferma del quadro, nel corso del congresso, Iliescu si rivolse con naturalezza a N\u0103stase con l'appellativo di \u00abcompagno\u00bb (rumeno \"tovar\u0103\u0219\"), retaggio dell'epoca comunista del paese, provocando le risate di alcuni membri del partito. La corrente che favor\u00ec l'elezione di Geoan\u0103 propugnava la necessit\u00e0 di ammodernare il PSD decentralizzando il potere decisionale e allontanandosi dall'influenza ideologica di alcuni leader legati al passato. Tra gli altri nuovi sostenitori di Geoan\u0103 figuravano anche elementi della vecchia guardia precedentemente vicini ad Iliescu come Marian Opri\u0219an, Viorel Hrebenciuc, Radu Maz\u0103re, Sorin Oprescu e Miron Mitrea, con gli ultimi due interessati ad ottenere delle funzioni dirigenziali. Mentre Mitrea fu nominato segretario generale battendo Victor Ponta, Oprescu non riusc\u00ec a vincere la concorrenza di N\u0103stase, che fu indicato per il ruolo di presidente esecutivo. Nella stessa giornata, inoltre, emerse la dura rivalit\u00e0 tra Marian Vanghelie, sindaco del settore 5 di Bucarest e sostenitore di Iliescu, e Victor Ponta che, appoggiando Geoan\u0103, fu accusato dal primo di essere responsabile della distruzione del partito. Nel corso del congresso lo statuto del PSD fu modificato in modo da permettere l'eliminazione della delegazione permanente, la creazione di un ufficio permanente nazionale (\"Birou Permanent Na\u021bional\") e di un comitato esecutivo nazionale (\"Comitet Executiv Na\u021bional\"). Furono eletti undici vicepresidenti. Il mese successivo Dan Mircea Popescu fu selezionato per la nomina a presidente del consiglio nazionale come successore di Alexandru Athanasiu.\nCongresso straordinario del 2006.\nMentre nell'arena politica il PSD mise in piedi una dura opposizione a B\u0103sescu, il cambio al vertice del PSD, intenzionato a rivisitare la propria immagine liberandosi delle etichette del passato, condusse anche ai primi rinnovamenti interni. Nel giugno dello stesso anno il Partito del Socialismo Europeo accolse il PSD come membro a pieno titolo. Come preannunciato da Victor Ponta nel 2004, nel corso del consiglio nazionale del febbraio 2006 il partito adott\u00f2 come colore identificativo il rosso, colore dell'Internazionale Socialista e della maggior parte dei movimenti socialdemocratici europei, abbandonando il blu che fino a quel momento aveva caratterizzato il partito e i suoi movimenti precursori (FSN, FDSN, PDSR). Fu adottato, inoltre, lo slogan \u00abPSD - un nuovo capitolo\u00bb (\"PSD - un nou capitol\").\nNella prima parte del 2006 esplose uno scandalo di corruzione intorno ad Adrian N\u0103stase che port\u00f2 all'avvio di un'inchiesta penale nei suoi confronti (\"dosarul \"M\u0103tu\u0219a Tamara\"\"). Geoan\u0103 prese misure stabilendo, in accordo con i suoi stretti collaboratori in occasione di un incontro tenutosi all\"'Hotel Confort\" di Otopeni, di ritirare il supporto politico del PSD all'ex primo ministro, costringendolo alle dimissioni da presidente della camera dei deputati e da presidente esecutivo del partito, malgrado le rimostranze di molti parlamentari. Dan Mircea Popescu, quindi, assunse brevemente ad interim il ruolo di presidente esecutivo, fino a quando la funzione non fu abolita.\nA causa delle decisioni della dirigenza, dell'esclusione di N\u0103stase e per via di altri scandali minori, Sorin Oprescu estern\u00f2 pubblicamente i propri malumori e contest\u00f2 la guida di Geoan\u0103, lamentando i tentativi di quest'ultimo di spingere Iliescu ad abbandonare il partito. Per placare gli animi, quindi, il 10 dicembre 2006 il presidente organizz\u00f2 un nuovo congresso, in occasione del quale rimise la propria leadership in mano alla votazione dei membri del PSD che si ritrovarono a scegliere tra lui e Oprescu. Geoan\u0103 present\u00f2 il programma \u00abRomania sociale\u00bb (\"Rom\u00e2nia Social\u0103\") nel quale prov\u00f2 ad offrire una visione europea sulla socialdemocrazia romena, presentandola come la migliore alternativa al governo di centro-destra, e vinse con uno scarto di 500 preferenze mentre l'avversario, che ottenne circa 400 voti, rassegn\u00f2 le proprie dimissioni da presidente dell'organizzazione del PSD di Bucarest, ruolo assunto poco tempo dopo da Marian Vanghelie, divenuto col tempo uno dei pi\u00f9 stretti alleati di Geoan\u0103. Fu stabilita, inoltre, la nomina a nuovo segretario generale per Titus Corl\u0103\u021bean in sostituzione di Miron Mitrea, mentre fu creata appositamente per Ion Iliescu la carica di presidente onorario, in riconoscimento del ruolo avuto nella costruzione del partito negli anni. Il partito scelse 7 vicepresidenti in base al campo di competenza e altri 8 in base alla provenienza territoriale, uno per ogni regione di sviluppo.\nModerata opposizione al governo T\u0103riceanu.\nIl PSD fu il maggior partito di opposizione nel corso della legislatura 2004-2008 e fu tra i maggiori critici del governo T\u0103riceanu I. La rottura della coalizione di centro-destra, tuttavia, cambi\u00f2 gli schemi del PSD. Nell'aprile 2007 il Partito Democratico (dal dicembre 2007 ridenominato Partito Democratico Liberale, PD-L) di B\u0103sescu abbandon\u00f2 il governo, lasciando il PNL di T\u0103riceanu alla guida di un esecutivo che non godeva della maggioranza parlamentare. Geoan\u0103 si mostr\u00f2 disponibile a fornire il proprio sostegno esterno al governo T\u0103riceanu II in base alla condotta del governo, promettendo di valutare singolarmente ogni provvedimento. Dall'aprile 2007 al dicembre 2008 il governo composto da PNL e UDMR riusc\u00ec a sopravvivere in netta minoranza grazie al sostegno non dichiarato di diverse frange del PSD, sostenute tra gli altri da N\u0103stase, Iliescu e Hrebenciuc, interessate a rafforzare i rapporti con i liberali per ottenere concessioni politiche pur stando all'opposizione. Molti dubbi emersero anche in occasione di una mozione di sfiducia bocciata dal parlamento nell'ottobre 2007, sulla quale la linea ufficiale dettata da Geoan\u0103 prevedeva il voto contro il governo, ma sulla quale diversi leader del PSD mostrarono le loro incertezze.\nTra le altre iniziative comuni, nel maggio 2007 il PSD support\u00f2 insieme al PNL la celebrazione di un referendum per la destituzione del presidente della repubblica, messo in stato d'accusa per presunte violazioni alla costituzione. La votazione, tuttavia, non ebbe risultati concreti e B\u0103sescu torn\u00f2 in carica. La sconfitta politica del PSD in occasione del referendum e la frattura fra i sostenitori di un'alleanza con il PNL e quelli contrari a tale decisione scaldarono gli animi nel partito. Il 6 ottobre 2007 il comitato esecutivo nazionale riunito a Bra\u0219ov discusse la possibilit\u00e0 di espellere Iliescu, considerato dal \"gruppo di Cluj\" il maggior responsabile delle divisioni nel partito, opzione scartata dalla dirigenza per timore di un'ondata di dimissioni intorno all'area del presidente onorario, che godeva del favore di un cospicuo numero di membri.\nUn motivo aggiuntivo di divisione nel PSD riguard\u00f2 il dibattito sull'adozione del sistema di voto maggioritario uninominale per le elezioni parlamentari. Geoan\u0103 comunic\u00f2 che il partito avrebbe appoggiato la sua introduzione, ritenendosi pronto ad accettare sia la variante proposta dal governo (che prevedeva un sistema misto a turno unico) che quella avanzata da B\u0103sescu (a doppio turno). L'argomento fu oggetto di un referendum indetto dalla presidenza della repubblica e sottoposto agli elettori il 25 novembre 2007, stesso giorno del voto per le europee. Mentre Geoan\u0103 si mostr\u00f2 a favore, Iliescu segu\u00ec la linea opposta, invitando pubblicamente gli elettori all'astensione. Il referendum, in ogni caso, non raggiunse il quorum.\nSempre nel 2007, su sprone di Vanghelie, anche Victor Ponta rischi\u00f2 l'espulsione a causa di una condotta non sempre fedele ai dettami dei vertici del partito, ma questi fu capace di ricucire i rapporti con il presidente del PSD. Nel febbraio 2008 Adrian N\u0103stase torn\u00f2 a far parte del gruppo dirigente, riuscendo ad ottenere l'elezione a presidente del consiglio nazionale, superando il concorrente Dan Mircea Popescu. Nell'ottobre 2008, sul finire della legislatura, Nicolae V\u0103c\u0103roiu rinunci\u00f2 alla presidenza del senato per quella della corte dei conti, lasciando il ruolo al collega Ilie S\u00e2rbu.\nElezioni del 2007 e del 2008.\nLe tornate elettorali in programma nel biennio 2007-2009 furono marcate dalla dura concorrenza tra PSD e PD-L, mentre il PNL pass\u00f2 in secondo piano. Nel novembre 2007 furono celebrate le prime elezioni per i rappresentanti al parlamento europeo della Romania, nelle quali la prima forza fu il Partito Democratico (29%), seguito dal PSD (23%), che riusc\u00ec a mandare a Bruxelles dieci suoi rappresentanti, che parteciparono al Gruppo del Partito del Socialismo Europeo.\nNell'aprile 2008 Geoan\u0103 finalizz\u00f2 un nuovo accordo con il PUR, ridenominato nel 2005 Partito Conservatore (PC), che condusse alla nascita dell'Alleanza PSD+PC, costruita in vista delle elezioni amministrative e politiche del 2008. Le elezioni locali dell'estate 2008 furono caratterizzate ancora una volta dal testa a testa tra PSD e PD-L, con i socialdemocratici che riuscirono a conquistare la presidenza della maggioranza dei consigli di distretto (17 contro 14) e dei municipi (1.138 sindaci contro 908), confermando la propria supremazia a Ia\u0219i e Costanza. A Bucarest il candidato ufficiale del partito fu Cristian Diaconescu, che al primo turno si ferm\u00f2 al 12%. Fu, tuttavia, un'altra figura sostenuta da Iliescu e vicina al PSD, Sorin Oprescu, candidatosi da indipendente, a sconfiggere al ballottaggio il rappresentante del PD-L Vasile Blaga.\nIl 27 settembre 2008 fu organizzato un ulteriore congresso straordinario, che consacr\u00f2 a livello nazionale l'alleanza tra PSD e PC, che presentarono i nomi delle liste per le due camere, indicarono in Geoan\u0103 il proprio candidato alla funzione di premier e pubblicarono il programma di governo predisposto in caso di vittoria alle legislative. I risultati delle elezioni parlamentari in Romania del 30 novembre 2008 videro un sostanziale pareggio tra le due forze pi\u00f9 votate, il PD-L e il PSD. I primi ottennero 115 seggi alla camera dei deputati (con il 32,4% dei voti) e 51 al senato (33,6% dei voti), mentre i secondi 114 seggi alla camera dei deputati (33,1% dei voti) e 49 al senato (34,1% dei voti). Vista l'impossibilit\u00e0 di formare individualmente una maggioranza, il PD-L, che aveva ottenuto un risicato vantaggio, si vide costretto ad intavolare le trattative per la formazione di un'ampia coalizione di governo con altre forze politiche. Il primo ministro designato Emil Boc si rivolse al PSD, riuscendo a siglare un accordo che port\u00f2 alla creazione del \"Partenariato per la Romania\", protocollo di collaborazione firmato il 14 dicembre dai presidenti di partito Boc e Geoan\u0103. Mircea Geoan\u0103, inoltre, fu nominato presidente del senato, mentre la guida della camera dei deputati and\u00f2 al PD-L.\nInstabile alleanza di governo con il Partito Democratico Liberale.\nIl funzionamento della maggioranza fu costantemente compromesso da dissensi interni a causa di profonde divergenze ideologiche. La struttura organizzativa dei partiti, inoltre, replicava quella della squadra di governo, con una doppia e conflittuale leadership che costringeva, alternativamente, i vertici dei due partiti a richiamare i propri membri all'ordine e al rispetto del protocollo d'intesa stipulato nel dicembre 2008. Contestualmente, i due gruppi concorsero come rivali anche alle elezioni per il parlamento europeo del 7 giugno 2009. I socialdemocratici confermarono l'alleanza con il PC, ma ancora una volta l'elettorato fu diviso dal sostegno alle due forze principali del paese: il 31% si espresse a favore della coalizione guidata dal PSD (11 seggi, di cui uno al PC), mentre il 30% per il PD-L (10 seggi).\nCon l'approssimarsi delle elezioni presidenziali, previste per novembre, crebbe il tono degli scontri tra i partner di governo. A fine settembre 2009 il ministro degli interni Dan Nica (PSD) dichiar\u00f2 di essere preoccupato dall'organizzazione di possibili frodi elettorali da parte del PD-L volte a favorire la rielezione di B\u0103sescu (con il ricorso alla cosiddetta \"operazione autobus\"). La durezza delle affermazioni spinse Boc a richiedere al PSD il ritiro di Nica e la nomina di un nuovo ministro, ma Geoan\u0103 non fece alcuna nuova proposta aprendo, di fatto, una crisi di governo. Contestualmente, B\u0103sescu firm\u00f2 i decreti di revoca di Nica e di nomina di Vasile Blaga in sua sostituzione. Il 1\u00ba ottobre 2009, quindi, Geoan\u0103 annunci\u00f2 l'uscita del PSD dalla maggioranza e il passaggio all'opposizione dichiarando \u00abl'intero gruppo ministeriale PSD, per solidariet\u00e0 con Dan Nica, annuncia oggi le dimissioni dal governo. Traian B\u0103sescu \u00e8 riuscito a fare di nuovo quello che fa da 5 anni: provocare una crisi politica sovrapposta alla crisi economica. \u00c8 lui il responsabile principale\u00bb.\nIl 13 ottobre il governo Boc cadde su una mozione di sfiducia votata da PSD, PNL e UDMR, mentre il paese rimase senza un governo fino all'elezione del nuovo presidente della repubblica.\nElezioni presidenziali del 2009.\nIl 2 ottobre il congresso unificato di PSD e PC ratific\u00f2 la candidatura di Geoan\u0103 alla presidenza della repubblica per le elezioni in programma nel novembre 2009. Nella stessa occasione Liviu Dragnea assunse la funzione di segretario generale del partito. La campagna elettorale di Geoan\u0103 fu curata da Viorel Hrebenciuc e Dragnea, mentre Victor Ponta ne fu il portavoce ufficiale. Sebbene favorito secondo i sondaggi prevoto, al primo turno il leader del PSD ottenne il 31% delle preferenze, un punto percentuale in meno rispetto a Traian B\u0103sescu che cercava la riconferma. Nei giorni successivi al voto del 22 novembre, i socialdemocratici provarono a rafforzare l'endorsement al proprio candidato, stringendo un accordo con il PNL, cui sarebbe stata garantita la funzione di primo ministro (verosimilmente per Klaus Iohannis) in caso di vittoria di Geoan\u0103 al ballottaggio. Parimenti fu siglato un patto di collaborazione con i rappresentanti delle minoranze etniche in parlamento. Il 1\u00ba dicembre Geoan\u0103, il presidente del PNL Crin Antonescu, Klaus Iohannis e il sindaco di Timi\u0219oara Gheorghe Ciuhandu (Partito Nazionale Contadino Cristiano Democratico) firmarono il \"Partenariato per Timi\u0219oara\", documento che sanc\u00ec il riconoscimento del sostegno al presidente del PSD anche da parte della formazione politica guidata dal primo cittadino del capoluogo del distretto di Timi\u0219.\nMalgrado il sostegno di pi\u00f9 partiti a Geoan\u0103, al ballottaggio del 6 dicembre B\u0103sescu ottenne un ridottissimo vantaggio (50,34% contro 49,66%), che spinse il PSD a contestare la validit\u00e0 delle elezioni di fronte alla corte costituzionale, richiedendo la ripetizione del voto recriminando il ricorso a frodi da parte del PD-L, ma questa ammise solamente il riconteggio delle circa 138.000 schede annullate. Il 14 dicembre l'ufficio elettorale centrale ultim\u00f2 il riconteggio delle schede (rivalidando 2.247 voti inizialmente considerati nulli) e trasmise i dati alla corte costituzionale, incaricata di convalidare i risultati del voto. Nella sera del 14 dicembre la corte costituzionale riconobbe la rielezione di B\u0103sescu.\nLa vittoria di B\u0103sescu ebbe effetti immediati anche sulla formazione del governo. Il 17 dicembre il presidente design\u00f2 nuovamente Emil Boc che, vista la nuova situazione politica nata all'indomani del voto presidenziale, riusc\u00ec a costruire una nuova maggioranza in alleanza con l'UDMR e con l'appoggio di una parte di parlamentari dissidenti del PSD guidati da Gabriel Oprea.\nLa presidenza Ponta.\nAscesa di Victor Ponta alla presidenza.\nLa sconfitta di Geoan\u0103 caus\u00f2 il declino della sua leadership. Un nuovo congresso fu indetto per il 20 febbraio 2010, prima del quale Geoan\u0103 prov\u00f2 a convincere i delegati del PSD ad accettare un sistema di mozioni tramite il quale il presidente del PSD avrebbe proposto l'intero gruppo dirigente del partito. Ci\u00f2 fu un deterrente per la possibile ricandidatura a presidente di Adrian N\u0103stase, critico verso tale soluzione e verso le scelte fatte del comitato esecutivo, mentre il suo allievo Victor Ponta una settimana prima del congresso comunic\u00f2 l'inaspettata intenzione di concorrere per la funzione di presidente. Critiche verso il progetto di Geoan\u0103 furono espresse anche da Ion Iliescu, che si dichiar\u00f2 pronto a rinunciare a tutte le sue funzioni in seno al partito, dura presa di posizione che spinse il PSD a rinunciare alla proposta.\nOltre a Ponta e Geoan\u0103 annunciarono la propria candidatura altri sette colleghi, tra i quali Miron Mitrea, Cristian Diaconescu, Radu Maz\u0103re e Victor Moraru. Il 20 febbraio il congresso oper\u00f2 una modifica all'articolo 56 dello statuto, che prevedeva l'elezione diretta delle funzioni di presidente, segretario generale e dei 15 vicepresidenti da parte dei delegati del partito.\nNel corso dei dibattiti in seno al congresso, organizzato al Romexpo di Bucarest, l'aperto sostegno di Iliescu e N\u0103stase a Ponta spinse numerosi delegati a seguirli. Presupponendo la sconfitta di Geoan\u0103, Mitrea e Maz\u0103re ritirarono la candidatura e annunciarono il proprio supporto per Ponta, mentre poche personalit\u00e0 rimasero intorno al gruppo del presidente uscente, tra i quali Marian Vanghelie e Cristian Diaconescu. Al termine di un'elezione tesa, Ponta vinse con 856 a 781 voti (su un totale di 1.703) e divenne il nuovo leader del PSD, assumendosi l'incarico di evitare gli errori recenti della storia del partito. Furono riconfermati, invece, i ruoli di segretario generale per Liviu Dragnea e di presidente del consiglio nazionale per Adrian N\u0103stase. Quest'ultimo sconfisse il contendente Gheorghe Nichita.\nL'esito del congresso port\u00f2 alla rottura di un'ala del PSD intorno alle figure di Cristian Diaconescu e Marian S\u00e2rbu, che preferirono dimettersi e unirsi a Gabriel Oprea nel partito dell'Unione Nazionale per il Progresso della Romania (UNPR), che vide la luce nel marzo 2010.\nDopo l'elezione di Ponta, il 16 ottobre 2010 fu organizzato un ulteriore congresso finalizzato a presentare il nuovo programma politico del partito intitolato \u00abRomania corretta, Romania sociale\u00bb (\"Rom\u00e2nia corecta, Rom\u00e2nia social\u0103\"), elaborato dai diversi dipartimenti settoriali del PSD e composto da 100 punti. Contestualmente furono introdotte importanti modifiche allo statuto, tra le quali l'elezione diretta da parte di tutti gli iscritti al PSD per la scelta del presidente di partito e del candidato alla presidenza della repubblica a partire dal 2014.\nOpposizione a B\u0103sescu e formazione dell'Unione Social-Liberale con il PNL.\nIl cambio al vertice del Partito Social Democratico port\u00f2 immediatamente ad una strategia di alleanze finalizzata a riconquistare il potere nel breve termine. Nel febbraio 2011 da un protocollo d'intesa tra PSD e PNL nacque l'allenza politica dell'Unione Social-Liberale (USL), cui ader\u00ec anche il Partito Conservatore. L'obiettivo principale del gruppo era quello di riunire gli sforzi dell'opposizione e di allontanare B\u0103sescu dalla sua posizione tramite una procedura di impeachment parlamentare in modo da ribaltare anche il governo guidato dal PD-L. Malgrado i dubbi di alcune personalit\u00e0 del partito sulla convenienza di un'alleanza tra socialdemocratici e liberali, l'USL condusse una durissima opposizione al governo, con il passare dei mesi sempre pi\u00f9 svantaggiato nei sondaggi a causa di una complicata politica di austerity imposta al paese per far fronte alla crisi economica globale esplosa nel 2011.\nPonta fronteggi\u00f2 anche dei dissensi interni al PSD quando Mircea Geoan\u0103, messo in disparte dalla dirigenza dopo il congresso del 2010, nel corso del 2011 rilasci\u00f2 diverse dichiarazioni che criticavano Iliescu e la dirigenza del partito. Tali parole furono interpretate da Ponta come una nota di disapprovazione pericolosa per la stabilit\u00e0 del partito, motivo per il quale il comitato esecutivo nel novembre 2011 decret\u00f2 l'espulsione di Geoan\u0103. Questi, quindi, fu costretto a dimettersi anche dal ruolo di presidente del senato, riuscendo a riappacificarsi con Ponta solamente nell'estate 2012.\nIl 7 aprile 2012 un nuovo congresso straordinario adott\u00f2 diverse risoluzioni riguardanti la partecipazione alle elezioni amministrative e legislative del 2012 nel quadro dell'USL. Questo stabil\u00ec, in caso di successo, l'assegnazione della funzione di primo ministro a Ponta e quella di presidente della repubblica al leader del PNL Crin Antonescu.\nLe proteste che si protrassero in Romania nei primi mesi del 2012 furono il segnale dell'incapacit\u00e0 del governo di dare risposte alla crisi, situazione cavalcata dall'USL che, appoggiando gli scioperi, guadagn\u00f2 ampio consenso elettorale. Pressato dall'opinione pubblica, B\u0103sescu fu costretto ad assegnare l'incarico di primo ministro a Victor Ponta, che il 1\u00ba maggio 2012 diede vita al governo Ponta I. L'estate 2012 fu segnata da un costante clima di conflitto tra primo ministro e presidente della repubblica. I continui scontri tra i contendenti su ogni aspetto della vita pubblica, tra i quali l'accusa mossa al premier di aver plagiato la sua tesi di dottorato, alla fine spinsero l'USL ad avviare una procedura di destituzione dei presidenti delle due camere in area PD-L. Antonescu venne nominato al senato, mentre Valeriu Zgonea (PSD) a capo della camera dei deputati. Il 5 luglio fu presentato il documento per l'impeachment di B\u0103sescu che, temporaneamente sospeso, rientr\u00f2 in funzione solamente dopo la celebrazione del referendum del 2012 che, ritenuto nullo per il mancato raggiungimento del quorum, fu successivamente fonte di ulteriori contestazioni dell'USL alla corte costituzionale.\nA contribuire al nervosismo del clima politico del periodo, il 20 giugno Adrian N\u0103stase fu condannato a due anni di reclusione dall'Alta corte di cassazione per uno scandalo di corruzione (\"dosarul Trofeul calit\u0103\u021bii\"). Per sfuggire all'arresto l'ex primo ministro tent\u00f2 il suicidio. Dopo le sue dimissioni, in segno di rispetto, il partito lasci\u00f2 vacante il suo posto da presidente del consiglio nazionale del PSD, che fu riempito solo nel marzo 2015 da Rovana Plumb.\nElezioni del 2012.\nNell'aprile 2012 un meeting comune delle forze politiche dell'USL stabil\u00ec la strategia politica della coalizione in vista delle elezioni amministrative dell'estate e di quelle parlamentari dell'autunno dello stesso anno.\nParallelamente al conflitto istituzionale in atto in parlamento, il 10 giugno si svolse il voto per la scelta dei presidenti di consiglio di distretto, dei consiglieri delle amministrazioni locali e dei sindaci. La tornata elettorale segn\u00f2 un indiscutibile successo per l'USL e una sconfitta per lo stile politico del presidente della repubblica B\u0103sescu. L'USL ottenne la presidenza di 36 consigli di distretto su 41, il 54% dei consiglieri di distretto (il PD-L rimase al 16%), il 42% dei sindaci (contro il 16% del PD-L) e il 33% dei consiglieri municipali (contro il 16% del PD-L). I sindaci del PSD furono confermati a Ia\u0219i e Costanza, mentre a Craiova fu eletto come nuovo primo cittadino Lia Olgu\u021ba Vasilescu. A Bucarest Sorin Oprescu, indipendente ma ufficialmente sostenuto dall'USL, ottenne il 55% dei voti disponibili. Il suo maggior oppositore, il candidato del PD-L Silviu Prigoan\u0103 non and\u00f2 oltre il 17%.\nSubito dopo le elezioni amministrative il PSD form\u00f2 un'ulteriore alleanza politica, l'Alleanza di Centro-Sinistra (ACS), con l'UNPR di Gabriel Oprea, che era intenzionato ad allargare il fronte socialdemocratico riaprendo i canali di comunicazione con il PSD, formazione che aveva abbandonato due anni prima. L'USL, quindi, ebbe un nuovo aderente che rafforz\u00f2 il peso della coalizione.\nL'USL, per tali motivi, si present\u00f2 da assoluta favorita alle elezioni parlamentari del 9 dicembre 2012, conquistando ben 2/3 dei seggi in parlamento con il 59% dei voti, mentre la coalizione cristiano-democratica costruita intorno al PD-L (Alleanza Romania Giusta) ottenne il 16% e si dissolse dopo le elezioni. Il 21 dicembre 2012 nacque il governo Ponta II.\nDopo le elezioni del 2012, tra il 19 e il 20 aprile 2013 il PSD organizz\u00f2 un nuovo congresso alla Sala Palatului di Bucarest per confermare i propri quadri dirigenziali. Questo ebbe luogo con lo slogan \u00ab120 anni di socialdemocrazia in Romania\u00bb (\"120 de ani de social-democra\u021bie \u00een Rom\u00e2nia\"). Sostanziali modifiche allo statuto reintrodussero la figura del presidente esecutivo (carica cui fu eletto Liviu Dragnea) ed aumentarono il numero dei vicepresidenti a 21 (8 a livello nazionale, 8 dalle regioni di sviluppo e 5 dall'organizzazione femminile del PSD). Dopo il congresso, su proposta di Ponta il comitato esecutivo nomin\u00f2 Andrei Dolineaschi nuovo segretario generale.\nI governi di Victor Ponta.\nSorretto da diverse maggioranze Victor Ponta condusse quattro governi tra il 2012 e il 2015, facendo fronte a continui scandali riguardanti i membri del governo e del partito.\nIn un primo momento, intenzionato a fornire un'immediata risposta ai problemi del paese, tra le priorit\u00e0 apertamente dichiarate dal primo ministro vi furono quella di stimolare la crescita del settore privato e quella di riportare il livello dei salari dei dipendenti pubblici a come erano prima della crisi, dopo che questi avevano subito pesanti tagli a causa delle riforme operate dal PD-L. Al fianco delle misure per l'innalzamento dei livelli salariali e delle pensioni e all'incremento progressivo dello stipendio minimo stabilito dalla legge, tuttavia, l'amministrazione Ponta con il tempo introdusse una serie di nuove imposte come, ad esempio, quelle sui carburanti e sulle costruzioni speciali.\nPonta si confront\u00f2, inoltre, con importanti questioni riguardanti l'ambiente (lo sfruttamento dei giacimenti minerali della localit\u00e0 di Ro\u0219ia Montan\u0103 e l'estrazione di gas da argille) sulle quali mostr\u00f2 evidenti incertezze e che furono causa di diverse manifestazioni di piazza a livello nazionale.\nIn un paese tormentato dal problema endemico della corruzione della classe politica, il governo nel 2013 prov\u00f2 ad introdurre una serie di modifiche legislative che avrebbero ridotto le pene per tali reati, iniziative che ebbero risonanza nazionale e, alla fine, furono abbandonate su pressione dell'opinione pubblica. Sempre sul piano della giustizia nell'aprile 2013, Ponta nomin\u00f2 a capo della Direzione nazionale anticorruzione della Romania Laura Codru\u021ba K\u00f6vesi, malgrado le obiezioni del PNL, che la considerava un alleato di B\u0103sescu.\nL'ambizioso programma di riforma di Ponta fu in molti casi completato a met\u00e0: a fronte della promessa di crescita del 4% annuo, il paese non and\u00f2 mai oltre il 3,4%, l'occupazione crebbe ma non al livello auspicato dal PSD, gli investimenti infrastrutturali furono limitati, mentre la riduzione dei contributi sociali per i datori di lavoro e dell'IVA, prevista dal nuovo codice di procedura fiscale introdotto nel 2015 dopo lunghi dibattiti, fu applicata in mancanza di misure compensatorie.\nRottura dell'USL e governo con l'UDMR.\nNella parte iniziale del 2014, forti divergenze ideologiche e scelte politiche legate alle nomine di nuovi ministri in area PNL fecero crescere la tensione tra i due maggiori alleati dell'USL. L'11 febbraio i rappresentanti del PNL si incontrarono con il primo ministro proponendo una modifica alla squadra di governo, che prevedeva la nomina di Klaus Iohannis con il doppio ruolo di vice primo ministro e ministro degli interni. Visto il rifiuto di Ponta, Iohannis e Antonescu confermarono pubblicamente l'esistenza di una crisi di governo, acuita dalla nascita di una coalizione alternativa all'USL. Il 10 febbraio, in vista delle elezioni per il parlamento europeo del maggio 2014, infatti, il PSD aveva stretto con UNPR e PC un protocollo di intesa elettorale chiamato Unione Social Democratica (USD), che fece infuriare i vertici del PNL. Ponta e Antonescu si accusarono reciprocamente di voler rompere la coalizione USL. Antonescu invoc\u00f2 le dimissioni del primo ministro nel caso in cui si fosse giunti ad una rottura, poich\u00e9 doveva il suo mandato all'USL, mentre Ponta accus\u00f2 il capo del PNL di preparare il terreno per una sua personale candidatura alle elezioni presidenziali in Romania del 2014 in programma nel mese di novembre. Senza approdare ad alcuna soluzione, il 25 febbraio 2014 Antonescu annunci\u00f2 il ritiro del PNL dal governo e la fine dell'alleanza con il PSD.\nCon la defezione del PNL, quindi, Ponta si rivolse ad altre forze politiche per formare una nuova maggioranza. Confermata la partecipazione di UNPR e PC, il 3 marzo 2014 annunci\u00f2 di aver trovato un'intesa per la nascita del governo Ponta III con gli etnoregionalisti ungheresi dell'Unione Democratica Magiara di Romania di Kelemen Hunor, che entravano nel governo in sostituzione del PNL. In base all'accordo, l'UDMR assumeva il compito di appoggiare l'esecutivo nella realizzazione del programma elaborato dal PSD nel 2012, mentre il governo avrebbe garantito maggiori diritti ai cittadini di etnia ungherese in Transilvania.\nAlle elezioni per il parlamento europeo celebratesi in maggio, la coalizione guidata dal PSD fu il gruppo pi\u00f9 votato (37,6% contro il 15% del PNL), confermando la possibilit\u00e0 per i socialdemocratici di governare senza il supporto dei liberali. Partito maggioritario, il PSD ottenne 12 dei 16 seggi conquistati dall'USD.\nElezioni presidenziali del 2014 e declino di Ponta.\nL'11 agosto 2014 il PNL, che si alle\u00f2 al PD-L per fare fronte comune contro il PSD, annunci\u00f2 che il proprio candidato alla presidenza della repubblica sarebbe stato Klaus Iohannis. Il 12 settembre 2014 il congresso del PSD celebratosi ad Alba Iulia lanci\u00f2 la candidatura di Victor Ponta, che godeva del sostegno anche degli alleati dell'UNPR e del PC.\nVisto il vantaggio nei sondaggi, Ponta si present\u00f2 alle elezioni presidenziali del novembre 2014 con tutte le probabilit\u00e0 di uscirne vincitore. Al primo turno conferm\u00f2 tale distacco, ottenendo il 40% contro il 30% di Iohannis, con ben un milione di voti di differenza. Le operazioni di voto, tuttavia, furono caratterizzate da enormi difficolt\u00e0 di organizzazione presso i seggi elettorali ubicati all'estero, dove Iohannis era favorito, elemento che costrinse alle dimissioni il ministro degli esteri Titus Corl\u0103\u021bean e mise in imbarazzo il candidato del PSD. Il ballottaggio del 16 novembre segn\u00f2 l'inaspettato successo di Iohannis, che ottenne il 54,5% dei voti contro il 45,5% di Ponta. L'ufficializzazione della vittoria del candidato del centro-destra apr\u00ec una crisi politica in seno al PSD, il cui nervosismo esplose nella definitiva espulsione di Geoan\u0103 e Vanghelie, considerati membri dell'opposizione interna. A livello generale il partito prefer\u00ec mantenere la discrezione a livello mediatico nonostante l'inattesa e dura sconfitta.\nIohannis trionf\u00f2 nelle aree della Transilvania ad elevato popolamento di cittadini di etnia ungherese, elemento che spinse Kelemen Hunor a rivedere il ruolo dell'UDMR nel governo. Il 27 novembre, quindi, il presidente dell'UDMR annunci\u00f2 che l'Unione sarebbe uscita dall'esecutivo. Tale decisione condusse, dopo 9 mesi, alla fine del governo Ponta III. Il primo ministro, sostenuto da PSD, UNPR, PC e PLR, comunque, disponeva ancora della maggioranza parlamentare per garantire la stabilit\u00e0 di un nuovo governo. Il 17 dicembre nacque il governo Ponta IV.\nLa prima parte del 2015 fu segnata da numerosi scandali giudiziari in cui erano coinvolti membri di alto rango del PSD e che contribuirono ad esacerbare il clima interno del partito. Il 15 marzo il ministro delle finanze Darius V\u00e2lcov present\u00f2 le proprie dimissioni al premier dopo aver appreso dell'esistenza di un'inchiesta nei suoi confronti da parte della Direzione nazionale anticorruzione (DNA) che lo accusava di concussione, corruzione e riciclaggio. Il 15 maggio l'Alta Corte di Cassazione e Giustizia pronunci\u00f2 una sentenza di condanna ad un anno di reclusione (con sospensione della pena) nei confronti del ministro della pubblica amministrazione Liviu Dragnea, accusato di frode elettorale in occasione del Referendum presidenziale romeno del 2012. Pur professandosi innocente e ricorrendo in appello, Dragnea present\u00f2 comunque le proprie dimissioni da ministro e da presidente esecutivo del PSD. Il 5 giugno, infine, la DNA inform\u00f2 il primo ministro Ponta che era in corso un'indagine a suo carico nell'ambito dell'inchiesta \"Turceni-Rovinari\". Tra i reati contestati vi erano falso in scrittura privata, concorso continuativo in evasione fiscale e riciclaggio, in relazione ad irregolarit\u00e0 commesse in qualit\u00e0 di rappresentante legale del suo studio di avvocatura nel periodo 2007-2009. Nella stessa inchiesta figurava come indagato anche l'ex ministro dei trasporti Dan \u0218ova. Mentre le forze della maggioranza confermarono il sostegno a Ponta, il presidente della repubblica chiese ripetutamente le dimissioni del primo ministro. La sconfitta elettorale alle presidenziali del 2014 e i guai giudiziari dei suoi membri portarono a crescenti tensioni nel PSD, che causarono un allontanamento tra Ponta e Dragnea, con la nascita di una nuova rivalit\u00e0, malgrado i dinieghi da parte di Dragnea che continuava a proclamarsi tra gli uomini fedeli a Ponta.\nLa presidenza Dragnea.\nLiviu Dragnea a capo del PSD.\nConsiderata la gravit\u00e0 delle accuse, il 16 luglio 2015, in seguito alla riunione dei vertici del PSD, Victor Ponta decise di abbandonare la posizione di presidente del partito fin quando non avrebbe risolto i propri problemi con la giustizia, con l'intenzione di lasciarne la conduzione a Rovana Plumb, allora ministro del lavoro e presidente del consiglio nazionale del PSD, sostenuta direttamente dal premier.\nIl 22 luglio 2015 il comitato esecutivo del partito, tuttavia, prefer\u00ec conferire il ruolo di presidente ad interim a Liviu Dragnea, che si opponeva alla candidatura della Plumb proposta da Ponta (Dragnea vinse con 65 voti contro 18). Dragnea annunci\u00f2 l'inizio di una riorganizzazione interna, indicendo un nuovo congresso in ottobre al fine di eleggere il nuovo presidente.\nIn quel momento il regolamento prevedeva che per presentare la candidatura alla presidenza del partito, ogni candidato avrebbe dovuto ricevere il supporto, oltre che della propria filiale territoriale, anche di altre quattro sezioni locali. In una prima fase entrarono in corsa per la presidenza anche i senatori \u0218erban Nicolae e Daniel Savu, ma la mancanza di largo sostegno alle loro proposte li spinse a rinunciare (il primo fu appoggiato solo dalla filiale del PSD della cittadina di Gura V\u0103ii, il secondo solo da quella del distretto di Prahova). Anche il sindaco del settore 3 di Bucarest e presidente della sezione del partito nella capitale Robert Negoi\u021b\u0103 rese pubblica l'intenzione di iscriversi alle elezioni per la presidenza, ma ritir\u00f2 la propria candidatura dopo appena 24 ore.\nDragnea, quindi, giunse come unico candidato alle primarie del PSD, nella prima volta in cui fu utilizzato il sistema che prevedeva il voto da parte di tutti gli iscritti al partito (circa 530.000), ricevendo il 97% di voti favorevoli dei circa 435.000 membri che si presentarono alle urne (l'81% degli aventi diritto). Il congresso del 18 ottobre convalid\u00f2 l'elezione di Dragnea e nomin\u00f2 i nuovi vertici del partito. Furono scelti 14 vicepresidenti e Valeriu Zgonea, tra i pi\u00f9 stretti collaboratori di Dragnea, fu selezionato come nuovo presidente esecutivo, superando largamente il concorrente Constantin Ni\u021b\u0103. Dopo il congresso, il nuovo segretario generale del partito, proposto da Dragnea, divenne Marian Neac\u0219u.\nLa leadership di Ponta sub\u00ec il colpo finale nelle successive settimane quando, il 30 ottobre, avvenne la tragedia della discoteca Colectiv di Bucarest, in cui 64 persone persero la vita a causa del mancato rispetto delle norme anti-incendio. L'evento segn\u00f2 l'inizio di una serie di proteste spontanee di piazza in cui i manifestanti invocavano un cambio di rotta in nome di una maggiore onest\u00e0 da parte della classe politica in generale e pretendevano le dimissioni del governo. L'eco fu talmente ampia che il 4 novembre, sommerso dagli scandali, Victor Ponta depose il proprio mandato nelle mani del presidente della repubblica, che il 10 novembre incaric\u00f2 l'ex Commissario europeo per l'agricoltura e lo sviluppo rurale Dacian Ciolo\u0219 di formare un nuovo governo tecnico. Dragnea afferm\u00f2 che il PSD avrebbe valutato singolarmente ogni azione del nuovo esecutivo, accordando il proprio sostegno a condizione che il nuovo primo ministro non bloccasse le iniziative gi\u00e0 avviate dai socialdemocratici, nello specifico l'aumento dei salari per i dipendenti pubblici.\nElezioni del 2016.\nGarantendo un temperato appoggio esterno al governo Ciolo\u0219 insieme alla maggioranza delle forze politiche presenti in parlamento, il PSD prepar\u00f2 il terreno per le elezioni amministrative e legislative del 2016. Il 22 aprile 2016, tuttavia, una sentenza l'Alta corte di cassazione conferm\u00f2 la condanna a Dragnea per frode elettorale anche in appello. Iohannis ne chiese le dimissioni da parlamentare e da leader del PSD, mentre la parte maggioritaria del partito si strinse intorno a Dragnea. Il presidente esecutivo e presidente della camera dei deputati Valeriu Zgonea, tuttavia, fu una delle poche voci che lo invitarono a ritirarsi dalla posizione, attirando cos\u00ec le critiche del comitato esecutivo nazionale del PSD, che decret\u00f2 l'espulsione di Zgonea, costringedolo ad abbandonare i propri incarichi. Questi fu sostituito alla presidenza della camera da Florin Iordache, esperto di diritto del PSD, mentre la posizione di presidente esecutivo del PSD rimase vacante fino a dicembre, quando fu colmata dal senatore Niculae B\u0103d\u0103l\u0103u. A livello delle altre strutture dirigenziali, nel febbraio 2016 Mihai Fifor fu indicato come nuovo presidente del consiglio nazionale del PSD. La condanna a Dragnea, inoltre, interdiceva di fatto la sua potenziale candidatura a primo ministro in vista delle elezioni parlamentari in Romania del 2016 previste per dicembre, in quanto l'art.2 della legge 90/2001 vietava ai condannati in via definitiva per reati penali di far parte di un governo. Dragnea dichiar\u00f2 che si trattava di una condanna profondamente ingiusta e che sarebbe rimasto alla guida del partito per non creare destabilizzazioni in vista delle elezioni.\nIn marzo il PSD annunci\u00f2 le candidature per le elezioni amministrative per la guida di Bucarest, dove avrebbe concorso in alleanza con l'UNPR, ma non con l'Alleanza dei Liberali e dei Democratici (ALDE), partito di C\u0103lin Popescu T\u0103riceanu che rappresentava il continuatore del PC, mentre in altre localit\u00e0 costru\u00ec alleanze intorno ai tre partiti. Il voto estivo fu un successo per il PSD che, malgrado gli scandali giudiziari, riusc\u00ec ad imporsi come primo partito, conquistando 1.677 poltrone di sindaco (35%) contro le 1.081 del PNL (31,5%), 16.648 mandati di consigliere locale contro i 13.193 del PNL e 579 di consigliere distrettuale contro i 496 del PNL. Nella capitale le elezioni furono un trionfo, con il PSD che riusc\u00ec a conquistare la guida di tutti e sei i settori pi\u00f9 il titolo di sindaco generale, che and\u00f2 a Gabriela Firea (che vinse con il 43%). A Ia\u0219i il nuovo sindaco del partito fu Mihai Chirica, a Costanza Decebal F\u0103g\u0103d\u0103u, mentre a Craiova Lia Olgu\u021ba Vasilescu ottenne la riconferma.\nSicuro della propria forza organizzativa, perci\u00f2, il PSD si present\u00f2 alle elezioni parlamentari dell'11 dicembre 2016 con lo slogan \u00abOsa credere nella Romania\u00bb (\"\u00cendr\u0103zne\u0219te s\u0103 crezi \u00een Rom\u00e2nia!\") e con un programma che prevedeva una forte espansione della spesa pubblica a favore del taglio delle tasse, dell'incremento dei salari e delle pensioni, nonostante le perplessit\u00e0 di Fondo monetario internazionale e commissione europea. L'11 dicembre 2016 pi\u00f9 del 45% della popolazione si espresse a favore del PSD (il PNL non and\u00f2 oltre il 20%), che strinse un patto di governo con l'ALDE di T\u0103riceanu che garant\u00ec alla coalizione il controllo della maggioranza assoluta del parlamento. Il 21 dicembre un ulteriore protocollo di collaborazione con l'UDMR rafforz\u00f2 maggiormente la stabilit\u00e0 dell'alleanza.\nPolitiche dei governi PSD 2017-2019.\nNel corso dei quasi tre anni al potere tra le pi\u00f9 evidenti misure dei governi PSD vi furono quelle riguardanti giustizia, che prevedevano numerose revisioni del codice penale, dell'organizzazione delle procure e del consiglio superiore della magistratura, nonch\u00e9 dello statuto dei giudici. Tra le manovre pi\u00f9 criticate vi furono l'ordinanza per la depenalizzazione dei reati di corruzione (OUG 13/2017) e l'istituzione di uno speciale tribunale per le indagini contro i magistrati. Aldil\u00e0 delle proteste di piazza organizzate dall'opposizione, in tale periodo la Romania fu costantemente richiamata dalle istituzioni europee a causa dell'inadempimento delle proprie indicazioni. Nell'ottobre 2019 il paese fu punito con il mantenimento del sistema di monitoraggio del meccanismo di cooperazione e verifica mentre, invece, in Bulgaria furono avviati i discorsi per la sua rimozione.\nA livello economico il paese conferm\u00f2 la crescita del PIL, ma fece i conti con un maggior indebitamento pubblico, che segu\u00ec una politica di forte espansione della spesa, volto a favorire l'innalzamento dei salari per i dipendenti statali, specialmente dei medici. Ai pensionati fu garantita una crescita progressiva dei punti base per il calcolo delle rendite, che sarebbe arrivata al 40% a partire dal settembre 2020. Un'ulteriore misura oggetto di critiche dell'opposizione e della commissione europea fu l'emanazione di un'ordinanza (OUG 114/2018) che riguardava la tassazione dei profitti del ramo bancario e regolamentava numerosi aspetti dei comparti energetico e delle telecomunicazioni che, secondo diversi analisti, avrebbe messo a rischio la competitivit\u00e0 di tali settori.\nIl governo non riusc\u00ec a compiere le promesse riguardanti la creazione di 8 poli ospedalieri regionali, mentre vi fu una stagnazione negli investimenti e nella promozione delle infrastrutture.\nProteste del 2017 e breve vita del governo Grindeanu.\nPoich\u00e9 a causa della condanna per frode elettorale il partito non pot\u00e9 proporre la nomina a premier per Liviu Dragnea, eletto comunque presidente della camera dei deputati, il PSD present\u00f2 quella dell'ex ministro delle comunicazioni del governo Ponta IV, gi\u00e0 presidente del consiglio del distretto di Timi\u0219, Sorin Grindeanu. La scelta dei ministri, tuttavia, fu aspramente criticata dall'opposizione, che rimproverava il partito di maggioranza di aver tenuto conto della fedelt\u00e0 al presidente del PSD come unico criterio per la loro selezione. Tra i nuovi membri del governo Grindeanu, infatti, figuravano personalit\u00e0 legate direttamente a Dragnea da lunghi rapporti professionali o personali (come il ministro dell'interno Carmen Dan o quello della pubblica amministrazione Sevil Shhaideh).\nNel gennaio 2017 il governo elabor\u00f2 un'ordinanza in tema di giustizia che scaten\u00f2 le dure reazioni dell'opposizione e dell'opinione pubblica, con manifestazioni spontanee di protesta che si verificarono in tutto il paese e cui prese parte lo stesso Iohannis. Dubbi sul progetto furono ufficialmente espressi anche dalla commissione europea, dal Consiglio Superiore della Magistratura, dall'Alta corte di cassazione e giustizia e dalla Direzione Nazionale Anticorruzione. Il 31 gennaio il governo, per voce del ministro della giustizia Florin Iordache, fece sapere di aver pubblicato in seduta serale l'ordinanza d'urgenza relativa alla modifica del codice penale che poneva a 200.000 lei la soglia economica oltre la quale era possibile procedere penalmente contro un indagato. L'adozione della misura fece crescere l'intensit\u00e0 delle proteste contro il governo, con centinaia di migliaia di manifestanti in tutto il paese che chiedevano il ritiro dell'ordinanza, in quanto questa avrebbe favorito la corruzione e aiutato il presidente del PSD Liviu Dragnea ad evitare l'incriminazione in ulteriori inchieste in cui figurava come indagato. Si tratt\u00f2 per numero di partecipanti della pi\u00f9 grande manifestazione della Romania contemporanea dai tempi della rivoluzione del 1989. Pressato dalle proteste di piazza, dalle critiche della presidenza della repubblica e dell'opinione pubblica internazionale, il 4 febbraio Grindeanu comunic\u00f2 il ritiro dell'ordinanza, mentre il 9 febbraio il ministro della giustizia Florin Iordache prese la decisione di rassegnare le proprie dimissioni.\nCon il passare dei mesi, nonostante le smentite da parte dei diretti interessati, molti osservatori rilevarono la comparsa di una reciproca diffidenza tra il premier Grindeanu e il presidente Dragnea. La giustificazione di tale tensioni fu in parte attribuita alla decisione di Grindeanu di ritirare l'ordinanza sulla corruzione, ignorando la volont\u00e0 di Dragnea. Ad alimentare i contrasti, il 4 giugno il sindaco di Bucarest Gabriela Firea rimprover\u00f2 il premier di non consultarsi adeguatamente con Dragnea per quanto riguardava le questioni di governo. Il 13 giugno il PSD present\u00f2 un rapporto sulla valutazione dei ministri sui primi sei mesi di attivit\u00e0, rilevando significativi ritardi sull'attuazione del programma di governo. Dragnea, ritenendo insufficienti i progressi dell'esecutivo (in base a sue dichiarazioni il 60% degli obiettivi non era stato compiuto), chiese a Grindeanu di rassegnare le proprie dimissioni. Il primo ministro rifiut\u00f2 l'invito, accusando parte del PSD di condurre una campagna contro la sua persona. Il 14 giugno, per reazione, il PSD comunic\u00f2 il ritiro dell'appoggio politico al primo ministro e tutti i ministri presentarono le proprie dimissioni, in linea con le indicazioni del partito. Grindeanu, tuttavia, rispose che non avrebbe lasciato la posizione e attacc\u00f2 pesantemente Dragnea, invitandolo a rinunciare al suo ruolo. Contestualmente il premier, in cerca di alleati, si avvicin\u00f2 all'ex primo ministro Victor Ponta, che aveva lasciato il PSD in marzo per via di seri contrasti con Dragnea. Il 16 giugno Ponta fu nominato da Grindeanu nuovo segretario di stato. Per superare l'impasse il PSD decise di ricorrere alle procedure parlamentari e prepar\u00f2 una mozione di sfiducia contro il premier. Il 21 giugno 2017, quindi, il parlamento si espresse a favore della sfiducia con 241 voti pro e 10 voti contro, mettendo fine al governo Grindeanu.\nDal governo Tudose al congresso del 2018.\nIl 29 giugno 2017 prest\u00f2 giuramento il nuovo governo sostenuto direttamente da PSD e ALDE (con l'appoggio esterno dell'UDMR) presieduto dall'ex ministro dell'economia Mihai Tudose, in cui furono confermati 16 di 26 ministri che avevano fatto parte del governo Grindeanu. Malgrado il cambio al vertice dell'esecutivo, i toni e il desiderio di indipendenza politica del primo ministro furono spesso fonte di preoccupazioni da parte dei membri della dirigenza legati al presidente Dragnea. Tudose, infatti, ag\u00ec spesso in contrasto con le indicazioni di Dragnea e avanz\u00f2 perplessit\u00e0 sulla credibilit\u00e0 del suo governo in presenza di indagati nel consiglio dei ministri (nel settembre 2017 la DNA apr\u00ec un fasciolo d'inchiesta contro Rovana Plumb e Sevil Shhaideh, spinte entrambe alle dimissioni dal primo ministro), abbracciando pi\u00f9 volte l'ipotesi di un rimpasto, bench\u00e9 tale possibilit\u00e0 non piacesse al presidente del partito e rischiasse di aprire una crisi di governo.\nDopo mesi di contrapposizioni per la leadership del partito, lotta che port\u00f2 ad una costante ricollocazione dei membri della dirigenza in supporto alla fazione di Tudose o a quella di Dragnea, nel gennaio 2018 emerse una nuova crisi tra i due, esplosa dopo che Tudose ebbe pubblicamente accusato il ministro Carmen Dan di avergli mentito. Al culmine della disputa, il 15 gennaio il consiglio esecutivo nazionale del PSD annunci\u00f2 la decisione di ritirare il proprio sostegno al premier, costringendolo alle dimissioni. In sua sostituzione, dopo un breve periodo ad interim di Mihai Fifor, il PSD indic\u00f2 l'europarlamentare Viorica D\u0103ncil\u0103, vicina a Dragnea, gi\u00e0 presidente dell'organizzazione femminile del partito, che assunse l'incarico il 29 gennaio.\nPer allontanare lo spettro di ulteriori lotte di potere ed ottenere la conferma del sostegno del partito al fine di spegnere le polemiche interne, nel febbraio 2018 Dragnea annunci\u00f2 la preparazione di un congresso straordinario per il mese successivo. Il 10 marzo 2018 i delegati del PSD riuniti a Bucarest riconobbero per acclamazione la posizione di presidente di Dragnea ed indicarono i nuovi quadri dirigenziali: il presidente esecutivo, il segretario generale e 16 vicepresidenti (8 uomini e 8 donne). Niculae B\u0103d\u0103l\u0103u, che in gennaio aveva parteggiato per Tudose e aveva timidamente criticato la leadership di Dragnea con una lettera indirizzata ai vertici del partito, in cui sottolineava che nel PSD non esisteva una democrazia interna, fu sostituito nel ruolo di presidente esecutivo da Viorica D\u0103ncil\u0103, che super\u00f2 con un ampio scarto i concorrenti Ecaterina Andronescu e Nicolae B\u0103nicioiu. B\u0103d\u0103l\u0103u, in ogni caso, fu indicato come presidente del consiglio nazionale. Codrin \u0218tef\u0103nescu, segretario generale aggiunto, dopo aver ricevuto l'ammonimento da parte di Dragnea per via di alcune dichiarazioni sul ministero della giustizia considerate fuori luogo, perse la propria funzione dirigenziale, dopo che questa venne cancellata dal regolamento del partito. \u0218tef\u0103nescu, inoltre, fu sconfitto da Marian Neac\u0219u nella corsa per la nomina a segretario generale.\nLe politiche attuate dalla dirigenza, tuttavia, furono causa di malumori di una parte minoritaria del PSD, che accus\u00f2 Dragnea di ridurre la professionalit\u00e0 dei quadri del partito, circondandosi di personalit\u00e0 facenti parte del suo entourage, prediligendo il valore della fedelt\u00e0 a quello della competenza. In conseguenza di ci\u00f2 diversi parlamentari lasciarono il partito, come Nicolae B\u0103nicioiu, che in maggio si iscrisse al nuovo partito fondato da Victor Ponta, PRO Romania. In agosto l'ex vicepresidente Ecaterina Andronescu chiese in una lettera aperta le dimissioni di Liviu Dragnea da presidente e di Viorica D\u0103ncil\u0103 da primo ministro, ma non ebbe seguito.\nGoverno D\u0103ncil\u0103 e battaglia con l'opposizione.\nNel corso del mandato di primo ministro, apertamente sostenuta da Dragnea, Viorica D\u0103ncil\u0103 entr\u00f2 ripetutamente in contrasto con il presidente della repubblica, mentre i rapporti tra PSD e opposizione furono segnati da una costante tensione. In aprile le alte sfere del PSD rilasciarono delle dichiarazioni riguardanti l'operato della Banca nazionale della Romania, sulle quali Iohannis chiese delle spiegazioni. Pi\u00f9 tardi nello stesso mese una visita di stato del premier in Israele e le sue osservazioni a favore dello spostamento dell'ambasciata romena da Tel Aviv a Gerusalemme spinsero il presidente della repubblica a chiederne apertamente le dimissioni, per averne scavalcato le competenze in materia di politica estera.\nIl principale piano di aspro confronto fu, per\u00f2, quello della giustizia. Dopo un turbolento periodo di proteste, in giugno un pacchetto di leggi riguardanti delle modifiche al codice penale, elaborato dalla commissione giustizia presieduta da Florin Iordache, fu approvato in parlamento dalla maggioranza, scatenando le reazioni di PNL e Unione Salva Romania (USR), che ritenevano le misure un attacco al potere giudiziario. In luglio, inoltre, dopo che in febbraio il ministro della giustizia Tudorel Toader ne aveva richiesto la rimozione per presunte reiterate violazioni della costituzione, il PSD ottenne la revoca dell'incarico del procuratore capo della Direzione nazionale anticorruzione Laura Codru\u021ba K\u00f6vesi, considerata dal partito il simbolo del giustizialismo e della mancanza di garantismo nel paese. L'iniziale rifiuto di Iohannis di procedere alla revoca, tuttavia, fu sovvertito da una sentenza della corte costituzionale che obblig\u00f2 il capo di Stato alla firma del documento. Le manovre del partito di governo sulla giustizia, ad ogni modo, furono oggetto delle critiche della stampa internazionale, che vedeva in tali mosse un pericolo per la preservazione della democrazia e per l'indipendenza della magistratura nel paese.\nIn risposta alle voci dell'opposizione, il 9 giugno il partito organizz\u00f2 una manifestazione nella capitale per esprimere il proprio supporto al governo D\u0103ncil\u0103, cui presero parte migliaia di sostenitori del PSD. Nel corso del suo intervento Dragnea lanci\u00f2 duri attacchi a Iohannis e a parte della magistratura, accusandoli di essere parte di uno stato parallelo ed occulto interessato ad utilizzare le istituzioni in modo illegittimo con finalit\u00e0 politiche e personalistiche. Il 21 giugno, a contribuire ulteriormente alla tensione politica, Liviu Dragnea sub\u00ec in primo grado una nuova condanna a tre anni e sei mesi di reclusione per il reato di abuso d'ufficio. Il 10 agosto 2018 una grande manifestazione antigovernativa organizzata in varie citt\u00e0 del paese dai romeni residenti all'estero port\u00f2 in piazza centinaia di migliaia di persone. A Bucarest, tuttavia, le proteste furono represse dall'intervento della gendarmeria romena, che disperse la folla con l'uso di lacrimogeni. Gli scontri con le forze dell'ordine causarono centinaia di feriti e preoccuparono gli osservatori internazionali.\nReferendum del 2018 e nuove espulsioni.\nIntenzionato a fare presa sull'elettorato tradizionalista in vista dei voti futuri, nell'ottobre 2018 il partito fu promotore di un referendum costituzionale volto ad introdurre nella Carta fondamentale una definizione di famiglia quale nucleo composto da uomo e donna, malgrado i rischi per la comunit\u00e0 LGBT. Nonostante il lampante sostegno della chiesa ortodossa romena alla causa del PSD, tuttavia, la tornata elettorale non raggiunse il quorum e non ebbe effetti.\nIn conseguenza degli eventi di agosto, in settembre il sindaco di Bucarest Gabriela Firea chiese le dimissioni del ministro degli interni Carmen Dan, membro vicino al presidente del partito, dando il via ad un nuovo scontro interno con Liviu Dragnea. Il 19 settembre, infatti, Firea, l'ex ministro della difesa Adrian \u021au\u021buianu e il vice primo ministro Paul St\u0103nescu divulgarono una lettera indirizzata al comitato esecutivo in cui chiedevano le dimissioni immediate di Dragnea, sostenendo che questi era il responsabile del costante clima di conflitto del PSD con le istituzioni e parte della societ\u00e0 civile, che metteva a rischio la credibilit\u00e0 del PSD come partito e della Romania come attore dello scenario internazionale. Tra gli altri esponenti del partito che si associarono pubblicamente ai colleghi vi furono Marian Neac\u0219u e Ion Mocioalc\u0103. Tali argomenti furono oggetto di discussione della seduta del comitato esecutivo del 21 settembre che, malgrado i crescenti malumori e il tentativo dell'opposizione interna di operare un cambio al vertice, non convinsero Dragnea a presentare le proprie dimissioni. Il presidente del PSD, di contro, ricevette la conferma del sostegno della maggior parte di membri della direzione, mentre il 5 novembre ottenne dal comitato esecutivo l'espulsione dei dissidenti \u021au\u021buianu e Neac\u0219u (53 voti contro 9). In segno di protesta Gabriela Firea diede le proprie dimissioni da presidente della sezione di Bucarest, mentre nel corso dei giorni successivi numerosi parlamentari passarono al gruppo PRO Romania di Victor Ponta.\nCon l'obiettivo di rafforzare la coesione del partito, nel corso della seduta del comitato esecutivo del 19 novembre 2018 furono stabilite le nuove nomine della dirigenza (Codrin \u0218tef\u0103nescu sostitu\u00ec Neac\u0219u alla segreteria generale, mentre Fifor assunse nuovamente la guida del consiglio nazionale) e la realizzazione di un ampio rimpasto di governo, fortemente voluto da Dragnea per allontanare i membri dell'opposizione interna, tra i quali St\u0103nescu, che diede le proprie dimissioni il 26 novembre.\nL'idea del rimpasto, per\u00f2, fu ostacolata dal presidente della repubblica Iohannis, che si rifiut\u00f2 di firmare i decreti di nomina di alcuni ministri, inasprendo ulteriormente i rapporti tra governo e presidenza e aprendo una crisi che si risolse solamente nel febbraio 2019, con la designazione dei nuovi ministri titolari dopo vari ricorsi presentati dal PSD alla corte costituzionale.\nElezioni europee e referendum sulla giustizia del 2019.\nSul piano della giustizia, nel novembre 2018 un rapporto della Commissione europea invi\u00f2 al governo raccomandazioni speciali, accusando il paese di fare passi indietro sul piano della lotta alla corruzione, mentre parte della stampa internazionale inizi\u00f2 ad accostare le manovre del PSD a quelle dei governi populisti conservatori e antieuropeisti in crescita nell'est Europa (Ungheria e Polonia). A margine dell'inizio del semestre romeno di Presidenza del Consiglio dell'Unione europea (dal 1\u00ba gennaio al 30 giugno 2019), infatti, le politiche del governo furono oggetto dei dubbi dell'opinione pubblica. Gli scontri tra Bucarest e le istituzioni europee crebbero fra l'autunno del 2018 e la primavera del 2019, con l'adozione di un linguaggio sempre pi\u00f9 duro nei confronti delle strutture sovranazionali, ritenute colpevoli dagli alti esponenti del PSD di interferire in questioni politiche interne. Opponendosi al quadro politico del PSD, Iohannis fu promotore di un referendum in tema di giustizia per impedire al governo di emanare un eventuale decreto di amnistia per fatti di corruzione o realizzare altre ordinanze d'urgenza sull'ordinamento giudiziario. Questo avrebbe avuto luogo il 26 maggio 2019, stesso giorno delle elezioni per il parlamento europeo.\nIl 28 marzo il partito sigl\u00f2 un protocollo di alleanza con il Partito Nazionale Contadino Cristiano Democratico (PN\u021aCD) e il Partito Ecologista Romeno (PER), che si impegnavano a sostenere il PSD. In campagna elettorale, coordinata dal tesoriere Mircea Dr\u0103ghici, il partito punt\u00f2 su una retorica dagli accenti nazionalisti ed euroscettici. Nei suoi discorsi Liviu Dragnea lanci\u00f2 una serie di attacchi all'indirizzo del presidente Iohannis, delle multinazionali straniere presenti nel paese, ritenute colpevoli di sfruttare la Romania, e ai quadri gerarchici dell'Unione europea, considerati poco attenti alla specificit\u00e0 rumena. La sua opinione riguardo ai futuri europarlamentari PSD era che questi avrebbero dovuto proteggere gli interessi nazionali del paese, mentre un ulteriore tema di campagna fu quello dell'ipotesi di introdurre misure protezioniste in favore del consumo di frutta e verdura di origine rumena, considerate di qualit\u00e0 superiore in contrapposizione a quelle di importazione. Tali argomenti, tuttavia, non furono sostenuti dal Partito del Socialismo Europeo, che in aprile decise di congelare temporaneamente i rapporti con il PSD, fino a quando questo non avrebbe chiarito le proprie politiche.\nIl voto non premi\u00f2 la coalizione di governo PSD-ALDE, mentre segn\u00f2 il netto successo del PNL (27%) e la potente crescita dell'USR, che si conferm\u00f2 su percentuali simili a quelle del PSD (22%). Il referendum sulla giustizia, parimenti, raggiunse il quorum e vinse il \"S\u00ec\" alle proposte di Iohannis. Dragnea riconobbe la sconfitta, ma dichiar\u00f2 che il partito non avrebbe lasciato la guida del governo, come richiesto dall'opposizione. All'interno dello stesso PSD, tuttavia, si sollevarono voci di malcontento a causa del risultato negativo. Il vicepresidente Marian Opri\u0219an afferm\u00f2 di aspettarsi l'addio di Dragnea alla presidenza, mentre il sindaco di Bucarest Gabriela Firea sottoline\u00f2 che il PSD era a rischio di sparizione, come risultato delle sue politiche degli ultimi anni, e aveva bisogno di rilanciarsi per dimostrarsi come forza politica credibile.\nLa presidenza D\u0103ncil\u0103.\nFine dell'era Dragnea.\nIl 27 maggio 2019, quando lo spoglio per le europee non era ancora stato completato, l'Alta corte di cassazione e giustizia si pronunci\u00f2 in via definitiva sull'inchiesta nella quale Dragnea figurava come imputato per abuso d'ufficio. Dopo numerosi rinvii, il tribunale condann\u00f2 il leader del PSD a tre anni e sei mesi di detenzione, aprendo un'ulteriore breccia nel partito. Il primo ministro Viorica D\u0103ncil\u0103, quindi, in qualit\u00e0 di presidente esecutivo del PSD assunse ad interim la funzione di presidente del partito e annunci\u00f2 che, malgrado la gravit\u00e0 della situazione, non avrebbe rassegnato le proprie dimissioni.\nIl 28 maggio il comitato esecutivo nazionale, convocato d'urgenza dal premier, stabil\u00ec le nuove nomine per la dirigenza, con l'allontanamento di alcune figure vicine a Liviu Dragnea (come Anca Alexandrescu, Darius V\u00e2lcov e Codrin \u0218tef\u0103nescu), e pianific\u00f2 la strategia per i mesi successivi. D\u0103ncil\u0103 indic\u00f2 che avrebbe riallacciato i rapporti con i partner europei e fece un appello all'unit\u00e0 del PSD, richiamando nel partito figure che in passato lo avevano lasciato, come l'ex presidente Mircea Geoan\u0103 e il sindaco di Ia\u0219i Mihai Chirica che, per\u00f2, rifiutarono l'invito. Nello stesso momento altri elementi della vecchia guardia, Adrian N\u0103stase e Octav Cozm\u00e2nca, annunciarono la creazione di un gruppo di supporto per il PSD, per aiutarlo ad uscire dalla difficile situazione.\nIl comitato esecutivo nazionale del 28 maggio elesse ad interim l'intero gruppo dirigente in attesa di un nuovo congresso. Viorica D\u0103ncil\u0103 fu confermata presidente, Gabriela Firea torn\u00f2 alla guida della sezione del PSD di Bucarest e riprese il ruolo di vicepresidente, Paul St\u0103nescu sostitu\u00ec la D\u0103ncil\u0103 nella funzione di presidente esecutivo, Rodica Nassar assunse l'incarico di segretario generale al posto di Codrin \u0218tef\u0103nescu. La posizione vacante di presidente della camera dei deputati, lasciata libera da Dragnea, il 29 maggio fu colmata da Marcel Ciolacu, eletto con i voti di PSD, ALDE e PRO Romania, che sconfisse il candidato dell'opposizione Raluca Turcan. Il 5 giugno Mihai Fifor fu nominato nuovo portavoce del partito al posto di Lia Olgu\u021ba Vasilescu, mentre Mircea Dr\u0103ghici rinunci\u00f2 al ruolo di tesoriere. Nel mese di settembre l'incarico di portavoce fu poi assegnato a Valeriu Steriu.\nIl 7 giugno il comitato esecutivo approv\u00f2 a maggioranza la celebrazione immediata di un congresso, il 29 giugno, per la scelta del nuovo presidente. Alla mozione si opposero Gabriela Firea, Marcel Ciolacu e Paul St\u0103nescu, che ritenevano prioritaria una pi\u00f9 approfondita analisi della sconfitta prima di procedere alle nomine della dirigenza e proponevano di posticipare il congresso in autunno. Dopo poco pi\u00f9 di una settimana dall'assunzione dell'incarico, quindi, St\u0103nescu si dimise da presidente esecutivo. Il 10 giugno Viorica D\u0103ncil\u0103 annunci\u00f2 la propria candidatura alla presidenza del partito, mentre il voto del congresso del 29 giugno la convalid\u00f2 come presidente titolare, superando ampiamente i concorrenti alla funzione Liviu Ple\u0219oianu, \u0218erban Nicolae ed Ecaterina Andronescu. Al suo fianco vennero eletti Eugen Teodorovici (presidente esecutivo) e Mihai Fifor (segretario generale). Nel suo discorso davanti alla platea D\u0103ncil\u0103 dichiar\u00f2 che sotto la sua guida il governo non avrebbe pi\u00f9 emanato alcun'ordinanza d'urgenza in tema di giustizia e che il partito avrebbe appoggiato apertamente i valori europei e di sinistra. Il 24 agosto il congresso del PSD, alla presenza del presidente del Partito Socialista Europeo, Sergej Stani\u0161ev, la indic\u00f2 come proprio candidato alla presidenza della repubblica.\nCaduta del governo D\u0103ncil\u0103.\nMentre a ridosso delle elezioni europee l'UDMR stracci\u00f2 il protocollo di collaborazione stretto con il PSD, nell'estate del 2019 anche la coalizione di governo inizi\u00f2 a mostrare segni di cedimento. Nell'ALDE emersero dei malumori riguardanti la continuazione della partecipazione al gabinetto D\u0103ncil\u0103, mentre il partito avvi\u00f2 le trattative per un'alleanza con PRO Romania di Victor Ponta. T\u0103riceanu non neg\u00f2 l'esistenza di dubbi sul sostegno alla legge di revisione di bilancio proposta dal PSD, ritenuta non realistica, nonch\u00e9 sulla necessit\u00e0 dell'alleanza con i socialdemocratici, nel contesto in cui i due partiti avrebbero presentato candidati separati alle elezioni presidenziali. Il 12 agosto T\u0103riceanu chiese al primo ministro di procedere urgentemente alla redazione di un nuovo programma di governo e di realizzare una ristrutturazione completa dei ministeri facenti capo all'esecutivo, che avrebbe dovuto ottenere un nuovo voto d'investitura da parte del parlamento. Mentre D\u0103ncil\u0103 propose un semplice rimpasto, T\u0103riceanu rigett\u00f2 l'offerta. Ritenendo le fratture insanabili, il 26 agosto la delegazione permanente dell'ALDE vot\u00f2 a favore dell'uscita del partito della maggioranza.\nViorica D\u0103ncil\u0103 conferm\u00f2 che il governo avrebbe continuato sulla propria strada, malgrado una sottilissima maggioranza. Per rafforzare il proprio peso parlamentare il premier prov\u00f2 a convincere diversi membri dell'ALDE delusi dalla scelta di T\u0103riceanu ad unirsi al PSD, offrendo loro degli incarichi ministeriali. Nel quadro di tale strategia il partito forn\u00ec il proprio sostegno per l'elezione alla presidenza del senato al membro ALDE Teodor Mele\u0219canu, riuscendo a farlo eleggere. La nomina dei nuovi ministri, tuttavia, fu rifiutata dalla presidenza della repubblica, che pretendeva che il governo si presentasse in parlamento per ottenere un nuovo voto di fiducia dopo l'uscita dell'ALDE. Nel pieno di un ampio conflitto istituzionale tra Iohannis e D\u0103ncil\u0103, il 10 ottobre 2019 l'opposizione riusc\u00ec a battere il governo su una mozione di sfiducia, obbligandolo alle dimissioni. A favore della sfiducia votarono persino alcuni membri del PSD, tra i quali il leader dell'organizzazione giovanile Gabriel Petrea, successivamente espulso dal partito e sostituito ad interim da Alfred Simonis a capo dei giovani socialdemocratici. Il 4 novembre 2019 il parlamento invest\u00ec quale nuovo primo ministro Ludovic Orban (PNL), mentre il PSD pass\u00f2 all'opposizione.\nElezioni presidenziali del 2019.\nNel corso del 2019 il partito continu\u00f2 a perdere sostegno politico sull'onda delle proteste anticorruzione, appoggiate anche dal presidente della repubblica, arrivando fortemente indebolito alle elezioni presidenziali, con il rischio di non accedere al ballottaggio. Viorica D\u0103ncil\u0103 present\u00f2 il proprio programma due giorni dopo il voto di sfiducia al suo governo, il 12 ottobre. Nel corso della campagna elettorale, curata da Lia Olgu\u021ba Vasilescu, si concentr\u00f2 sui successi del proprio governo e sugli attacchi all'avversario Klaus Iohannis, ritenuto colpevole del blocco istituzionale dei mesi precedenti. Al primo turno il candidato del PSD riusc\u00ec ad ottenere il 22%, qualificandosi al ballottaggio contro quello del PNL, che aveva conquistato il 38%. L'esito del secondo turno fu impietoso per il PSD, che non riusc\u00ec a ribaltare le previsioni dei sondaggi, conseguendo il peggior risultato mai ottenuto dal PSD e dal centro-sinistra romeno ad un ballottaggio presidenziale, circa 12 punti sotto il precedente record negativo di Victor Ponta, che nel 2014 aveva ottenuto il 45%. Iohannis vinse facilmente con il 65%, elemento che innesc\u00f2 una dura crisi nei ranghi del Partito Social Democratico.\nIl comitato esecutivo del partito convocato il 27 novembre, infatti, stabil\u00ec l'azzeramento dei propri quadri dirigenziali, con la creazione di un organo dirigente collettivo e il contemporaneo scioglimento dell'ufficio permanente nazionale, fino ad un nuovo congresso da celebrarsi nel febbraio 2020. Marcel Ciolacu assunse la presidenza ad interim, il ruolo di presidente esecutivo fu eliminato e quello di segretario generale ad interim fu dato a Paul St\u0103nescu. Al loro fianco avrebbero agito altri 15 colleghi, in qualit\u00e0 di membri della dirigenza collettiva. Viorica D\u0103ncil\u0103 sarebbe tornata alla guida dell'organizzazione femminile, condotta ad interim da Rovana Plumb dal marzo 2018.\nLa presidenza Ciolacu.\nOpposizione al governo Orban.\nPur passato all'opposizione alla fine del 2019, il PSD godeva di un cospicuo numero di parlamentari che mettevano in discussione la solidit\u00e0 della maggioranza del governo PNL. Grazie a tale superiorit\u00e0 nel febbraio 2020 il partito riusc\u00ec a costringere il primo ministro alle dimissioni tramite una mozione di sfiducia, presentata dopo che l'esecutivo aveva provato ad introdurre una legge che modificava i regolamenti per le elezioni locali. Nonostante ci\u00f2, il presidente della repubblica Iohannis confer\u00ec nuovamente l'incarico di premier a Ludovic Orban che, per via dell'esplosione dell'epidemia di coronavirus in Romania e vista la necessit\u00e0 di un governo titolare per fronteggiare l'emergenza sanitaria, riusc\u00ec a costituire una nuova maggioranza. In tale occasione per senso di responsabilit\u00e0 persino il PSD diede il proprio voto favorevole per l'investitura del governo PNL.\nConferma della leadership di Marcel Ciolacu.\nMentre il congresso straordinario per la scelta dei quadri dirigenti titolari fu inizialmente annunciato per febbraio, questo ebbe luogo online il 22 agosto 2020, a causa dei ritardi imposti dalle misure per fronteggiare la pandemia di COVID-19. Presentarono la propria candidatura alla presidenza Marcel Ciolacu, con il documento programmatico \u00abLa ricostruzione del PSD - Una visione politica di sinistra per un partito europeo\u00bb (\u00ab\"Reconstruc\u021bia PSD - O viziune politic\u0103 de st\u00e2nga pentru un partid european\"\u00bb), ed Eugen Teodorovici, che accusava il presidente ad interim di non possedere le qualit\u00e0 necessarie per condurre il partito e di aver violato le norme dello statuto. Teodorovici si appell\u00f2 persino alla giustizia contro l'avversario, chiedendo al tribunale di Bucarest di rinviare il congresso, reclamando di essere l'unico rappresentante legittimo del PSD eletto nel corso del precedente congresso del giugno 2019 e aggiungendo che la revoca del suo ruolo di presidente esecutivo era stata realizzata al di fuori delle previsioni dello statuto e, quindi, illegittima. Teodorovici ribad\u00ec che il progetto di Ciolacu, che al congresso prevedeva di far adottare una modifica che permetteva al presidente di proporre i nomi che avrebbero costituito l'intera dirigenza, rappresentava un'ulteriore trasgressione normativa. Ciolacu, infatti, si candidava per la funzione di presidente insieme ad una squadra da lui scelta. Teodorovici si presentava solamente come presidente.\nNonostante le polemiche, l'opposizione di Teodorovici rappresentava una posizione minoritaria all'interno del partito. Ciolacu fu riconfermato presidente titolare con 1.310 voti su 1.450 (i voti per Teodorovici furono 91 e le schede nulle 49). Il programma di Ciolacu prevedeva esplicitamente un forte distaccamento dalle politiche del PSD degli ultimi anni, promettendo di escludere nuove diatribe con la giustizia e tentativi di influenzare la magistratura, nonch\u00e9 di battersi contro il nepotismo, introducendo una regola che vietava la nomina in funzioni pubbliche dei parenti dei direttori delle rispettive strutture. Da programma il nuovo PSD si prefiggeva di rappresentare anche la classe media. In fase congressuale Ciolacu afferm\u00f2 che sotto la sua presidenza il partito non sarebbe pi\u00f9 stato guidato un \"padrone\", ma da una squadra composta da professionisti. Tra le pi\u00f9 rilevanti modifiche allo statuto vi fu anche la ridenominazione del Comitato esecutivo nazionale in Comitato nazionale politico (\"Comitetul Na\u021bional Politic\").\nAl suo fianco, Ciolacu indic\u00f2 Gabriela Firea e Sorin Grindeanu (rientrato nel PSD) come primi vicepresidenti, Paul St\u0103nescu come segretario generale e Vasile D\u00eencu come presidente del consiglio nazionale. D\u00eencu, tornato a far parte del partito dopo diversi anni, era gi\u00e0 presidente ad interim del consiglio nazionale dal 30 luglio.\nElezioni del 2020.\nAlle elezioni amministrative del settembre 2020 la dirigenza lasci\u00f2 libera ogni sezione locale di costituire alleanze con altri partiti, mentre a livello nazionale il 19 settembre Ciolacu annunci\u00f2 di aver trovato un accordo con PRO Romania per la formazione di maggioranze nei consigli distrettuali e locali. Il risultato del voto del 27 settembre, tuttavia, premi\u00f2 il PNL, mentre i socialdemocratici risultarono il secondo partito per numero di voti. Tra le citt\u00e0 principali il PSD vinse solamente a Craiova, dove present\u00f2 nuovamente Lia Olgu\u021ba Vasilescu, mentre il numero di presidenti dei consigli distrettuali scese dai ventotto del 2016 a venti. A Bucarest il sindaco uscente Gabriela Firea fu battuto dal candidato comune di PNL e USR PLUS, Nicu\u0219or Dan. A livello di seggi, in ogni caso, il PSD ottenne la maggioranza delle posizioni di presidente di consiglio distrettuale e di sindaco.\nIn seguito all'analisi della sconfitta, il 5 ottobre la dirigenza annunci\u00f2 di aver sollevato dai propri incarichi Marian Opri\u0219an (sconfitto per la prima volta in venti anni nella corsa alla presidenza del consiglio del distretto di Vrancea), Viorica D\u0103ncil\u0103 (sostituita alla guida dell'organizzazione femminile da Doina Federovici) e Niculae B\u0103d\u0103l\u0103u (rimpiazzato da Marian Mina al vertice della filiale del PSD del distretto di Giurgiu).\nTenendo fede al proprio progetto di rilancio, il presidente del consiglio nazionale del PSD Vasile D\u00eencu afferm\u00f2 che sarebbero state introdotte importanti modifiche nella selezione dei candidati alle elezioni parlamentari, in nome di un alto livello di integrit\u00e0. A conferma dei propositi di rinnovamento e di apertura al professionalismo Ciolacu present\u00f2 al pubblico le candidature nelle liste del PSD di numerosi esperti. Tra questi il presidente della Societ\u00e0 romena di microbiologia Alexandru Rafila e il direttore dell'istituto nazionale di malattie infettive \"Matei Bal\u0219\" Adrian Streniu Cercel. Tra gli argomenti utilizzati in campagna elettorale il PSD fece leva sull'adozione di importanti misure sul piano della sanit\u00e0, dell'economia e dell'istruzione, in contrapposizione alle iniziative intraprese dal PNL in questi campi nel periodo di emergenza sanitaria. Il programma di governo prevedeva numerosi aiuti per le fasce deboli e profondi investimenti per stimolare il settore privato.\nPur partendo da una posizione di svantaggio rispetto al PNL, i risultati del voto del 6 dicembre ribaltarono i sondaggi, con il PSD primo partito con il 29% e il PNL secondo con il 25%. Per tale motivo Ciolacu si present\u00f2 alle consultazioni con il presidente della repubblica proponendo il nome di Alexandru Rafila come primo ministro. Iohannis, ad ogni modo, rifiut\u00f2 categoricamente di incaricare il PSD di formare un governo. Il PNL, al contrario, riusc\u00ec a costituire un governo di coalizione di centro-destra insieme a USR PLUS e UDMR con a capo Florin C\u00ee\u021bu, che godeva del pieno appoggio del capo di Stato. Il PSD, quindi, and\u00f2 all'opposizione.\nLa Coalizione nazionale per la Romania.\nIl 5 ottobre 2021 il governo C\u00ee\u021bu fu battuto da una mozione di sfiducia presentata dal PSD e votata anche da USR PLUS (uscito dal governo il 7 settembre 2021) e AUR. La crisi politica per la definizione di una nuova maggioranza fu risolta dopo due mesi quando, nel novembre 2021, il PNL accett\u00f2 di collaborare con il PSD per la formazione di un governo di coalizione.\nEntrambi i partiti approvarono la soluzione di un governo di rotazione. Secondo gli accordi dell'alleanza chiamata Coalizione nazionale per la Romania il PNL avrebbe espresso il primo ministro fino al maggio 2023, quando il premier sarebbe diventato un membro del PSD. I socialdemocratici, quindi, entrarono nel governo presieduto da Nicolae Ciuc\u0103 con nove ministri e il segretario generale del governo. I contraenti giustificarono l'alleanza con la necessit\u00e0 di garantire un governo sostenuto un'ampia maggioranza, al fine di combattere gli effetti economici e sociali della pandemia di COVID-19, della crisi energetica e del cambiamento climatico.\nA margine degli accordi di governo la nuova maggioranza concord\u00f2 anche la variazione dei capi delle due camere. La presidenza della camera dei deputati il 23 novembre and\u00f2 a Marcel Ciolacu. Florin C\u00ee\u021bu (PNL) consegu\u00ec la presidenza del Senato."}
{"id": "8297138", "revid": "729019", "url": "https://it.wikipedia.org/wiki?curid=8297138", "title": "Duke University Press", "text": "Duke University Press \u00e8 una casa editrice accademica e universitaria affiliata della Universit\u00e0 Duke.\nAnnualmente, manda alle stampe circa 120 libri e una cinquantina di riviste accademiche, cos\u00ec come realizza cinque antologie elettroniche. La societ\u00e0 pubblica principalmente sulle discipline umanistiche e scienze sociali ma \u00e8 anche particolarmente nota per le sue riviste matematiche.\nStoria.\nL'azienda venne fondata nel 1921 come Trinity College Press da William T. Laprade, che ne fu anche primo direttore. Following a restructuring and expansion, the name was changed to \"Duke University Press\" in 1926 with William K. Boyd taking over as director.\nOpen access.\nDuke \u00e8 uno dei tredici editori a partecipare al pilot Knowledge Unlatched, un approccio del consorzio bibliotecario globale al finanziamento per i libri ad accesso aperto, fornendo quattro libri per la Pilot Collection."}
{"id": "8297142", "revid": "767487", "url": "https://it.wikipedia.org/wiki?curid=8297142", "title": "Geukan jigeop", "text": "Geukan jigeop (), noto anche con il titolo internazionale in lingua inglese Extreme Job, \u00e8 un film del 2019 diretto da Lee Byeong-heon.\nTrama.\nUn gruppo di giovani investigatori della squadra narcotici, capitanati da Go, dopo l'ennesimo insuccesso vengono incaricati di sorvegliare una pericolosa banda di spacciatori. Per farlo, aprono come copertura un ristorante di pollo, la cui specialit\u00e0 diventa incredibilmente estremamente popolare, tanto da farli diventare celebri. Il gruppo deve cos\u00ec gestire l'inaspettata situazione, senza tuttavia trascurare il proprio obiettivo originario.\nDistribuzione.\nIn Corea del Sud, la pellicola \u00e8 stata distribuita a partire dal 23 gennaio 2019 da CJ Entertainment."}
{"id": "8297145", "revid": "1543377", "url": "https://it.wikipedia.org/wiki?curid=8297145", "title": "Morte per dote", "text": "La morte per dote (o omicidio di dote) \u00e8 l'uccisione o l'induzione al suicidio delle donne attraverso tortura e molestie da parte di mariti o suoceri per una disputa sulla loro dote. Le morti per dote avvengono principalmente in India, Pakistan, Bangladesh e Iran. Nel 2010 in India si sono verificati 8.381 casi di morte per dote, circa 1.4 morti ogni 100.000 donne. La morte per dote rappresenta circa il 40-50% dei femminicidi avvenuti in India, un trend che si \u00e8 mantenuto stabile nel periodo tra il 1999 e il 2016.\nLa morte per dote \u00e8 considerata una delle categorie di femminicidio oltre che una delle molte categorie di violenza contro le donne, insieme allo stupro, alla mutilazione genitale femminile e alle aggressioni con acido.\nCause e statistiche.\nNel subcontinente indiano, per tradizione la ragazza da sposare deve portare alla famiglia dello sposo una dote molto consistente. Per procurare una dote alla figlia, le famiglie arrivano a indebitarsi e i ricercatori hanno osservato una correlazione fra le oscillazioni nel prezzo dell'oro e le percentuali di aborto selettivo femminile.\nBangladesh.\nNel 2018, una donna bengalese denunci\u00f2 il marito e la famiglia di lui per averla convinta a sottoporsi a un'operazione chirurgica in cui le \u00e8 stato asportato un rene senza informarla: il marito aveva venduto il rene della moglie sul mercato nero degli organi, al prezzo della dote che la famiglia della sposa non riusciva a pagare.\nIndia.\nIl governo indiano ha reso illegale la pratica della dote con il \"Dowry prohibition act\" nel 1961, ciononostante la pratica continua e non di rado produce forti tensioni fra i due sposi e fra le due famiglie. \nCi sono casi documentati in cui la famiglia dello sposo, scontenta della dote corrisposta dalla famiglia della sposa, ha ucciso la donna, simulando un suicidio o un incidente domestico. Questa pratica \u00e8 denominata \"bride burning\".\nSebbene le morti per dote in India non si limitano solo a una religione specifica, sono pi\u00f9 frequenti nelle comunit\u00e0 Hindi e Sikh del nord del paese, in particolare nel Punjab, nel Rajasthan e nell'Uttar Pradesh.\nPakistan.\nNel Pakistan la dote (chiamata \"Jahez\") \u00e8 parte della cultura e si stima che avvenga in circa il 95% dei matrimoni in tutte le regioni del paese. Il pagamento avviene attraverso il trasferimento della dote dalla famiglia della sposa a quella dello sposo. Le morti per dote sono aumentate nel corso delle ultime decadi. Con circa 2000 morti per dote annuali, e un tasso di circa 2.45 morti ogni 100.000 donne, il Pakistan ha il tasso pi\u00f9 alto al mondo."}
{"id": "8297148", "revid": "149485", "url": "https://it.wikipedia.org/wiki?curid=8297148", "title": "Volodomyr Zelensky", "text": ""}
{"id": "8297150", "revid": "1346043", "url": "https://it.wikipedia.org/wiki?curid=8297150", "title": "Extreme Job", "text": ""}
{"id": "8297152", "revid": "547034", "url": "https://it.wikipedia.org/wiki?curid=8297152", "title": "Madonna di Pin\u00e9", "text": "Con l'appellativo Madonna di Pin\u00e9 si fa riferimento alle apparizioni mariane che sarebbero avvenute tra il 1729 e il 1730 a Montagnaga, sull'altopiano di Pin\u00e9, alla pastorella Domenica Targa.\nStoria.\nGiacomo Moser, un contadino di Montagnaga, si era recato pi\u00f9 volte agli inizi del Settecento al santuario della Madonna di Caravaggio e in una di queste occasioni aveva portato con s\u00e9, al ritorno, un'immagine della Madonna di Caravaggio, che esponeva su di un altare della locale chiesa di Sant'Anna ogni 26 maggio. \nDomenica Targa (9 agosto 1699 - 24 ottobre 1764, nata a Guarda, paese distante poche centinaia di metri da Montagnaga, oggi nel comune di Pergine Valsugana) era una fra i tanti paesani incuriositi dal racconto delle grazie ricevute da chi si \u00e8 recato alla Madonna di Caravaggio, tuttavia non ottenne dai genitori il consenso per recarsi al celebre santuario bergamasco. Verso mezzogiorno del 14 maggio 1729, Domenica si trovava a pascolare il bestiame nella conca del \"Palustel\" (l'odierna conca della Comparsa), recitando il rosario, quand'ecco le apparve una donna in vesti bianche: la Vergine istru\u00ec Domenica di non insistere per andare a Caravaggio, ma di recarsi invece nella chiesa di Sant'Anna la sera dell'Ascensione (che quell'anno cadeva proprio il 26 maggio), e di inginocchiarsi davanti al quadro della Madonna che sarebbe stato esposto: cos\u00ec facendo avrebbe visto \"una cosa bellissima\".\nDomenica ubbid\u00ec e, la sera dell'Ascensione, mentre durante la Messa si cantavano le litanie dei santi, si inginocchi\u00f2 davanti al quadro e cadde ripiegata sul fianco destro, restando rapita in quella posizione fino a che i sacerdoti, a celebrazione terminata, andarono a ridestarla: ad essi, la giovinetta rifer\u00ec di aver visto Maria Vergine con il Bambino in braccio e il rosario nella mano destra, che la invitava a testimoniare a tutti quanto aveva visto. Se da una parte l'annuncio venne colto con un certo scetticismo (specialmente da parte dei sacerdoti), tra il popolo crebbe comunque la devozione verso la Madonna di Caravaggio, e Giacomo Moser commission\u00f2 ad una pittrice trentina, Elena Zambaiti, un secondo quadro dell'apparizione bergamasca, mentre il conte e canonico Girolamo Bucelleni fece ricostruire l'altare della chiesa nelle forme attuali: la benedizione del nuovo altare venne fissata all'8 settembre dello stesso anno, con rito solenne e partecipazione del pievano di Pin\u00e9. Proprio durante questa celebrazione la Vergine apparve a Domenica per la terza volta: in questa occasione, il Bambino in braccio a Maria era ferito e sanguinante (a causa dei peccati), e la stessa era accompagnata dai santi Giuseppe, Gioacchino e Anna; la Vergine benedisse personalmente il nuovo quadro e disse a Domenica di informare i fedeli che in quel luogo Ella avrebbe ascoltato le loro preghiere; anche in questo caso, la rivelazione incontr\u00f2 incredulit\u00e0 da parte del clero.\nDue giorni dopo, la Madonna apparve nuovamente a Domenica, stavolta in localit\u00e0 \"Pralongo\", esortandola a confidarsi con don Michele Bernardi, suo confessore: tramite l'intervento di quest'ultimo la diocesi apr\u00ec un regolare processo canonico che avrebbe autorizzato infine la celebrazione solenne della festa della comparsa di Maria a Montagnaga il 26 maggio. L'ultima apparizione, datata 26 maggio 1730, avvenne nuovamente nella chiesa di Sant'Anna: Maria, seguita da uno stuolo di vergini, manifest\u00f2 la propria soddisfazione a Domenica e oper\u00f2 alcune guarigioni, per poi andarsene.\nLista delle apparizioni.\nLe cinque apparizioni sono le seguenti:\nUfficialit\u00e0.\nIl processo canonico riguardante i fatti di Montagnaga si svolse dal 20 al 23 maggio 1730 nel castello del Buonconsiglio a Trento, presieduto da don Antonio Flamacino, esaminatore prosinodale ed economo della Camera vescovile; riprese poi il 22 agosto 1730 a Montagnaga. In entrambe le sedute, Domenica Targa venne interrogata esponendo i fatti, cos\u00ec come altri testimoni, e tutti i resoconti risultarono coerenti tra loro. Tuttavia, se da una parte il processo consent\u00ec la celebrazione dell'evento, la Chiesa cattolica non si pronunci\u00f2 mai ufficialmente, pro o contro, sulle apparizioni.\nCi\u00f2 non ha impedito comunque il fiorire del culto, che vide tra l'altro la trasformazione della conca e della chiesa di Sant'Anna in luoghi di pellegrinaggio, la ricostruzione e ampliamento della chiesa stessa (nota ad oggi come santuario della Comparsa) e infine anche la costruzione del monumento al Redentore, con la partecipazione di figure di rilievo del clero trentino."}
{"id": "8297154", "revid": "1305772", "url": "https://it.wikipedia.org/wiki?curid=8297154", "title": "Acido lamenallenico", "text": "L'acido lamenallenico \u00e8 un acido grasso lineare con formula di struttura: CH3-CH=CH-(CH2)8-CH=C=CH-(CH2)3-COOH. Si tratta di uno dei rari acidi grassi allenici rilevabili in natura, probabilmente biosintetizzato dall'acido laballenico.\nAlcuni autori hanno attribuito al doppio legame in posizione 16=17 la configurazione cis. \nIl gruppo allenico \u00e8 responsabile della marcata attivit\u00e0 ottica ([\u03b1]D20 = \u221247\u00b0) dell'acido lamenallenico. L'acido lamenallenico \u00e8 levogiro con configurazione (R).\n\u00c8 stato isolato per la prima volta da Mikolajczak, Rogers, Smith, e Wolff, nel 1967, nell'olio di semi del \"Lamium purpureum\" (10-16%), una pianta della famiglia delle \"lamiaceae\". Si trova anche nell'olio di semi di altre \"lamiaceae: Lamium maculatum\" (\u2248 8%), \"Lamium album\" (\u2248 5%), \"Lamium amplexicaule\" (\u2248 5%). \nVoci correlate.\n "}
{"id": "8297155", "revid": "47767", "url": "https://it.wikipedia.org/wiki?curid=8297155", "title": "Monumento al Redentore (Montagnaga)", "text": "Il monumento al Redentore \u00e8 un luogo di culto cattolico situato a poca distanza dal paese di Montagnaga (frazione di Baselga di Pin\u00e9), sull'altura sovrastante la \"Conca della Comparsa\" dove sono avvenute alcune delle apparizioni della Madonna di Pin\u00e9.\nStoria.\nIl monumento al Redentore venne edificato su iniziativa di don Giuseppe Zanotelli, cogliendo l'invito di Papa Leone XIII a costruire in ogni diocesi un memoriale in ricordo dell'anno santo della redenzione; il progetto venne affidato al capomastro di Montagnaga Fortunato Bernardi, poi modificato dall'ingegnere Emilio Paor. Poich\u00e9 il terreno su cui sarebbe sorto l'edificio appartiene giuridicamente al comune di Pergine Valsugana, la posa della prima pietra venne affidata, il 14 maggio 1900, a don Giovanni Battista Inama, parroco di Pergine e presidente del comitato diocesano per l'Azione Cattolica. Completato nel 1906, venne consacrato dal vescovo di Trento Celestino Endrici.\nAll'interno del monumento si trova una copia della Scala Santa (e della relativa cappella) di San Giovanni in Laterano a Roma, nei cui gradini sono conservati ventotto campioni di terra provenienti dalla Terrasanta, inviati sempre da don Zanotelli; le decorazioni della scala e della cappella furono affidate a Sigismondo Nardi, aiutato da Antonio Mosca e Igino Simboli; gli stucchi furono realizzati da Pasquale, Antonio e Pasqualino Bianchi e i dorati da Carlo Pontata di Borgo Valsugana.\nL'edificio venne consacrato nel settembre 1906, e sub\u00ec vari restauri nella seconda met\u00e0 del XX secolo e un altro, piuttosto importante, fra il 2011 e il 2012, supervisionato dagli architetti Alessandro Giovannini e Cristina Mayer e dall'ingegnere Paolo Mayr.\nDescrizione.\nIl monumento consiste di un grande edificio orientato ad est, realizzato in muratura di pietrame intonacata sia dentro, sia fuori, con un avancorpo a pianta rettangolare. La facciata, rettilinea, \u00e8 affiancata da due torrette rientranti percorse da paraste tuscaniche e dotate di finestre con frontone ad arco ribassato; ciascuna termina con una cella campanaria a quattro fronti, con colonne tuscaniche che sostengono un frontone triangolare e chiusa da una cuspide ottagonale. La facciata \u00e8 ripartita in tre da paraste ioniche e in ciascun settore si apre un portale architravato (quelli laterali sormontati da un timpano triangolare e da una finestra centinata, quello centrale, pi\u00f9 grande, da un frontone ad arco ribassato e da una cartella con arme). La cima della facciata \u00e8 costituita da un basso attico su cui svettano tre statue (di cui una di Cristo Redentore) e due vasi.\nDai tre portali partono altrettante scalinate (quella centrale \u00e8 la replica della Scala Santa di Roma, e pu\u00f2 essere percorsa solo in ginocchio), che lateralmente si aprono all'esterno con sei arcate rampanti con balaustra e cancellata, che seguono l'ascesa dei gradini; i soffitti sono a volta a crociera sulle scalinate laterali, e a volta a botte su quella centrale.\nTutte e tre le scalinate conducono ad una cappella sopraelevata, preceduta da un atrio con volta a botte unghiata; la cappella \u00e8 chiusa da una cupola sorretta da quattro pennacchi e dotate di catino absidale. Sotto alla cappella si trova una cripta.\nInterno.\nL'ambiente della Scala Santa \u00e8 decorato da opere che raffigurano episodi della vita di Ges\u00f9: appena oltre l'ingresso, due gruppi lignei rappresentano l'Ecce Homo e il bacio di Giuda, mentre varie scene sono affrescate sulle pareti laterali. Nella cappella si trova un altare con un Calvario ligneo, copia esatta di quello esposto nel duomo di Trento."}
{"id": "8297162", "revid": "799790", "url": "https://it.wikipedia.org/wiki?curid=8297162", "title": "Union Films", "text": "La Union Films \u00e8 stata una casa di produzione cinematografica delle Indie orientali olandesi, con sede a Batavia.\nFondata nel 1940 dagli imprenditori cinesi etnici Ang Hock Liem e Tjoa Ma Tjoen durante il rilancio dell'industria cinematografica delle Indie, produsse soltanto sette film in bianco e nero, diretti alternatamente da quattro registi (anch'essi di etnia cino-indonesiana) e venne smantellata nel 1942, in seguito all'occupazione giapponese delle Indie.\nAlcuni lungometraggi della Union Films, sceneggiati da Saeroen, tentarono da una parte di andare incontro ai gusti dell'intellighenzia indonesiana allora in ascesa, mentre dall'altra di distaccarsi dalle convenzioni teatrali tipici del cinema autoctono. Questo processo prosegu\u00ec anche dopo l'abbandono di Saeroen, passato alla concorrente Star Film nel 1941, raggiungendo un completo realismo nelle ultime due produzioni, \"Soeara Berbisa\" e \"Mega Mendoeng\". Tutte le pellicole dello studio, sebbene avessero contribuito a lanciare le carriere degli attori Rendra Karno e Djoewariah, sono considerate perdute.\nStoria.\nLa fondazione (1940).\nA seguito del successo commerciale di \"Terang Boelan\" di Albert Balink (1937), \"Fatima\" dei fratelli Wong (1938) e \"Alang-Alang\" di The Teng Chun (1939), rinacque l'industria cinematografica nelle Indie occidentali olandesi, gravemente indebolita dalla Grande Depressione. Le produzioni aumentarono repentinamente nel 1940 tanto che aprirono ben quattro nuove case di produzione, tra cui la Union Films. Questa fu fondata dal cinese etnico Ang Hock Liem, un uomo d'affari che svolse anche la mansione di produttore, lasciando la direzione aziendale al collega Tjoa Ma Tjoen. La sede era a Prinsenlaan, Batavia (ora Mangga Besar, Giacarta) e, secondo un comunicato stampa, il suo obiettivo era:\nLe produzioni (1940-1942).\nLa neonata Union realizz\u00f2 subito nel luglio di quell'anno la sua prima pellicola, \"Kedok Ketawa\". Basata sulla storia di una giovane coppia che affronta dei criminali con l'aiuto di un bandito mascherato, fu diretta da Jo An Djan ed interpretata da Oedjang, Fatimah e dal pittore Basoeki Resobowo (ingaggiato per via del suo elevato grado di istruzione, ritenuto un valido strumento promozionale presso il pubblico pi\u00f9 raffinato). Venne ben accolta dalla critica: una recensione del \"Bataviaasch Nieuwsblad\" ne lod\u00f2 la fotografia e il giornalista Saeroen scrisse nel \"Pemandangan\" che la qualit\u00e0 del film era paragonabile alle produzioni hollywoodiane.\nColpita da questa sua felice dichiarazione e considerati soprattutto i suoi precedenti successi nell'ideazione di \"Terang Boelan\" e di numerosi altri film della Tan's Film, la Union decise di contattarlo e di assumerlo come sceneggiatore. Saeroen perci\u00f2 sceneggi\u00f2 il successivo \"Harta Berdarah\", girato da R Hu e Rd Ariffien, acquisiti dopo l'abbandono di Jo An Djan per la Populair's Film. La pellicola, in cui un ragazzo tenta di convincere un avaro hadji di essere pi\u00f9 caritatevole (interpretati rispettivamente dal cantante \"kroncong\" Soelastri e dall'artista marziale di silat Zonder, scelti per attirare un maggior numero di spettatori), usc\u00ec nell'ottobre del 1940 e riscosse anch'essa un buon successo di pubblico e critica.\nNel febbraio 1941 venne distribuito il terzo lungometraggio \"Bajar dengan Djiwa\". Diretto sempre da R Hu, \u00e8 un dramma in cui una fanciulla viene venduta ad un usuraio dal padre per pagarsi dei debiti. Segn\u00f2 il debutto sugli schermi di Djoewariah, che sarebbe diventata l'attrice di punta della casa di produzione. \nAriffien, intanto, venne mandato a dirigere \"Asmara Moerni\", l'ultimo scritto da Saeroen e che tratta della tormentata storia d'amore tra un giovane medico (l'allora militante politico nonch\u00e9 vero dottore Adnan Kapau Gani, scelto dal regista con la speranza di raggiungere un pubblico maggiormente istruito) e la sua domestica, i quali riusciranno a sposarsi soltanto dopo che ella sar\u00e0 riuscita a ricevere un'educazione appropriata. Distribuito ad aprile, divise la critica: nel \"Bataviaasch Nieuwsblad\" comparvero infatti due recensioni contrastanti, delle quali una lo giudicava \u00abaffascinante\u00bb, mentre l'altra troppo dipendente da quelle convenzioni teatrali dalle quali la Union voleva prendere le distanze.\nA luglio lo studio produsse \"Wanita dan Satria\", incentrato su una ragazza (Djoewariah) che rischia di cader vittima dei raggiri di un ricco donnaiolo che abusa del suo status sociale per sedurre e poi ingannare le donne. Il film fu pubblicizzato dalla Union ponendo l'accento della sua natura non teatrale, in special modo del cast (che includeva pure Moesa, Djoewita e Hidajat), e questa volta venne favorevolmente accolto dalla critica; nel \"Soerabaijasch Handelsblad\" fu scritto che: \nFu l'ultimo lavoro della compagnia diretto da Ariffien o scritto, come accennato, da Saeroen, entrambi i quali migrarono subito dopo verso la societ\u00e0 rivale Star Film.\nHu diresse quindi la pellicola successiva su sceneggiatura di Djojopranoto, \"Soeara Berbisa\", assistito alla regia dal tecnico del suono \"peranakan\" Boen Kin Nam. \u00c8 un dramma sulla rivalit\u00e0 di due giovani che competono per l'amore di una donna prima di sapere che sono fratelli separati dalla nascita. Raden Soekarno ricopr\u00ec il ruolo di protagonista al posto di Djoewita, che aveva lasciato l'azienda. Uscito alla fine del 1941, fu seguito da \"Mega Mendoeng\", che era stato annunciato gi\u00e0 ad inizio riprese del precedente. Girato da Boen, \u00e8 un film romantico interpretato da Soekarno e dalla nuova scoperta Sofiati e distribuito all'inizio del 1942. Nel produrre entrambe le pellicole, la Union ricerc\u00f2 un forte realismo nella messa in scena, mirando anche a un pubblico istruito.\nL'invasione giapponese e la forzata chiusura (1942).\nAlla fine del 1941, il governo delle Indie orientali olandesi percepiva in maniera preoccupante la volont\u00e0 dell'Impero del Giappone di invadere la colonia. Questa paura prese piede nella popolazione e l'edizione del febbraio 1942 della rivista cinematografica \"Pertjatoeran Doenia dan Film\" rifer\u00ec che diversi studi si sarebbero allontanati dalla capitale Batavia o sarebbero stati chiusi per un certo tempo. La Union, sebbene avesse gi\u00e0 fatto partire la produzione di un film ambientato all'epoca del regno giavanese Majapahit intitolato \"Damar Woelan\", fu costretta a interrompere le riprese. Quando infine il Giappone prese le Indie orientali olandesi il mese successivo, venne smantellata in maniera definitiva.\nA parte Ariffien, che continu\u00f2 a girare per altri venti anni, nessuno dei registi o produttori della Union ritorn\u00f2 nell'industria dopo la fine dell'occupazione giapponese nel 1945. Diversi attori invece proseguirono la propria carriera: Djoewariah, per esempio, comparve in otto lungometraggi tra il 1949 e il 1954; Soekarno cambi\u00f2 il suo nome in Rendra Karno tra il 1955 e il 1956 e ricopr\u00ec numerosi ruoli fino al 1980; la star di \"Kedok Ketawa\" Basoeki Resobowo lavor\u00f2 come direttore artistico dello studio Perfini a partire dal 1950, in \"Darah dan Doa\" (1950) di Usmar Ismail.\nFilmografia.\nCome detto, nei suoi due anni di attivit\u00e0, la Union produsse sette lungometraggi in bianco e nero, che godettero di un'ampia distribuzione in tutte le Indie orientali olandesi. Alcuni arrivarono anche vicino a Singapore, come \"Bajar dengan Djiwa\" e \"Asmara Moerni\". Nonostante siano testimoniate delle proiezioni nella seconda met\u00e0 degli anni quaranta (come quelle ad esempio di \"Asmara Moerni\" e \"Soeara Berbisa\", le cui ultime risalgono rispettivamente a novembre 1945 e a febbraio 1949) tutti questi film sono considerati perduti, soprattutto in seguito all'incendio che distrusse, tra il 1952 e il 1953, gran parte del magazzino della Produksi Film Negara, fatto che port\u00f2 alla deliberata eliminazione di ogni bobina realizzata nel territorio. All'epoca si girava su un'infiammabile pellicola di nitrato di cellulosa e l'antropologo visuale statunitense Karl G. Heider sugger\u00ec che la totalit\u00e0 delle opere precedenti a quella data sia ormai irrecuperabile; lo storico del cinema JB Kristanto, nel suo \"Katalog Film Indonesia 1926-1995\", invece riport\u00f2 che diversi lungometraggi sopravvissero negli archivi della Sinematek Indonesia e il collega Misbach Yusa Biran aggiunse che a salvarsi furono numerosi titoli di propaganda giapponesi, sfuggiti al Servizio informazioni del governo olandese."}
{"id": "8297166", "revid": "62004", "url": "https://it.wikipedia.org/wiki?curid=8297166", "title": "Ferdi Van den Haute", "text": ""}
{"id": "8297167", "revid": "47767", "url": "https://it.wikipedia.org/wiki?curid=8297167", "title": "Domenica Targa", "text": ""}
{"id": "8297172", "revid": "767487", "url": "https://it.wikipedia.org/wiki?curid=8297172", "title": "Breed of the Border (film 1924)", "text": "Breed of the Border \u00e8 un film muto del 1924 diretto da Harry Garson. La sceneggiatura di Dorothy Arzner e Paul Gangelin si basa sull'omonimo racconto di William Dawson Hoffman.\nTrama.\nCircus Lacey si reca ai confini dello stato, nella citt\u00e0 di Esmeralda, dove salva Ethel Slocum da Red Lucas, un noto pistolero che molesta la ragazza. Ethel deve subire anche le sgradite attenzioni dello sceriffo che lei respinge. L'uomo, per vendicarsi, incastra suo padre, accusandolo di essere il responsabile della rapina in una miniera d'oro. Circus salva pap\u00e0 Slocum dalla folla inferocita e cattura uno degli uomini assoldati da Red Lucas, scoprendo in questo modo dove si trova il nascondiglio dei fuorilegge. Sorpreso dal pistolero, Circus \u00e8 costretto ad arrendersi, ma poi riesce a fuggire. Giunge in citt\u00e0 giusto in tempo per impedire che la banca venga rapinata. Smaschera poi lo sceriffo che si rivela essere uno degli uomini al soldo di Red e alla fine, conquista il cuore della sua amata e sposa la bella Ethel.\nProduzione.\nIl film fu prodotto dalla Harry Garson Productions.\nDistribuzione.\nIl copyright del film, richiesto dalla Harry Garson Productions, fu registrato il 28 dicembre 1924 con il numero LP21194.&lt;br&gt;\nDistribuito dalla Film Booking Offices of America, il film usc\u00ec nelle sale statunitensi il 28 dicembre 1924. Nel Regno Unito, fu distribuito dalla Ideal Films Ltd. il 23 agosto 1926.\nNon si conoscono copie ancora esistenti della pellicola che viene considerata presumibilmente perduta."}
{"id": "8297173", "revid": "287204", "url": "https://it.wikipedia.org/wiki?curid=8297173", "title": "Sultan bin Ahmad", "text": "Primi anni.\nSultan bin Ahmad nacque a Rustaq nel 1755 ed era il figlio dell'imam e sultano Ahmed bin Sa'id.\nVenne educato privatamente.\nAll'inizio del 1781 lui e suo fratello Sayf presero il controllo dei forti di al-Mirani e al-Jalali che sorvegliavano il porto di Mascate. Quando il governatore della citt\u00e0 tent\u00f2 di recuperare i forti, Sultan e Sayf iniziarono un dannoso bombardamento sulla citt\u00e0. I due fratelli ottennero il sostegno del potente sceicco Sarkar, che marci\u00f2 sulla capitale nell'aprile del 1781. Il padre accett\u00f2 un'amnistia, lasciando che i suoi figli ribelli reggessero entrambi i forti. Poi cambi\u00f2 idea e prese al-Mirani, mentre i fratelli tennero al-Jalali ancora per alcuni mesi. Sultan e Sayf poi rapirono il loro fratello ed erede designato Sa'id. Il padre si affrett\u00f2 a raggiungere Mascate e nel gennaio del 1782 giunse in citt\u00e0. Ordin\u00f2 al comandante di al-Mirani di sparare su al-Jalali e le sue navi fecero lo stesso a est del forte. Mentre ci\u00f2 accadeva, Sa'id corruppe il suo carceriere e fugg\u00ec. Isolati e senza ostaggio, i due fratelli accettarono di arrendersi. L'imam cattur\u00f2 Sayf e lo tenne sotto sorveglianza per impedire una nuova ribellione.\nAlla morte di suo padre nel 1783 Sa'id fu eletto imam e prese possesso della capitale, Rustaq. Sultan e Sayf inviarono lo sceicco Sakar del gruppo tribale Shemal per aiutarli a ottenere il trono. Lo sceicco prese le citt\u00e0 di Al Jazirah Al Hamra, Sharjah, Rams e Khor Fakkan (oggi tutte situate negli Emirati Arabi Uniti). Disse che reag\u00ec, ma non fu in grado di riconquistare queste citt\u00e0. Tuttavia, i fratelli ritennero che fosse pi\u00f9 sicuro lasciare il paese. Sayf salp\u00f2 per l'Africa orientale con l'intenzione di stabilirsi l\u00ec come sovrano. Mor\u00ec poco dopo. Sultan salp\u00f2 per Gwadar sulla costa del Makran del Belucistan. Il sovrano di quello stato gli garant\u00ec protezione e gli diede giurisdizione su Gwadar. Questa citt\u00e0 rimase in possesso dell'Oman fino al 1958, quando il sultano Sa'id bin Taymur la vendette al Pakistan.\nSa'id bin Ahmad divenne sempre pi\u00f9 impopolare. Intorno alla fine del 1785 un gruppo di notabili elesse imam suo fratello, Qais. Questa rivolta presto si dissolse. Nel 1786 il figlio di Sa'id, Hamad, riusc\u00ec a ottenere il controllo di Mascate e del suo forte. Una ad una le altre fortezze del paese si sottomisero ad Hamad. Il padre non aveva pi\u00f9 alcun potere temporale. Hamad assunse il titolo di sceicco e stabil\u00ec la sua corte a Mascate. Sa'id rimase a Rustaq e mantenne il titolo di imam ma questo era un titolo religioso puramente simbolico che non gli assicurava alcun potere. Hamad mor\u00ec nel 1792.\nRegno.\nSultan bin Ahmad, che era tornato in Oman dal Belucistan, prese il controllo di Mascate. Per evitare controversie familiari, durante una riunione a Barka conferm\u00f2 suo fratello Sa'id come imam a Rustaq e cedette il controllo di Sohar a suo fratello Qais.\nSotto di lui, Mascate crebbe fino a diventare il centro commerciale dominante del commercio del golfo. Attraverso il suo porto transitavano i 5/8 di tutte le merci della regione.\nDopo che nel 1798 le truppe francesi di Napoleone Bonaparte sbarcarono in Egitto, sia la Francia che la Gran Bretagna cercarono un'alleanza con il sovrano di Mascate. Sultan alla fine si alle\u00f2 con gli inglesi, sperando che li aiutasse a combattere la pirateria degli al-Qasimi di Ras al-Khaimah e l'espansione dei wahhabiti. Il 12 ottobre di quell'anno concluse un trattato con la Compagnia britannica delle Indie orientali. Nel 1800 i wahhabiti conquistarono l'oasi di Buraimi e soggiogarono le trib\u00f9 dell'interno. Assediarono suo fratello Qais a Sohar.\nQuando i pirati al-Qasimi misero in pericolo il commercio del golfo, Sultan intraprese una spedizione navale sulla costa dei pirati nel 1804. Mor\u00ec, ucciso dai pirati, a bordo del suo yacht l\"'Al-Badri\", al largo di Linjah. In precedenza aveva nominato suoi eredi i figli Salim e Sa'id. Essi regnarono inizialmente sotto la reggenza di Mohammed bin Nasir bin Mohammed al-Jabry. Salim fu deposto dopo due anni lasciando il fratello minore come unico regnante."}
{"id": "8297184", "revid": "1714743", "url": "https://it.wikipedia.org/wiki?curid=8297184", "title": "Gentile da Montefeltro", "text": "Biografia.\nEra figlia naturale legittimata di Federico da Montefeltro, duca di Urbino.\nSpos\u00f2 nel 1463 in prime nozze Carlo Malatesta, conte di Chiaruggiolo e, rimasta vedova, nel 1469 Agostino Fregoso, portando in dote la contea di Sant'Agata.\nDiscendenza.\nGentile e Agostino ebbero otto figli:"}
{"id": "8297197", "revid": "767487", "url": "https://it.wikipedia.org/wiki?curid=8297197", "title": "Amnyat", "text": "La Amnyat \u00e8 un gruppo di elite dei terroristi somali Al-Shabaab, composto da specialisti con capacit\u00e0 di azione a livello internazionale, impegnato in attivit\u00e0 di traffici e contrabbando; il gruppo usa metodologie proprie dei servizi di intelligence. L'organizzazione \u00e8 frutto di una riorganizzazione di Al Shabaab posteriore alla sua nascita nel 2006, dopo le sconfitte ad opera del governo centrale somalo, e si hanno notizie quanto meno dal 2014 . \nFonti gi\u00e0 nel 2015 le attribuiscono \"straordinarie capacit\u00e0 d\u2019infiltrazione nell\u2019apparato governativo e nella sicurezza\".\nStruttura.\nCome i servizi pi\u00f9 noti, Amnyat \u00e8 organizzata in dipartimenti e cellule, ognuno dei quali ha uno scopo preciso o una competenza territoriale, con personale specializzato e ben remunerato rispetto agli standard locali ed agli altri membri dell'organizzazione; tra le sezioni si annoverano intelligence, controspionaggio, attacchi dinamitardi e omicidi. L'organizzazione si occupa di pianificare le operazioni, ricercare e uccidere i defezionari, portare a termine i sequestri che sono una importante fonte di introiti per il movimento oltre ad avere una grande risonanza politica quando coinvolgono stranieri; hanno una rigida compartimentazione e attenzione alla sicurezza, tanto che ogni sezione \u00e8 all'oscuro del lavoro delle altre e i membri di una cellula non conoscono i volti degli altri colleghi, in quanto le riunioni si tengono a volto coperto. Secondo fonti interne alla giustizia e all'intelligence somale, l'organizzazione si occupa anche di \"traffici illegali di avorio, droga, armi, carbone vegetale e di riciclaggio di denaro sporco\".\nAncora nel 2014 veniva riconosciuto al servizio il limite nel mettere a frutto le informazioni raccolte poich\u00e9 nella fase attuativa delle operazioni non disponeva di personale qualificato e doveva ricorrere a bambini, donne o altre persone non preparate tecnicamente. Le cose per\u00f2 visti i risultati degli attentati negli anni successivi potrebbero essere notevolmente cambiate. Anche le donne hanno un ruolo di raccordo, come in un caso di quattro somale arrestate ad un posto di frontiera nel 2015 mentre tentavano di rientrare in Somalia, perch\u00e9 usate come corriere tra un uomo di Amnyat nella prigione keniana di Shimo La Tewa.\nUna delle sue figure cardine \u00e8 reputata Zakariya Ahmed Ismail Hersi che in passato ha avuto una taglia di tre milioni di dollari posta su di lui dagli USA, ma che gli stessi Stati Uniti hanno chiesto al Kenya di liberare quando fu catturato dalle Kenya Defence Forces nella regione di Ghedo. Secondo altre fonti Hersi sarebbe stato solo un capo di medio livello, che comunque dopo la sua resa avrebbe rinunziato alla lotta armata rinnegando gli Shabaab, e tre giorni dopo il suo arresto il suo successore Tahlil noto anche come Abdishaku sarebbe stato ucciso il 24 dicembre 2014 secondo la National Intelligence and Security Agency (NISA) somala da un attacco aereo di un drone USA.\nTra le figure note dopo la loro morte Hassan Ali, indicato da una fonte somala come \"chief Amnyat of lower shabelle region\""}
{"id": "8297198", "revid": "110167071", "url": "https://it.wikipedia.org/wiki?curid=8297198", "title": "Paradiso delle signore", "text": ""}
{"id": "8297200", "revid": "110157", "url": "https://it.wikipedia.org/wiki?curid=8297200", "title": "Marius Obekop", "text": " \nCarriera.\nClub.\nIn carriera ha giocato 3 partite nella fase a gironi della CONCACAF Champions League."}
{"id": "8297202", "revid": "1305772", "url": "https://it.wikipedia.org/wiki?curid=8297202", "title": "Paradiso delle signore (disambigua)", "text": ""}
{"id": "8297203", "revid": "838137", "url": "https://it.wikipedia.org/wiki?curid=8297203", "title": "Gremio Foot-Ball Porto Alegrense 2018", "text": "Questa voce raccoglie le informazioni riguardanti il Gr\u00eamio Foot-Ball Porto Alegrense nelle competizioni ufficiali della stagione 2018."}
{"id": "8297213", "revid": "481666", "url": "https://it.wikipedia.org/wiki?curid=8297213", "title": "The Breed of the Border", "text": ""}
{"id": "8297218", "revid": "119250263", "url": "https://it.wikipedia.org/wiki?curid=8297218", "title": "Spillingardans", "text": "Spillingardans \u00e8 un singolo del gruppo musicale islandese Hatari, pubblicato il 4 gennaio 2019 come primo estratto dal primo album in studio \"Neyslutrans\".\nVideo musicale.\nIl video musicale \u00e8 stato presentato dal gruppo il 21 dicembre 2018 attraverso il proprio canale YouTube."}
{"id": "8297219", "revid": "767487", "url": "https://it.wikipedia.org/wiki?curid=8297219", "title": "Salim bin Sultan", "text": "Biografia.\nSalim bin Sultan nacque a Sumail ed era figlio del sultano Sultan bin Ahmad e della sua prima moglie Sayyida Ghanneyeh bint Saif Al-Busaidi.\nVenne educato privatamente.\nIl padre mor\u00ec assassinato dai pirati nel 1804. In precedenza aveva nominato Mohammed bin Nasir bin Mohammed al-Jabry come reggente e custode dei suoi due figli, Salim e Sa'id. Il fratello di Sultan, Qais, sovrano di Sohar, decise di tentare di impadronirsi del potere. All'inizio del 1805 Qais e suo fratello Mohammed marciarono verso sud lungo la costa fino a Matrah, che cattur\u00f2 facilmente. Qais inizi\u00f2 quindi ad assediare Mascate. Mohammed bin Nasir prov\u00f2 a corrompere Qais perch\u00e9 se ne andasse ma non ci riusc\u00ec.\nMohammed bin Nasir chiese aiuto a Badr bin Sayf. Dopo una serie di scontri, Qais fu costretto a ritirarsi a Sohar. Badr divenne il sovrano effettivo. Alleato con i wahhabiti, Badr bin Sayf divenne sempre pi\u00f9 impopolare. Per allontanare i suoi reparti, Badr nomin\u00f2 Salim bin Sultan governatore di Al Ma\u015fna'ah, sulla costa di Batinah e Sa'id bin Sultan governatore di Barka'. Nel 1816 Sa'id bin Sultan attir\u00f2 Badr bin Saif a Barka' e lo uccise nelle vicinanze della citt\u00e0. Sa'id fu proclamato sovrano.\nSa'id bin Sultan divenne l'unico sovrano, apparentemente con il consenso di suo fratello. La loro zia, la figlia dell'imam Ahmed bin Sa'id, sembra aver influenzato questa decisione. Verso la fine di maggio del 1810 Salim bin Sultan fu inviato in missione in Persia per cercare assistenza nella lotta contro i wahhabiti nel nord dell'Oman.\nEbbe diverse mogli, tra cui una donna del clan Banu Mu'in di Qishm, e quattro figli, tre maschi e una femmina.\nColpito da paralisi, mor\u00ec a Mascate il 4 aprile 1821."}
{"id": "8297222", "revid": "729019", "url": "https://it.wikipedia.org/wiki?curid=8297222", "title": "Kenya Defence Forces", "text": "Le Kenya Defence Forces sono le forze armate keniote, che comprendono la Kenya Air Force, nota anche con la sigla KAF, aeronautica militare del Kenya, assieme a esercito e marina militare. Sono state create in forza dell'articolo 241 della costituzione del 2010 del Kenya."}
{"id": "8297223", "revid": "116947607", "url": "https://it.wikipedia.org/wiki?curid=8297223", "title": "Dorian Awards 2020", "text": "L'11\u00aa edizione dei Dorian Awards ha premiato le migliori produzioni cinematografiche e televisive del 2019. I vincitori sono stati annunciati l'8 gennaio 2020.\nLe candidature sono state annunciate il 4 gennaio 2020.\nIn seguito sono elencate le categorie. Il relativo vincitore \u00e8 stato indicato in grassetto."}
{"id": "8297227", "revid": "599013", "url": "https://it.wikipedia.org/wiki?curid=8297227", "title": "Georg von Bismarck", "text": "Biografia.\nFiglio di Klaus von Bismarck (1851\u20131923) e di Wally Witte (1859\u20131951), Georg nacque a Neum\u00fchl, sobborgo della citt\u00e0 di Kustrin, oggi in Polonia.\nTerminati gli studi, Georg von Bismarck entr\u00f2 nel 1910 nell'esercito imperiale tedesco venendo inquadrato in un battaglione di cacciatori della Slesia. Venne promosso aspirante ufficiale il 20 aprile 1911.\nDurante la prima guerra mondiale venne impiegato sul fronte occidentale dal luglio del 1916 e poi venne spostato sul fronte dei Carpazi, poi sulla linea dell'Isonzo e nuovamente a quello occidentale nel 1917. Il 27 gennaio 1917 venne promosso tenente.\nDopo la guerra, Bismarck continu\u00f2 la sua carriera militare nel Reichswehr. Venne nominato capitano il 1\u00ba maggio 1924 e maggiore il 1 gennaio 1934. Il 10 novembre 1938 ottenne il comando del 7\u00ba reggimento di cavalleria di stanza a Gera, in Turingia, dove venne promosso colonnello dal 1\u00ba febbraio 1939.\nDurante la seconda guerra mondiale, Bismarck prese parte col suo reggimento alla campagna di Polonia dal settembre del 1939, spostandosi poi in Belgio ed in Francia. Nel 1941 ottenne \"ad interim\" il comando della 20. Panzer Division sul fronte orientale e, nel gennaio del 1942, pass\u00f2 in Libia, al seguito dell'Afrikakorps. Il 1\u00ba aprile 1942 venne promosso al grado di maggiore generale e prese la guida della 21. Panzer Division. Venne ucciso ad El-Alamein il 31 agosto 1942 durante un attacco aereo britannico e venne promosso postumo al grado di tenente generale il 16 novembre 1942 con effetto retroattivo al 1\u00ba agosto di quello stesso anno.\nSuo figlio \u00e8 Wolf-R\u00fcdiger von Bismarck, ex politico dello Schleswig-Holstein."}
{"id": "8297231", "revid": "1310927", "url": "https://it.wikipedia.org/wiki?curid=8297231", "title": "Juan Luis Anangon\u00f3", "text": ""}
{"id": "8297233", "revid": "144796", "url": "https://it.wikipedia.org/wiki?curid=8297233", "title": "Wilhelm Ritter von Thoma", "text": ""}
{"id": "8297239", "revid": "1310927", "url": "https://it.wikipedia.org/wiki?curid=8297239", "title": "Victor Bolt", "text": "Carriera.\nHa giocato 7 partite nella massima serie brasiliana e 74 partite nella seconda divisione brasiliana."}
{"id": "8297253", "revid": "182193", "url": "https://it.wikipedia.org/wiki?curid=8297253", "title": "Morte di Benito Corghi", "text": "La morte di Benito Corghi avvenne a Hirschberg il 5 agosto 1976 nei pressi del posto di blocco lungo il confine tra la Germania dell'Est e dell'Ovest a causa di un equivoco con i militari dell'esercito della Germania Est addetti al controllo.\nStoria.\nNato a Rubiera il 26 maggio 1938, Benito Corghi lavorava come camionista per l'Autisti Riuniti Autotrasporti (ARA) di Reggio Emilia, societ\u00e0 che, in virt\u00f9 degli accordi stipulati (con la facilitazione del Partito Comunista Italiano) tra alcune cooperative agroalimentari emiliano romagnole e le istituzioni di Paesi del blocco orientale, importava carni macellate dall'Est Europa in Italia. Egli stesso era iscritto al PCI, al pari della moglie e della cognata (che lavorava come segretaria di sezione a Rubiera), mentre i due figli, all'epoca di quindici e diciotto anni, erano militanti FGCI.\nPi\u00f9 volte, per lavoro, Corghi si era recato in Germania Est, in un caso portando con s\u00e9 anche uno dei figli. Cos\u00ec il 4 agosto 1976 si rec\u00f2 al mattatoio di Cottbus per caricare circa un quintale di carne di maiale; verso mezzanotte, dopo aver attraversato la Turingia ed essersi immesso sull'autostrada A9, era arrivato al valico di frontiera tra Germania Est e Germania Ovest di Hirschberg-Rudolphstein, uno dei pochi abilitati all'attraversamento con autocarri. I controlli al posto di blocco orientale vennero superati, ma il veterinario di turno, dopo aver ispezionato l'automezzo, prese con s\u00e9 alcuni certificati per vidimarli senza avvertire i doganieri, che pertanto diedero via libera al transito.\nCirca alle 3.40 del mattino Corghi raggiunse il presidio doganale della Germania Ovest, dopo il quale si poteva proseguire sulla A9 nel territorio della Baviera. Qui i funzionari si accorsero dell'assenza nella documentazione del carico del certificato veterinario, senza il quale non era possibile autorizzare il prosieguo del viaggio. \nCorghi, peraltro in difficolt\u00e0 in quanto non conosceva il tedesco, chiese di poter fare inversione di marcia, tornare alla dogana della DDR e recuperare il documento, ma i doganieri occidentali gli risposero che, avendo gi\u00e0 di fatto espatriato, un ulteriore attraversamento del confine avrebbe del tutto invalidato l'autorizzazione al transito in Germania Ovest, comportando quindi la necessit\u00e0 di ripetere l'iter per la richiesta del permesso. Il camionista decise pertanto di parcheggiare il veicolo e si incammin\u00f2 a piedi lungo i 700 m di strada verso il posto di blocco orientale, non prima di aver chiesto a gesti alle guardie di frontiera della Germania Ovest di avvisare i loro colleghi dell'est.\nNessuno tuttavia gli fece notare che il percorso che stava affrontando era riservato agli autocarri e vietato ai pedoni: se anche i doganieri di Rudolphstein avevano avvertito gli omologhi di Hirschberg dell'arrivo di un camionista in cerca dei suoi documenti, la torre di guardia orientale a presidio della frontiera (complice la serata uggiosa, con una lieve pioggia che ostacolava la visibilit\u00e0), appena si avvide della presenza di un uomo sulla strada lanci\u00f2 l'allarme, dando l'ordine di fermare lo sconosciuto con ogni mezzo. \nL'agente Uwe Schmiedel, un caporale della Volkspolizei appena ventenne, gli and\u00f2 incontro intimandogli l'alt come da regolamento: \u00abStehenbleiben, Grenzposten, H\u00e4nde hoch!\u00bb (alt, posto di confine, mani in alto!). Come risulta dal rapporto delle autorit\u00e0 militari della DDR in un primo momento Corghi cerc\u00f2 di spiegare la situazione, alzando per\u00f2 solo una mano (quella in cui teneva una sigaretta) e mantenendo abbassata quella che teneva il borsello dei documenti. Il caporale, ligio al regolamento, di conseguenza ripet\u00e9 l'avvertimento e l'autotrasportatore, presumibilmente preso dal panico (oppure, secondo altre versioni, accortosi di non avere con s\u00e9 la patente di guida), si gir\u00f2 e tent\u00f2 di tornare verso la frontiera occidentale. L'agente Schmiedel ripet\u00e9 per la terza volta l'avvertimento, poi spar\u00f2 due colpi in aria ed infine tre colpi mirati, di cui due andarono a segno. I soldati raccolsero Corghi e lo portarono al posto di blocco, ove venne chiesto l'intervento di un'ambulanza dall'ospedale di Jena; quando questa arriv\u00f2, dopo circa mezz'ora, Corghi era gi\u00e0 deceduto. La salma fu traslata comunque in ospedale ed esaminata autopticamente, accertando che la morte fu causata da un proiettile entrato dalla spalla che aveva trapassato i polmoni. \nLa notizia della tragedia giunse in Italia poche ore dopo grazie a un redattore del quotidiano di Berlino Ovest \"Bild Zeitung\", che ne era venuto a conoscenza e riusc\u00ec a telefonare a Rubiera alla moglie; nell'immediato le autorit\u00e0 della Germania Est rimasero silenti. \nIl cadavere venne quindi portato dall'ospedale di Jena a Berlino Est, da dove l'8 agosto un volo Alitalia si occup\u00f2 di riportarlo all'aeroporto di Milano-Linate, ove ad accoglierla erano presenti la moglie, i figli e i dieci fratelli di Benito Corghi con le loro mogli, il senatore comunista emiliano Alessandro Carri, il sindaco di Rubiera Danilo Pignedoli con l'assessore Del Monte; il trasporto della salma venne pagato dalla ditta ARA. Corghi venne sepolto nel cimitero di Rubiera il giorno dopo.\nSolo a distanza di giorni dall'evento le autorit\u00e0 della Germania Est comunicarono ufficialmente che il camionista era stato colpito alle 4 del mattino da due pallottole alla schiena, di cui una alla colonna vertebrale, in quanto si trovava in un tratto di confine riservato agli autocarri e non aveva rispettato l'alt delle guardie di frontiera. L'8 agosto il quotidiano ufficiale della DDR, il \"Neues Deutschland\", afferm\u00f2 che la morte del camionista era dovuta \"a una tragica catena di eventi, che deplorevolmente sono ancora misteriosi\".\nReazioni.\nIn Italia mont\u00f2 lo sdegno e l'imbarazzo, con vive proteste tanto della Farnesina quanto del PCI. \nGi\u00e0 il 7 agosto 1976 l'incaricato d'affari della DDR a Roma fu convocato dal ministero degli Esteri per chiarire i fatti e chiedere un risarcimento per la famiglia. L'ambasciatore tedesco orientale, Klaus Gysi, negozi\u00f2 il pagamento del risarcimento, che Erich Honecker fiss\u00f2 personalmente in 80.000 marchi dell'ovest, rispetto ai 50.000 inizialmente previsti. Il diplomatico venne ricevuto anche nella segreteria del PCI a Botteghe Oscure; la segreteria del Partito e la Federazione comunista reggiana emisero un comunicato dove si chiedevano le esatte circostanze della morte alle autorit\u00e0 tedesco orientali e italiane. Lo stesso giorno il governo della Germania Est, tramite il ministro degli Esteri Herbert Krolikowski, present\u00f2 (caso unico per una morte alla frontiera) le scuse presso l'ambasciata italiana a Berlino Est, mentre il portavoce del governo della Germania Ovest condann\u00f2 l'\"uccisione sistematica\" praticata dalle guardie di frontiera della Germania dell'Est sui sospettati che attraversano il confine. Qualche settimana dopo il governo di Berlino Est invi\u00f2 un proprio funzionario a Rubiera per porgere le condoglianze al partito e alla famiglia.\nL'8 agosto i senatori comunisti Franco Calamandrei, Alessandro Carri e Delio Bonazzi presentarono un'interrogazione parlamentare al ministro degli Esteri Arnaldo Forlani del governo Andreotti III per conoscere le circostanze della morte e la restituzione della salma; i senatori democristiani Luigi No\u00e8 e Giorgio Degola presentarono un'altra interrogazione al ministro per le circostanze della morte e per l'apertura di un'inchiesta. Il 10 agosto i deputati missini Mirko Tremaglia, Ernesto De Marzio, Alfredo Pazzaglia e Alfredo Covelli presentarono un'interpellanza al ministro degli Esteri per conoscere la protesta diplomatica italiana, i risultati delle indagini, il risarcimento danni alla famiglia e una denuncia formale del governo italiano del \"governo liberticida della Germania Est\". Il vicesegretario del PSDI, il deputato Giuseppe Amadei, lo stesso giorno fece un intervento molto critico verso il PCI e le ambiguit\u00e0 del comunicato della sezione di Reggio Emilia.\nLa rete televisiva pubblica ZDF della Germania Ovest si offr\u00ec di devolvere alla famiglia 12.000 marchi (circa 4 milioni di lire dell'epoca), ricavati dal montepremi del quiz \"Dalli Dalli\".\nProcesso.\nNella Repubblica Democratica, Uwe Schmiedel e il suo diretto superiore, il tenente colonnello che aveva ordinato di aprire il fuoco, vennero premiati ciascuno con una medaglia per l'esemplare servizio di frontiera e un bonus di 250 marchi orientali, oltre a un piccolo rinfresco. \nIn seguito alla riunificazione tedesca, nel maggio 1994 Uwe Schmiedel venne processato con l'accusa di omicidio colposo dalla camera penale del tribunale distrettuale di Gera, presieduta dal giudice Ulich Klimmek, venendo poi assolto poich\u00e9 i giudici conclusero che non aveva intenzione di uccidere la sua vittima. \nA differenza di un processo analogo contro Ulrich Gau, in questa occasione l'ammissione dell'imputato di non volere la morte della vittima (avendo mirato solo alle gambe) ha portato all'assoluzione dell'accusa di omicidio colposo, assoluzione argomentata anche con l'osservazione del comportamento tenuto dall'imputato dopo aver sparato:\nSchmiedel non venne condannato dal tribunale di Gera nemmeno per lesioni personali, in quanto avrebbe agito su ordini la cui illegalit\u00e0 non gli sarebbe stata evidente. Quindi correttamente avrebbe obbedito all'ordine \"nell'interesse della disciplina militare\". Non sarebbe stato in grado di mettere in dubbio la legalit\u00e0 di questo ordine in quanto all'epoca l'imputato era stato convinto che anche i \"violatori di frontiera\" da ovest apparentemente pi\u00f9 innocui potessero essere pericolosi agenti armati, sabotatori o provocatori. \"Questa convinzione deve essersi ancor pi\u00f9 imposta quando Corghi, nonostante gli avvertimenti ed i colpi di avvertimento, si mise a correre sempre pi\u00f9 veloce come se volesse fuggire dall'arresto\". All'imputato era stato ripetutamente detto che la Repubblica federale di Germania intendeva attaccare la RDT: \"Affinch\u00e9 le guardie di frontiera non potessero verificare questa affermazione, solo i coscritti che non avevano parenti nella Repubblica federale erano assegnati al servizio di frontiera\".\nLa Procura della Repubblica aveva chiesto la pena di un anno di reclusione, sospesa in libert\u00e0 vigilata, e impugnato l'assoluzione in quanto l'uso di armi da fuoco era stato del tutto sproporzionato. Secondo la procura, l'imputato avrebbe dovuto riconoscere l'evidente illegittimit\u00e0 dell'ordine emesso e prendere in considerazione altri mezzi per affrontare la situazione. Tuttavia, la Corte di giustizia federale ha confermato l'assoluzione: il soldato Schmiedel non aveva motivo di comportarsi in maniera diversa rispetto ad una situazione di comando che gli era stata ripetutamente impartita. \"L'uso di un'arma da fuoco contro una persona che - come si pu\u00f2 presumere in questo contesto - ha attraversato illegalmente il confine e cerca di eludere l'arresto fuggendo non \u00e8 ovviamente illegale\".\nA sua volta, l'ex tenente colonnello che aveva dato a Schmiedel l'ordine di fermare il \"trasgressore\" con qualsiasi mezzo, non \u00e8 stato nemmeno accusato, sebbene questo ordine, come hanno anche riscontrato i giudici di Gera, violasse le norme della RDT in quanto il tenente colonnello sapeva che il pedone sul ponte era il camionista italiano che andava a riprendere i suoi documenti. L'ex tenente colonnello \u00e8 apparso in tribunale solamente come testimone."}
{"id": "8297254", "revid": "1924342", "url": "https://it.wikipedia.org/wiki?curid=8297254", "title": "Premi e riconoscimenti di Cardi B", "text": "Cardi B \u00e8 una rapper statunitense. Ha ricevuto vari riconoscimenti, tra cui un Grammy Award, sei American Music Awards, otto \"Billboard\" Music Awards, sei BET Awards, quattordici BET Hip Hop Awards, quattro iHeartRadio Music Awards, due MTV European Music Awards, quattro MTV Video Music Awards, quattro Soul Train Music Awards e un NRJ Music Award.\n\u00c8 stata candidata per la prima volta ai Grammy Awards nella 61\u00aa edizione, dalla quale ha ricavato due nomination per \"Bodak Yellow\" nelle categorie Miglior canzone rap e Miglior interpretazione rap solista."}
{"id": "8297258", "revid": "729019", "url": "https://it.wikipedia.org/wiki?curid=8297258", "title": "Horst Stumpff", "text": "Il 1\u00ba gennaio 1938 Stumpff ricevette il comando della 3. Panzer Brigade ed il 1 marzo 1939 venne promosso al grado di maggiore generale, guidando la sua brigata durante le operazioni di invasione della Polonia. Il 7 ottobre 1939 venne nominato comandante della 3. Panzer Division e nel novembre del 1940 ottenne il comando della nuova 20. Panzer Division e venne promosso tenente generale dal 1\u00ba febbraio dell'anno successivo. Guid\u00f2 la sua divisione sul fronte orientale e il 29 settembre 1941 ottenne la croce di cavaliere della croce di ferro per il valore dimostrato al comando, ma venne poco dopo destinato alla riserva.\nNell'aprile del 1942 Stumpff venne nominato ispettore militare incaricato del reclutamento di nuove truppe per l'area di K\u00f6nigsberg. Nel luglio del 1944 divenne ispettore generale delle truppe panzer e venne promosso al grado di \"General der Panzertruppe\" nel 1944.\nDopo la guerra si ritir\u00f2 a vita privata ad Amburgo e vi mor\u00ec a 71 anni nel 1958."}
{"id": "8297259", "revid": "404449", "url": "https://it.wikipedia.org/wiki?curid=8297259", "title": "Barat College", "text": "Il Barat College of the Sacred Heart era un'universit\u00e0 cattolica romana situata a Lake Forest (Illinois), 30 miglia a nord di Chicago. Il collegio prende il nome da santa Maddalena Sofia Barat, fondatrice della Societ\u00e0 del Sacro Cuore di Ges\u00f9. Il Barat College \u00e8 stato acquistato dalla DePaul University nel 2001, ma \u00e8 stato chiuso nel 2005; la facolt\u00e0 e il corpo studentesco furono assorbiti da DePaul, e il campus e l'inventario educativo furono venduti. "}
{"id": "8297271", "revid": "271907", "url": "https://it.wikipedia.org/wiki?curid=8297271", "title": "Ann Stepan", "text": "Stepan era una rappresentante dal 7 \u00b0 distretto nella Camera dei rappresentanti dell'Illinois dal 1991 al 1993. Spos\u00f2 Paul Stepan, uno sviluppatore immobiliare, nel 1965, poco dopo la sua laurea al Barat College. Stepan \u00e8 morta di linfoma, a casa sua a Beverly Shores, Indiana, il 17 aprile 2015. "}
{"id": "8297272", "revid": "481666", "url": "https://it.wikipedia.org/wiki?curid=8297272", "title": "Won in the Clouds", "text": ""}
{"id": "8297283", "revid": "298229", "url": "https://it.wikipedia.org/wiki?curid=8297283", "title": "Sergio Chiesa", "text": ""}
{"id": "8297284", "revid": "171091", "url": "https://it.wikipedia.org/wiki?curid=8297284", "title": "Aosta - Becca di Nona", "text": "La Aosta - Becca di Nona \u00e8 una corsa podistica di vertical running, nata a seguito della Becca di Nona Skyrace nel 2016. Si svolge nei comuni di valdostani di Aosta e Charvensod, nel mese di luglio e ha cadenza biennale.\nL'ultima edizione disputata \u00e8 del 2018. L'edizione 2020 in programma il 19 luglio 2020 \u00e8 stata rinviata al 2021 per via dell'epidemia da Coronavirus.\nLe Gare.\nAosta - Becca di Nona.\nIl tracciato si sviluppa sui comuni di Aosta e Charvensod. La partenza \u00e8 situata in piazza \u00c9mile Chanoux, nel centro di Aosta. I primi 1000 m sono pianeggianti, ma dopo la rotonda del Pont-Suaz, inizia la salita, che in poche centinaia di metri porta gli atleti al capoluogo di Charvensod (750 m). Oltrepassato l\u2019abitato, lascia definitivamente l\u2019asfalto per imboccare i ripidi sentieri che attraversando il bosco, raggiungendo gli alpeggi di Bondine, Champex e Ponteille. Giunti nel vallone di Combo\u00e9 (2100 m), si svolta a sinistra abbandonando la foresta per gli ultimi 1000 m di dislivello che conducono alla cima della Becca di Nona (3142 m).\nAosta - Combo\u00e9.\nIl tracciato percorre i primi 9 km della Becca di Nona Skyrace. Il traguardo \u00e8 situato nel vallone di Combo\u00e9 (2100 m). \n\"La mont\u00e9e des gourmands\".\nDal francese \"la salita dei golosi\", \u00e8 una camminata con partenza da piazza \u00c9mile Chanoux (mt. 525) e arrivo nel vallone di Combo\u00e9 (mt. 2110).\nOgni circa 300 metri di dislivello, sono previste delle tappe in punti gastronomici con degustazione prodotti tipici della Valle d\u2019Aosta e gruppi folkloristici valdostani. "}
{"id": "8297289", "revid": "767487", "url": "https://it.wikipedia.org/wiki?curid=8297289", "title": "Won in the Clouds (film 1914)", "text": "Won in the Clouds \u00e8 un cortometraggio muto del 1914 sceneggiato e diretto da Otis Turner. Di genere avventuroso, ambientato in Africa, il film fu prodotto dalla Universal Film Manufacturing Company. Gli interpreti erano Herbert Rawlinson, Marie Walcamp, Frank Lloyd, Rex De Rosselli, Elsie Fay, A. Roy Knabenshue.\nNel 1928, il soggetto di Otis Turner venne riadattato per un altro \"Won in the Clouds\", film diretto da Bruce M. Mitchell che riprendeva con alcune varianti la storia originale e che aveva come protagonista Al Wilson, attore e stuntman.\nTrama.\nL'inglese Cecil James si reca in Africa con la figlia Grace. Durante una battuta di caccia, salvano Bangula, un indigeno, dall'essere ucciso per avere rubato un fucile. Bangula, per riconoscenza, li porta fino a una misteriosa miniera di diamanti, in mezzo alle selvagge terre dei Kabangan. Intanto, nella vicina citt\u00e0 di Bloemfontein, giunge Roy Knabenshue che, con il suo dirigibile, deve trasportare gli agenti del banchiere Bjornsen fino alle miniere dell'interno. Il progetto, per\u00f2, abortisce perch\u00e9 Bjornsen fallisce e non ci sono pi\u00f9 fondi per proseguire la missione. Il pilota, intanto, si \u00e8 innamorato di Mary, la figlia del banchiere. Nel villaggio Kaffir, i James incontrano un portoghese che vive praticamente prigioniero. L'uomo tenta di aggredire Grace. I due inglesi riescono a fuggire ma devono abbandonare i diamanti che avevano trovato. Diretti a Bloemfontein, i due leggono della spedizione di Knabenshue e gli offrono di fare a met\u00e0 se riusciranno a recuperare i diamanti. Quando ritornano, James \u00e8 fatto prigioniero e rischia di essere preda dei leoni ma Grace riesce a salvarlo, anche se poi devono fuggire dalla casa che \u00e8 stata incendiata dal vendicativo portoghese. La salvezza arriva dal cielo, con il dirigibile di Knabenshue che li recupera e, dopo avere bombardato il villaggio per difendersi dagli indigeni che gli lanciano le frecce per bucare il pallone, lasciano quelle terre inospitali.\nProduzione.\nIl film fu prodotto dalla Universal Film Manufacturing Company.\nDistribuzione.\nDistribuito dalla Universal Film Manufacturing Company, il film - un cortometraggio in tre bobine - usc\u00ec nelle sale statunitensi il 16 marzo 1914."}
{"id": "8297300", "revid": "287204", "url": "https://it.wikipedia.org/wiki?curid=8297300", "title": "Clube de Futebol Os Belenenses 2011-2012", "text": "Questa voce raccoglie le informazioni riguardanti il Clube de Futebol Os Belenenses nelle competizioni ufficiali della stagione 2011-2012.\nRosa.\nFonte:"}
{"id": "8297317", "revid": "1997055", "url": "https://it.wikipedia.org/wiki?curid=8297317", "title": "Jiren", "text": ""}
{"id": "8297320", "revid": "968255", "url": "https://it.wikipedia.org/wiki?curid=8297320", "title": "Mary Aikenhead", "text": "Biografia.\nNata da padre protestante e madre cattolica, fu cresciuta nella fede del padre che per\u00f2 si convert\u00ec al cattolicesimo nel 1801, sul letto di morte.\nLa Aikenhead fu ricevuta nella Chiesa cattolica il 6 gennaio 1802.\nConobbe Daniel Murray, futuro arcivescovo di Dublino, che la spinse a fondare un nuovo istituto religioso; comp\u00ec il noviziato a York e nel 1815 torn\u00f2 in Irlanda, dove apr\u00ec un orfanotrofio da cui ebbe origine la congregazione delle suore di carit\u00e0.\nNel 1831 fu colpita da un'infiammazione alla spina dorsale che la rese inferma per il resto della vita: continu\u00f2 a governare il suo istituto tramite lettere fino alla morte.\nLa sua causa di beatificazione fu introdotta presso la congregazione dei riti il 20 marzo 1921.\nIl 18 marzo 2015 papa Francesco ha autorizzato la congregazione delle cause dei santi a promulgare il decreto riguardante le virt\u00f9 eroiche della religiosa, riconoscendole il titolo di venerabile.\nLa sua salma \u00e8 sepolta nel cimitero delle suore di carit\u00e0 a Donnybrook."}
{"id": "8297349", "revid": "729019", "url": "https://it.wikipedia.org/wiki?curid=8297349", "title": "Live File System", "text": "Live File System \u00e8 il termine che Microsoft utilizza per descrivere il metodo di scrittura dei pacchetti per la creazione di dischi da Windows Vista in poi; questo che consente di aggiungere file in modo incrementale al supporto. Questi dischi utilizzano il file system UDF .\nL'opzione \"Live File System\" \u00e8 utilizzata per impostazione predefinita da AutoPlay durante la formattazione / cancellazione di un CD / DVD -R o -RW.\nCompatibilit\u00e0.\nLe versioni precedenti di Windows non supportano la lettura delle ultime versioni UDF. Se gli utenti creano DVD / CD in Windows Vista utilizzando UDF 2.50, questi potrebbero poi non essere pi\u00f9 leggibili su altri sistemi, inclusi Windows XP e sistemi Apple precedenti (Mac OS 10.5) a meno che non sia installato un driver per la lettura di UDF di terze parti. Per garantire la compatibilit\u00e0 dei dischi creati su Windows Vista, \u00e8 necessario selezionare UDF 2.01 o precedente."}
{"id": "8297354", "revid": "1652635", "url": "https://it.wikipedia.org/wiki?curid=8297354", "title": "Ildebrando I Aldobrandeschi", "text": "Biografia.\nPoco \u00e8 possibile ricostruire delle origini di questo personaggio che ebbe un certo peso negli ambienti lucchesi tra la fine dell'VIII e gli inizi del IX secolo; certo \u00e8 che suo padre Ilprando I, figlio di un non identificato Alperto, era \u00abhumilis abbas\u00bb della chiesa di San Pietro Somaldi di Lucca.\nLa famiglia parrebbe aver goduto di un qualche prestigio all'interno della citt\u00e0 e nei rapporti con il vescovato lucchese, e Ildebrando si impegn\u00f2 ad accrescerlo unendosi a Ferilapa, figlia di Ferualdo del fu Alateo. Nelle intenzioni delle due famiglie, quella di Ildebrando e quella di Ferualdo, vi era l'ambizione di concentrare le proprie ricchezze nella persona del figlio primogenito Ilprando II, chierico e beneficiario dell'usufrutto della chiesa di San Pietro Somaldi. Ne troviamo conferma in due documenti: nell'atto di rinuncia dei beni della chiesa del 25 gennaio 800, da parte di Ilprando I a favore della diocesi di Lucca da darsi in usufrutto al chierico Ilprando II; e dalla cessione da parte del vescovo Giovanni I dell'11 febbraio successivo della chiesa di San Pietro a Vico a Ferualdo, suocero di Ildebrando, affinch\u00e9 la reggesse insieme a Ilprando II, provvedendone all'ufficio. Ildebrando entr\u00f2 in possesso della chiesa di San Pietro a Vico alla morte prematura del figlio e alla scomparsa del suocero, e \u2013 come testimoniato da un'epigrafe \u2013 la fece ricostruire e ampliare insieme alla moglie Ferilapa.\nNell'anno 803 ottenne la chiesa di San Giorgio a Grosseto e i suoi beni localizzati in luogo Caliano, dove sorger\u00e0 poi un primo nucleo aldobrandesco in questo territorio. Nell'ottobre 826 ricevette tutti i beni che il prete Walprando possedeva della pieve di Santa Maria di Sesto, presumibilmente come atto di sottomissione in seguito alla risoluzione di uno scontro di natura clientelare.\nLa volont\u00e0 di Ildebrando di accrescere il prestigio della famiglia tramite l'accumulo dei beni sar\u00e0 portata avanti dal figlio secondogenito Eriprando, nominato vassallo imperiale, che trasform\u00f2 il casato assicurandosi potere presso la corte e sar\u00e0 cos\u00ec considerato come il vero capostipite della dinastia comitale."}
{"id": "8297355", "revid": "729019", "url": "https://it.wikipedia.org/wiki?curid=8297355", "title": "Seconda guerra di Scutari", "text": " \nLa seconda guerra di Scutari fu un conflitto armato nel 1419-1426 tra il Principato di Zeta (1419-1421) e successivamente il Despotato di Serbia (1421-1423) da una parte e la Repubblica di Venezia dall'altra.\nPremessa.\nLa prima guerra di scutari fu condotta nel periodo 1405-1413 tra Bal\u0161a III e la Serenissima. In questa guerra Bal\u0161a III tent\u00f2 di catturare Scutari e la regione circostante, che fu donata ai veneziani da suo padre \u0110ura\u0111 II Bal\u0161i\u0107 nel 1396. Fomentando le rivolte anti-veneziane da parte della popolazione locale Bal\u0161a III riusc\u00ec a catturare diverse citt\u00e0 nel 1405. I Veneziani invece negoziarono con le citt\u00e0 di Budva, Bar e Ulcinj ad accettare la loro sovranit\u00e0. Dopo diversi anni di battaglie e negoziati, la guerra si concluse nel 1412 con un trattato che obbligava Bal\u0161a III e Venezia a riportare tutto alla situazione prebellica. Nessuna delle due parti belligeranti era soddisfatta del trattato di pace e si accusavano rispettivamente di aver violato i termini concordati.\nLa Guerra.\nPrima Parte: Venezia e il Principato di Zeta.\nNel marzo del 1419 Bal\u0161a III tent\u00f2 nuovamente di riconquistare Scutari e i territori circostanti. A maggio riusc\u00ec a catturare Drivast e nell'agosto 1419 il suo castello.\nI veneziani tentarono di convincere Kastriotis e Dukagjinis per combattere contro Zeta nel 1419, ma sembra senza successo.\nEssi cercarono anche di allearsi con alcuni membri importanti della nobilt\u00e0 albanese come Koja Zaharia a cui fu chiesto di riconoscere la sovranit\u00e0 veneziana a Dagnum sede del suo territorio. Lo stesso fecero con i clans Hoti e Matagu\u017ei .\nSeconda Parte: Il Despotato Serbo e Venezia.\nCattura di Drivast, Sveti Sr\u0111 e Bar.\nA seguito della morte di Balsa III nel 1421 il Principato di Zeta fu assegnato (su volont\u00e0 di BalsaIII) allo zio Stefan Lazarevi\u0107 regnante del Despotato di Serbia. I Veneziani non riconobbero il nuovo stato continuando ad occupare la costa con le citt\u00e0 di Zetan e Bojana e Drivast (recentemente riconquistata). Inoltre furono espliciti nel non avere nessuna intenzione di cedere gli ex possedimenti di Bal\u0161a III al despota . Nell'agosto 1421 Lazarevi\u0107 condusse il suo esercito a Zeta aiutato da Giovanni Castriota, il quale invi\u00f2 delle truppe guidate da uno dei suoi figli. Secondo Fan Noli fu Stanisha Castriota ad essere inviato. La battaglia incomincio e furono catturate Sveti Srdj, Drivast e a met\u00e0 novembre 1421 venne presa Bar.\nTregua.\nDopo la battaglia Lazarevi\u0107 concluse una tregua di sei mesi con Venezia e part\u00ec per sostenere il re Sigismondo di Lussemburgo nella sua lotta contro gli Hussiti . La tregua fu concordata fino al 15 maggio 1422..\nI Veneziani approffitarono della tregua per rafforzare il presidio di Scutari trasportando soldati, cibo e armi attraverso il fiume Bojana .\nDurante la tregua si tennero delle trattative di pace prima a Venezia e successivamente in Serbia tra Marco Barbarigo e lo stesso despota Lazarevi\u0107 chiese la restituzione delle citt\u00e0 contese sicch\u00e9 Venezia rifiut\u00f2 e la guerra riprese.\nBattaglie sul fiume Bojana.\nIl Desposta Stefano fece costruire delle fortezze sulla riva destra del Bojana da dove potevano controllare il fiume. Quando il capitano veneziano Niccol\u00f2 Cappello fu inviato per trasportare rifornimenti di cibo assieme ad una guarnigione di arcieri a Scutari su tre galee, furono attaccati dai soldati di Mazarek e furono costretti a rientrare nel mare Adriatico . Nel luglio del 1422, il Senato veneziano ordin\u00f2 a Niccol\u00f2 Cappello di tornare sul fiume Bojana e completare la sua missione. Egli decise di aspettare le due galee in arrivo comandate da Marco Bembo e Marco Barbo le quali stavano trasportando soldati e armi per la distruzione della fortezza che Mazarek aveva eretto a Sveti Sr\u0111.\nAssedio di Scutari nel 1422.\nLe forze di Lazarevi\u0107 assediarono Scutari, probabilmente nel giugno del 1422. Nel novembre 1422 la flotta veneziana distrusse le fortezze di Mazarek sul fiume Bojana e raggiunse Sveti Sr\u0111. A causa della bassa marea l'avanzamento fu pero bloccato.\nL\"assedio di Scutari volse in maniera positiva per i Veneziani. In una notte di Dicembre la guarnigione guidata dal capitano Niccol\u00f2 Cappello attacc\u00f2 inaspettatamente l'esercito del Despota e ruppe l'assedio. Successivamente fu rinforzata la guarnigione con 400 cavalieri e tra i 200 e i 300 soldati di fanteria.\nAssedio di Scutari nel 1423.\nL'esercito Serbo, poco dopo torn\u00f2 sotto la fortezza di Scutari nel gennaio 1423. Nel gennaio del 1423, Venezia convinse i Pamaliot del fiume Bojana a schierarsi con loro assieme ad altri capiclans locali come i Pa\u0161trovi\u0107i, Giovanni Kastriota, i Dukagjins e Koja Zaharija . Sebbene nessuno di questi si mise a combattere per Venezia smisero pero' di combattere per l'esercito di Lazarevi\u0107. Inoltre il capitano del golfo veneziano Francesco Bembo offr\u00ec denaro a Giovanni Kastriota, Dukagjins e Koja Zaharija nell'aprile del 1423 per unirsi alle forze veneziane contro il despotato serbo,ma essi rifiutarono.\nNell'estate del 1423 il Despota Lazarevi\u0107 mand\u00f2 \u0110ura\u0111 Brankovi\u0107 con 8.000 cavalieri a Zeta, assedi\u00f2 Scutari e fece erigere nuove fortezze sul Bojana per tagliare le forniture veneziane della citt\u00e0 assediata. Il duca Sandalj si mise a disposizione per sostenere Lazarevich.\nI governatori veneziani furono incaricati di negoziare la pace.\nFine della guerra.\nTrattato di Sveti Srdj.\nIl conflitto si concluse nell'agosto 1423, dopo la conclusione del trattato di pace di Sveti Srdj.\nIn rappresentanza del Despota serbo, il trattato fu firmato da \u0110ura\u0111 Brankovi\u0107 (con due testimoni che erano funzionari ottomani). Brankovi\u0107 era il rappresentante del despota a Zeta dal 1423 ed era anche responsabile di tutte le negoziazioni. Secondo il trattato, il Despotato di Serbia conservava Drivast e Bar mentre Venezia conservava Scutari, Ulcinj e Kotor.\nVenezia fu costretta a restituire Budva e la regione di Grbalj e a pagare 1.000 ducati in omaggio annuale per Scutari ai Lazarevi\u0107i i quali avevano precedentemente pagato Bal\u0161a III.\nEntrambi accettarono di scambiare prigionieri e di radere al suolo i loro forti sul Bojana, che divenne interamente veneziano.\nDopo la firma del trattato, Francesco Bembo invit\u00f2 \u0110ura\u0111 Brankovi\u0107 a un ricevimento cerimoniale organizzato sulla sua nave che navigava nel Bojana, seguito da altre navi della flotta veneziana. \u0110ura\u0111 chiese quindi a Venezia di sostenerlo con sei galee in un'eventuale guerra contro gli ottomani e di confermargli tutti i privilegi precedentemente assegnato al padre .\nTrattato di Vu\u010ditrn.\nSebbene il trattato di Sveti Sr\u0111 fosse stato firmato, c'erano molte questioni che erano rimaste irrisolte. Pertanto, la situazione fu completamente chiarita con l'accordo definitivo firmato a Vu\u010ditrn nel 1426. Il trattato di Vu\u010ditrn fu rivisto a Drivast l'11 novembre 1426.\nDopo la sua morte nel 1427 di Stefan Lazarevi\u0107 il potere fu assegnato a \u0110ura\u0111 Brankovi\u0107il quale perse il controllo di Bar contro i veneziani nel 1443."}
{"id": "8297360", "revid": "767487", "url": "https://it.wikipedia.org/wiki?curid=8297360", "title": "The Cruise of the Jasper B", "text": "The Cruise of the Jasper B \u00e8 un film del 1926, diretto da James W. Horne, blandamente basato su un romanzo di Don Marquis. \nTrama.\nDiverse giovani dame del bel mondo, estraendo lo specchietto col pretesto di rifarsi il trucco, stanno in realt\u00e0 guardando con una certa intenzione voluttuosa Jerry Cleggett VIII che, nel giorno del suo venticinquesimo compleanno, si leva in \"d\u00e9shabill\u00e9\" dal letto che un banditore - chiedendo al gentil pubblico di voltarsi dall'altra parte - ha appena venduto all'asta, con lui dentro, insieme ad altri oggetti di casa sua. Jerry, nonostante gli avvertimenti del maggiordomo Wiggins, aveva verosimilmente tralasciato di considerare che (secondo un'antica tradizione, risalente a quando la famiglia, fin dal 1725, esercitava la pirateria sul veliero \"Jasper B\") ogni ereditiero dei Cleggett, per misteriose ragioni, avrebbe dovuto sposarsi al compiere dei 25 anni, entro le ore 15, a bordo della vecchia imbarcazione (ora ancorata al porto e trasformata in ristorante), pena la perdita di ogni avere.\nLe misteriose ragioni della rinnovantesi fortuna dei Cleggett si spiegano in questo caso col testamento dello zio di Agatha Fairheaven, che, morendo, lascia la sua notevole fortuna (eccettuati 30 centesimi per i suo fratellastro Reginald Maltravers) alla nipote, la quale, appunto, incontrato Jerry in un momento particolare (quando il paravento dietro al quale sta facendosi la doccia viene aggiudicato all'asta) si innamora di Jerry. Reginald naturalmente cerca di impugnare il testamento: ne distrugge l'unica copia, ma, per uno scherzo del destino, il testo del documento rimane stampato sulla schiena di Agatha.\nJerry ed Agatha, mentre i traslocatori si apprestano a concludere la loro opera, si precipitano alla Jasper B, e le loro vicende si intrecciano con quelle di alcuni criminali comuni che attaccano un furgone postale. La situazione assume aspetti fuori controllo, per cui alla fine le intere forze armate si mobilitano contro il naviglio. Reginald riesce a lavare la schiena di Agatha, ma il testamento rimane, ancora una volta, impresso in un altro supporto (una porta della nave); e funger\u00e0 da prova allorquando Jerry e Agatha verranno uniti in matrimonio, sotto il fuoco incrociato della marina e dell'aviazione statunitense, dal capitano della nave che sta affondando."}
{"id": "8297377", "revid": "1310927", "url": "https://it.wikipedia.org/wiki?curid=8297377", "title": "Najim Haidary", "text": "Carriera.\nClub.\nHa giocato nelle serie minori del campionato olandese.\nNazionale.\nNel 2019 ha esordito in nazionale."}
{"id": "8297385", "revid": "767487", "url": "https://it.wikipedia.org/wiki?curid=8297385", "title": "High and Handsome", "text": "High and Handsome \u00e8 un film muto del 1925 diretto da Harry Garson. La sceneggiatura di Rex Taylor si basa su un soggetto per il cinema firmato da Gerald Beaumont. Prodotto dalla Robertson-Cole Pictures Corporation, il film aveva come interpreti Maurice 'Lefty' Flynn, un giocatore di football, Ethel Shannon, Tom Kennedy, Ralph McCullough.\nTrama.\nBurke, un organizzatore di incontri di pugilato, non si cura degli avvertimenti di Joe Hanrahan, un poliziotto che lo avvisa di mettere in sicurezza la traballante balconata dello stadio. Joe, che \u00e8 innamorato di Marie Ducette, viene sospeso dalle forze di polizia perch\u00e9 si \u00e8 battuto pubblicamente con Bat Kennedy, il suo rivale. Burke, allora, organizza un incontro tra i due. Ma la galleria crolla, provocando tra il pubblico diversi feriti. Joe, che ha messo al tappeto l'avversario, arresta Burke. La polizia lo reintegra nei suoi ranghi e Marie accetta di sposarlo.\nProduzione.\nIl film fu prodotto dalla Robertson-Cole Pictures Corporation.\nDistribuzione.\nIl copyright del film, richiesto dalla R-C Pictures Corp., fu registrato il 21 giugno 1925 con il numero LP21775. Nello stesso giorno, distribuito dalla Film Booking Offices of America, usc\u00ec nelle sale statunitensi. La Path\u00e9 Fr\u00e8res lo distribu\u00ec nel Regno Unito, presentandolo a Londra il 10 maggio 1926 con il titolo \"Winning His Stripes\" e facendolo uscire nelle sale il 27 settembre 1926. In Portogallo, usc\u00ec il 28 gennaio 1929 come \"Pol\u00edcia Boxeur\"; in Brasile prese il titolo \"Alto e Elegante\".\nNon si conoscono copie ancora esistenti della pellicola che viene considerata presumibilmente perduta."}
{"id": "8297400", "revid": "767487", "url": "https://it.wikipedia.org/wiki?curid=8297400", "title": "Bienvenido Granda", "text": "Nato a L'Avana, rest\u00f2 orfano di padre a soli 6 anni di et\u00e0. Nel 1944 si aggiunse al popolare gruppo La Sonora Matancera come vocalist, nel quale rest\u00f2 per pi\u00f9 di una decade come primo cantante e collabor\u00f2 con artisti del calibro di Celia Cruz.\nA partire dal 1955 lasci\u00f2 Cuba per trasferirsi prima in Colombia, poi in Venezuela ed infine in Messico, dove rest\u00f2 fino alla sua morte nel 1983."}
{"id": "8297403", "revid": "767487", "url": "https://it.wikipedia.org/wiki?curid=8297403", "title": "Eriprando Aldobrandeschi", "text": "Biografia.\nFiglio secondogenito di Ildebrando, faceva parte di una famiglia il cui prestigio andava sempre pi\u00f9 aumentando negli ambienti di Lucca di inizio IX secolo, grazie alle azioni del padre che aveva iniziato ad accumulare una serie di beni e a poter vantare una discreta ricchezza. \u00c8 menzionato per la prima volta nell'826, mentre la ricorrenza successiva \u00e8 nel giugno 839. La mancanza di documentazione su Eriprando nella prima parte della sua vita \u00e8 forse dovuta alla possibilit\u00e0 di una sua prolungata assenza da Lucca: ci\u00f2 \u00e8 stato ricollegato alla prassi di inviare i giovani delle famiglie facoltose a ricevere un'educazione a corte, diffusa nell'et\u00e0 carolingia; tale ipotesi \u00e8 rafforzata dal fatto che nei documenti dall'839 in poi Eriprando sottoscrive utilizzando la scrittura carolina, che aveva appena fatto la sua comparsa a Lucca ed era molto rara.\nAlla morte del padre, Eriprando si era ritrovato ad amministrare il patrimonio familiare, in quanto il fratello maggiore Ilprando era morto prematuramente poco dopo l'800; increment\u00f2 la quantit\u00e0 dei beni grazie a una serie di permute e acquisizioni con il vescovo Berengario. Ricevette dal vescovo alcuni beni presso Roselle in cambio di una quota della chiesa di San Benedetto a Settimo ereditata dal nonno. Nel febbraio 840 intervenne nella controversia tra il vassallo Giselmaro e il monastero di San Giacomo, ed \u00e8 citato per primo tra i vassalli imperiali; lo stesso in due atti dell'844 e dell'851, dove \u00e8 citato per primo subito dopo il vescovo Ambrogio; nell'ultimo caso \u00e8 ricordato come \u00abvassus domni imperatori\u00bb. Fu tra i \"signiferi\" al seguito del marchese di Tuscia Adalberto I durante la spedizione in soccorso di Roma razziata dai saraceni. Assistette a vari placiti, a Lucca ma anche a Pisa; in un atto dell'853 \u00e8 definito come \u00abmissus partibus Tusciae\u00bb.\nLa scarsa presenza di Eriprando nelle fonti dopo l'853 lascia presupporre un trasferimento fuori Lucca, forse un ritiro a corte dopo essersi assicurato il futuro della sua discendenza, con il figlio Geremia nominato vescovo di Lucca e la nomina a conte di Ildebrando II, il primo a ricevere tale titolo, dando vita alla linea comitale aldobrandesca. Nell'861, ormai anziano, fece le uniche due donazioni registrate nella sua attivit\u00e0. In un documento del 9 ottobre 862 risulta gi\u00e0 deceduto.\nOltre a Geremia e Ildebrando II, ebbe almeno altri due figli, Eriprando II e Ademari, anch'essi vassalli."}
{"id": "8297410", "revid": "767487", "url": "https://it.wikipedia.org/wiki?curid=8297410", "title": "The No-Gun Man", "text": "The No-Gun Man \u00e8 un film muto del 1924 diretto da Harry Garson. Il soggetto e la sceneggiatura si devono a Dorothy Arzner e a Paul Gangelin. Prodotto dalla Harry Garson Productions, il film aveva come interpreti Maurice 'Lefty' Flynn, William Quinn, Gloria Grey, Ray Turner.\nTrama.\nLa banda di fuorilegge capitanata da Bill Kilgore, dopo avere rapinato una banca, si rifugia a Red Rock, una cittadina della zona. Kilgore rivolge le sue rudi attenzioni su Carmen Harroway, la proprietaria di un negozio di dolciumi. Ma lei lo respinge e il bandito, per rivalsa, proibisce ai tremebondi abitanti di proteggerla dalle prepotenze che lei o il negozio potr\u00e0 subire. In citt\u00e0 appare uno sconosciuto, Bob Vincent, che fa amicizia con Carmen. Ma poi, inspiegabilmente, si unisce ai banditi spacciandosi per falsario. Kilgore e Vincent pianificano l'assalto a un treno postale ma, poco prima dell'attacco, Kilgore rapisce Carmen. Vincent, che cerca di difenderla, viene messo fuori combattimento: il bandito lo lega a un vagone e lo manda contro il treno in arrivo. Vincent, per\u00f2, riesce a liberarsi e ad avvisare il conducente dell'altro treno dell'assalto imminente. I banditi vengono catturati e Vincent si rivela per essere in realt\u00e0 il presidente della banca rapinata. Dopo avere recuperato le obbligazioni rubate, Vincent si rivolge a Carmen chiedendole se \u00e8 disposta a diventare la moglie di un banchiere.\nProduzione.\nLa lavorazione del film, prodotto dalla Harry Garson Productions, ebbe inizio ai primi di novembre del 1924.\nDistribuzione.\nIl copyright del film, richiesto dalla Harry Garson Productions, fu registrato il 16 novembre 1924 con il numero LP20891.&lt;br&gt;\nDistribuito dalla Film Booking Offices of America, il film usc\u00ec nelle sale statunitensi il 27 dicembre 1924. A Londra, il film fu presentato il 28 dicembre 1925 distribuito nel Regno Unito dalla Ideal Films Ltd.\nNon si conoscono copie ancora esistenti della pellicola che viene considerata presumibilmente perduta."}
{"id": "8297416", "revid": "1935652", "url": "https://it.wikipedia.org/wiki?curid=8297416", "title": "Geremia Aldobrandeschi", "text": "Biografia.\nGeremia \u00e8 uno dei pi\u00f9 antichi esponenti della famiglia Aldobrandeschi di cui si ha memoria; era figlio del vassallo imperiale Eriprando, e fratello di Ildebrando II, primo membro della famiglia a fregiarsi del titolo di conte.\n\u00c8 documentato vescovo di Lucca dal 3 ottobre 852. Nell'853 vinse la causa che condann\u00f2 tre fratelli a cedere la chiesa di Santa Maria e San Gervasio di Lucca; in quell'occasione il vescovo Geremia mostr\u00f2 il diploma di Ludovico II, che lo autorizzava al recupero dei beni ceduti dai predecessori.\nMor\u00ec dopo l'868, e gli succedette Gherardo."}
{"id": "8297419", "revid": "293713", "url": "https://it.wikipedia.org/wiki?curid=8297419", "title": "Manuel Marras", "text": "Caratteristiche tecniche.\n\u00c8 un'ala destra, mancina di piede, dotato tecnicamente, possiede un buon tiro dalla distanza e anche un buon dribbling, si dimostra abile soprattutto nel convergere per andare alla conclusione.\nCarriera.\nDi origine sarda (suo nonno Tino era di Padria, in provincia di Sassari ed emigr\u00f2 in Liguria per cercare lavoro), nasce a Genova e la sua trafila delle giovanili \u00e8 iniziata nel , \u00e8 proseguita nel ed \u00e8 terminata allo , quando nel 2011 \u00e8 stato promosso in prima squadra. Con il club bianconero ha debuttato fra i professionisti disputando l'incontro di Lega Pro vinto 2-1 contro il il 4 dicembre dello stesso anno. Nel corso della stagione \u00e8 stato utilizzato prevalentemente in Coppa Italia Lega Pro, dove ha contribuito alla conquista del trofeo con 3 reti in 6 partite disputate.\nNelle successive tre stagioni \u00e8 stato ceduto in prestito a , e , prima di passare a titolo definitivo all' nel 2015. Con il club piemontese ha disputato due stagioni da titolare collezionando oltre 70 presenze e partecipando alla cavalcata che ha portato il club a giocarsi la semifinale di Coppa Italia contro il nella stagione 2015-2016. In particolare si \u00e8 reso protagonista negli ottavi di finale segnando la rete del momentaneo 1-0 e fornendo l'assist a Riccardo Bocalon per il gol del definitivo 2-1 contro il .\nNel 2017, dopo essere stato in trattativa con moltissimi club di Serie B \u00e8 passato al in Serie C per una cifra pari a 3 milioni di euro, che ne fanno il terzo acquisto pi\u00f9 costoso di sempre nella terza serie (dopo Emanuele Calai\u00f2 e Luis Jim\u00e9nez). In campionato si riveler\u00e0 il protagonista della squadra amaranto, con 10 reti in 35 presenze ma la squadra non riuscir\u00e0 ad ottenere la promozione. L'anno seguente viene acquistato dal per 4 milioni di euro, disputando per la prima volta in carriera il campionato di Serie B. Dopo una buona stagione con 5 reti in 33 partite, viene messo fuori rosa nel finale di stagione dopo una lite con l'allenatore Giuseppe Pillon. \nIl 2 luglio 2019 \u00e8 passato a titolo definitivo al . Nonostante le buone prestazioni, la squadra labronica a fine retroceder\u00e0 in Serie C, anche a causa dei forti problemi societari che la colpiranno: a fine stagione Marras denuncia il presidente livornese Aldo Spinelli per i mancati stipendi degli ultimi mesi e chiede la rescissione del contratto, che otterr\u00e0 nell'agosto 2020. Il successivo 15 settembre firma con il , in Serie C. Segna il suo primo gol con la maglia biancorossa nella vittoria esterna 4-1 sul , siglando una doppietta. Conclude la stagione con 36 presenze e 9 reti, con la squadra pugliese che sar\u00e0 eliminata agli ottavi di finale dei play-off.\nDopo aver collezionato 14 presenze e un gol nella prima parte della sua seconda stagione al Bari, il 28 gennaio 2022 passa in prestito con obbligo di riscatto in caso di salvezza al .\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "8297429", "revid": "767487", "url": "https://it.wikipedia.org/wiki?curid=8297429", "title": "Il pony express", "text": "Il pony express \u00e8 un film western muto americano del 1925 prodotto da Famous Players-Lasky e distribuito da Paramount Pictures. Il film \u00e8 stato diretto da James Cruze e interpretato da sua moglie, Betty Compson, insieme a Ricardo Cortez, Wallace Beery e George Bancroft."}
{"id": "8297431", "revid": "599013", "url": "https://it.wikipedia.org/wiki?curid=8297431", "title": "Luca Lezzerini", "text": "Biografia.\n\u00c8 nato a Roma pur crescendo successivamente a Rieti, dal 2012 \u00e8 seguace della cultura Straight Edge dopo essere stato ispirato dal wrestler statunitense CM Punk.\nCaratteristiche tecniche.\nPortiere reattivo tra i pali, dotato di ottimi riflessi a cui abbina senso della posizione ed eccellenti mezzi fisici ed efficace nelle uscite, sia alte che basse.\nInterpreta il proprio ruolo in maniera moderna; non limita il proprio raggio d'azione all'area di rigore, ma agisce da libero aggiunto, costruendo il gioco dalle retrovie.\nCarriera.\nCresciuto nei settori giovanili del Club Roma Rieti e successivamente del Rieti, viene notato e ingaggiato dalla Lazio all'et\u00e0 di 12 anni. Nel 2009 viene ingaggiato dalla che nonostante la giovanissima et\u00e0 lo aggrega nella squadra primavera, dopo due stagioni in cui occupava il ruolo di vice diventa il portiere titolare e lo sar\u00e0 dal 2011 al 2014, quando sar\u00e0 aggregato in pianta stabile alla prima squadra, ma gi\u00e0 nella stagione 2013-2014 occupava il ruolo di terzo portiere venendo convocato in 7 occasioni. \nNell'estate del 2014 effettua un provino col Manchester United non superandolo.\nHa debuttato il 1\u00ba novembre 2015 subentrando al 71' a Ciprian T\u0103t\u0103ru\u0219anu a seguito dell'infortunio accorso a quest'ultimo, in occasione dell'incontro di Serie A vinto 4-1 contro il . Il 24 novembre dell'anno seguente ha esordito anche in UEFA Europa League disputando da titolare il match perso 3-2 contro il .\nL'anno successivo gioca solo due partite (una in campionato e una in Europa League), prima di venire ceduto in prestito con diritto di riscatto fissato a 450.000 euro all' il 18 gennaio 2017. Impiegato solamente in un'occasione, al termine della stagione \u00e8 stato acquistato a titolo definitivo dal club irpino.\nDopo aver disputato tutti i 42 incontri nella stagione 2017-2018, la prima in cui risulta titolare tra i professionisti e la Lega Serie B lo inserisce al quarto posto tra i migliori portieri, il 19 luglio firma un contratto triennale con il , che versa nelle casse irpine 900.000 euro.\nIl 4 agosto il Venezia e la Juventus si accordano attraverso un pagamento di 100.000 euro per un pre-accordo per una futura rivendita/cessione. Il contratto prevede che la Juventus possa acquistare il calciatore in qualsiasi momento nei prossimi dieci anni versando nelle casse venete 10 milioni di euro e in caso di cessione anticipata ad un altro club, che andrebbe ad annullare tale accordo, la Juventus avr\u00e0 diritto ad un \"rimborso\" di 300.000 euro.\nNelle prime due stagioni \u00e8 titolare della squadra veneta venendo inserito al termine della seconda dalla Lega Serie B tra i migliori portieri del campionato. Durante la terza riporta vari problemi al ginocchio che lo constringono a saltare una ventina di partite. Col Venezia ottiene la promozione in Serie A attraverso i playoff (che non gioca) e pochi giorni dopo rinnova il contratto fino al 2024.\nStatistiche.\n\"Statistiche aggiornate al 16 gennaio 2022.\""}
{"id": "8297438", "revid": "767487", "url": "https://it.wikipedia.org/wiki?curid=8297438", "title": "La m\u00e9lodie", "text": "La m\u00e9lodie \u00e8 un film del 2017 diretto da Rachid Hami.\nTrama.\nUn musicista disoccupato viene ingaggiato da una scuola della \"banlieue\" parigina per insegnare a suonare il violino a una classe di adolescenti."}
{"id": "8297474", "revid": "287204", "url": "https://it.wikipedia.org/wiki?curid=8297474", "title": "Insula europea", "text": "Insula europea \u00e8 una rivista culturale online. Nata per accompagnare il \u201cPremio Insula europea\u201d (Perugia 2009), concorso letterario transnazionale rivolto a tutti i cittadini dell\u2019Unione europea sotto i 35 anni (tra i vincitori lo scrittore rumeno Adrian Chivu), la pagina si \u00e8 trasformata nel corso degli anni in un blog e successivamente in rivista. Tra gli autori spiccano i nomi di scrittori, accademici, intellettuali sia italiani che stranieri, tra i quali Oliviero Diliberto, Javier Cercas, Mario Torelli, Francisco Rico, Ignazio Visco, Riccardo Chiaberge, Claudio Giunta, Mircea C\u0103rt\u0103rescu, Patrik Ou\u0159edn\u00edk, Roberto Antonelli, Anilda Ibrahimi."}
{"id": "8297475", "revid": "767487", "url": "https://it.wikipedia.org/wiki?curid=8297475", "title": "I parenti terribili (film)", "text": "I parenti terribili (\"Les parents terribles\") \u00e8 un film del 1948 diretto da Jean Cocteau.\nEdizioni Home Video.\nSul mercato italiano sono uscite due edizioni Home-Video del film in Dvd. La prima venne distribuita da Golem Video. Attualmente \u00e8 disponibile un dvd prodotto da DNA Srl (dal titolo \"Jean Cocteau: Il sangue di un poeta\"), che contiene anche altre due pellicole di Cocteau (\"Le sang d'un po\u00e8te\" e \"Orfeo\")."}
{"id": "8297478", "revid": "8596", "url": "https://it.wikipedia.org/wiki?curid=8297478", "title": "I parenti terribili (film 1948)", "text": ""}
{"id": "8297480", "revid": "110157", "url": "https://it.wikipedia.org/wiki?curid=8297480", "title": "Fast Layne", "text": "Fast Layne \u00e8 una serie televisiva statunitense creata da Travis Braun, prodotta dalla Lakeshore Productions e trasmessa per la prima volta il 15 febbraio 2019 su Disney Channel. \u00c8 interpretata da Sophie Pollono, Sofia Rosinsky, Brandon Rossel e Winslow Fegley. In Italia \u00e8 inedita.\nTrama.\nA Cedarville si raccontano le avventure della brillante dodicenne Layne Reed, che scopre una sofisticata macchina parlante, chiamata VIN, inventata dai genitori. Con l'aiuto della sua vicina Zora, di un compagno di classe e del cugino, la ragazzina vive una serie di avventure mozzafiato."}
{"id": "8297481", "revid": "767487", "url": "https://it.wikipedia.org/wiki?curid=8297481", "title": "Il sangue di un poeta", "text": "Il sangue di un poeta (\"Le sang d'un po\u00e8te\") \u00e8 un film del 1930 diretto da Jean Cocteau.\nEdizioni Home Video.\nAttualmente \u00e8 disponibile un dvd prodotto da DNA Srl (dal titolo \"Jean Cocteau: Il sangue di un poeta\"), che contiene anche altre due pellicole di Cocteau (\"Orfeo\" e \"I parenti terribili\")."}
{"id": "8297482", "revid": "271907", "url": "https://it.wikipedia.org/wiki?curid=8297482", "title": "Igor Girkin", "text": ""}
{"id": "8297484", "revid": "271907", "url": "https://it.wikipedia.org/wiki?curid=8297484", "title": "Igor' Strelkov", "text": ""}
{"id": "8297500", "revid": "1186766", "url": "https://it.wikipedia.org/wiki?curid=8297500", "title": "Chiesa di San Savino (Ripatransone)", "text": ""}
{"id": "8297502", "revid": "92723", "url": "https://it.wikipedia.org/wiki?curid=8297502", "title": "Chiesa di San Martino (Piazza Brembana)", "text": "La chiesa di San Martino oltre la Goggia \u00e8 il principale luogo di culto cattolico di Piazza Brembana e di Lenna, le cui origini risalgono all'VIII secolo e sicuramente era gi\u00e0 parrocchia nel secolo XIII. \nStoria.\nLa chiesa conosciuta come San Martino oltre la Goggia perch\u00e9 posta nel territorio della Val Brembana detto \"Oltre la Goggia\" cos\u00ec citato da Giovanni Da Lezze nel 1596, come sede della vicaria dei paesi dell'alta valle facente parte del \"Pagus Brembanus\". L'edificio era gi\u00e0 presente sul territorio al tempo dei Franchi precedente il primo millennio, ma il primo documento che lo nomina risale al 1260, ed era la registrazione su pergamena del pagamento di una tassa di 21 soldi. La chiesa era sicuramente parrocchia gi\u00e0 dal 20 dicembre 1288, come risulterebbe da un documento redatto dal parroco. \nNel 1360 il luogo di culto si trova indicato nell'elenco \"nota ecclesiarum\" voluto da Bernab\u00f2 Visconti per definire le taglie e le decime imposte dai Visconti di Milano al clero di Bergamo, l'elenco indica la presenza di tre chierici e un parroco. Le modifiche che furono eseguite nel XV secolo, modificarono completamente l'edificio medioevale, lavori che terminarono con l'affrescatura della torre campanaria nel 1480 ,edificio costruito su disegno di Mauro Codussi. Davanti al notaio Fantino Donati e sei testimoni la fabbriceria affid\u00f2 alla ditta Ventura Fanzago il 14 giugno 1620, la fusione delle prime due campane \nGli atti della visita pastorale del 1575 di san Carlo Borromeo permettono di ricostruire la conformazione dell'edificio. Risulta infatti che l'abside aveva ben tre altari, che vi era una parte cimiteriale vicino alla fonte battesimale e che all'interno delle cappelle vi erano spazi per i laici, a questi si chiedeva di porre una cancellata, e di dividere gli altari laterali da quello maggiore. \nAlla met\u00e0 del XIX secolo la chiesa si trovata in uno stato di grave ammaloramento. La descrizione presente nell'archivio parrocchiale ne consente una ricostruzione. La parte del presbiterio e del coro era voltata e presentava decorazioni a stucco. La navata era intonacata con la copertura lignea a vista. La facciata era in uno stato molto logoro, con le porte d'ingresso gravemente danneggiate. Una lapide sepolcrale posta nel centro dell'aula indicava la sepoltura dei parroci \"Calvi\". Il presbiterio a pianta quadrata con l'altare maggiore in marmo e con tabernacolo in legno, era accessibile da una gradinata completa di doppie balaustre in marmo e dalla cancellata. Un grande crocifisso era posto sulla parte alta del coro. \nLe cappelle di santa Caterina d'Alessandria con altare in marmo nero e di an Carlo Borromeo, divise da un muro, completavano la zona presbiteriale.\nIl 29 giugno 1868 la chiesa fu colpita da un fulmine che port\u00f2 danneggiamenti ai muri laterali e alle strutture di sostegno del tetto. Si dovette quindi provvedere alla costruzione di un nuovo edificio su progetto dell'architetto pontesampietrino Preda. Il lavoro fu appaltato nell'aprile del 1869 con inizio lavori il 5 agosto e il termine al maggio 1871, ma nel luglio del 1870 crollarono le tre campate interne e il 5 agosto 1870 la facciata della chiesa. Ci\u00f2 avvenne per colpa della scarsit\u00e0 nella qualit\u00e0 dei materiali e della manodopera ritenuta non competente.\nLa ripresa dei lavori con la ricostruzione la si deve all'arciprete don Angelo Tondini, che mise a disposizione tutto il suo patrimonio, esempio che fu seguito dagli abitanti del paese e di tutto il vicariato, permettendo all'edificio di essere terminato nel 1873. La nuova parrocchia fu consacrata il 20 novembre 1883 dal vescovo di Bergamo Gaetano Camillo Guindani che mantenne la dedicazione a san Martino di Tours.\nL'edificio ebbe bisogno di ulteriori lavori. Furono realizzate le bussole d'ingresso e costruita la gradinata che conduce alla chiesa nel 1948 su progetto dell'ingegnere Dante Fornoni.\nDescrizione.\nEsterno.\nL'edificio \u00e8 posto al culmine di una gradinata suddivisa in quattro rampe e composta di gradoni in serizzo, con la facciata rivolta a ovest. La chiesa dalla forma neogotica \u00e8 a pianta longitudinale. La facciata presenta un ampio porticato con tre grandi arcate ogivali di cui quella centrale di dimensioni maggiori, portanti il cornicione terminante dal tetto a due spioventi.\nLa chiesa presenta sedici vetrate a senso acuto lanceolato policrome di cui quella maggiore ha un'altezza di 5,88 m. e larga 2,33 posta sulla facciata, mentre le minori hanno un'altezza di 4,46 m e larghezza di 1,38 m. \nInterno.\nL'aula \u00e8 composta su tre navate divisa in cinque campate da quattro sottili colonne polistili per parte.\nLe decorazioni dell'aula sono frutto del rifacimento del 1964, e le pitture raffiguranti le stazioni della \"Via Crucis\" sono opera del 1948 eseguite da Federico Campagnoni. Gli ornamenti presentano motivi che si richiamano al gotico. Caratteristica che si ripete nelle decorazioni delle tre bussole in legno di noce intagliato. Il lato sinistro conserva il fonte battesimale posto in una nicchia terminante in coprifonte sempre di legno di stile gotico.\nL'aula \u00e8 completata nella parte centrale del pulpito ligneo settecentesco composto da un intreccio di motivi vegetali e floreali, con nicchie che conservano due statue raffiguranti gli evangelisti, originariamente l'opera era completa di quattro statue, lavoro di fantoniana.\nLa navata termina con l'altare del \"Sacro Cuore\" in stucco dipinto dorato culminante con un grande arco a sesto acuto con pinnacoli, dove sono collocate piccole statue di santi. L'altare \u00e8 completato dalle statue raffiguranti la \"Maddalena, la Veronica, il tempio votivo la Morte\". Centrale, in una nicchia, la statua del \"Sacro Cuore di Ges\u00f9\". Sopra l'altare in una teca in vetro \u00e8 collocata la statua del \"Cristo morto\" proveniente dall'antica chiesa.\nUna balaustra in marmo arabescato rosso precede il presbiterio, la balaustra presenta decorazioni a intarsio floreale con fiori e volatili. L'altare ha il paliotto in marmo e la tribuna settecentesca riccamente dorata. Il tabernacolo \u00e8 sorretto dalle statue raffiguranti due angeli. Sei colonne, che hanno sulla base il rilievo che racconta fatti dell'Antico Testamento, composte da angeli cariatidi sorreggono il baldacchino che copre il ciborio.\nSulla sinistra del presbiterio si conserva il polittico opera del 1500-1504 di Lattanzio da Rimini composto da tavole in legno raffiguranti: \"San Martino condivide il suo mantello con un uomo povero\" centrale e ai lati \"san Pietro e san Paolo, i santi Giacomo e Giovanni Evangelista, san Giovanni Battista e san Bernardo\". E le tele di Carlo Ceresa raffiguranti i quattro evangelisti."}
{"id": "8297518", "revid": "767487", "url": "https://it.wikipedia.org/wiki?curid=8297518", "title": "Vladimir Polikarpov", "text": "Carriera.\nGioc\u00f2 per quasi tutta la sua carriera nel . Nel 1975 fece parte del GSVG e termin\u00f2 la sua carriera di calciatore nel Motor Hennigsdorf."}
{"id": "8297523", "revid": "125474848", "url": "https://it.wikipedia.org/wiki?curid=8297523", "title": "Arranger", "text": "L'arranger \u00e8 uno strumento musicale a tastiera e, in particolare, una tastiera digitale. Esiste una vasta produzione di arranger che spazia dalle tastiere professionali che possono essere usate in studi di registrazione o anche dal vivo in concerto, alle tastiere economiche per principianti e amatori. La generazione sonora \u00e8 solitamente basata su una tabella di campioni PCM. L'utilizzo specifico del termine arranger rende chiaro che lo strumento dispone di una sezione di accompagnamenti automatici noti il nome di stili (styles) o ritmi (rhythms). Gli arranger sono quindi multitimbrici e il loro uso \u00e8 orientato all'accompagnare l'esecuzione del musicista con parti di altri strumenti, quali batteria, basso, chitarra o archi.\nGli arranger sono comparsi sul mercato alla fine degli anni 80 e devono la loro fortuna al mondo degli intrattenitori musicali nel piano-bar e nelle feste (matrimoni, anniversari, eventi) grazie alla possibilit\u00e0 di eseguire performance musicali realistiche e complesse con un solo tastierista. Successivamente gli arranger si sono arricchiti di altre funzionalit\u00e0 (spartito digitale, funzioni di apprendimento) che sono state accolte dagli studenti di pianoforte e organo alle prime armi per esercitarsi e migliorare la propria tecnica. La presenza di un sequencer combinato con gli stili di accompagnamento ha introdotto gli arranger fra i compositori di musica moderna.\nL'evoluzione tecnologica ha contribuito a dotare questi strumenti di funzionalit\u00e0 e caratteristiche hardware innovative: schermi touch-screen, campionatore, registratore audio WAV o MP3, sequencer MIDI, porte USB, interfaccia video HDMI, connessione wifi. Non a caso, gli arranger al top di gamma sono solitamente gli strumenti pi\u00f9 costosi nel listino rispetto tutte le altre tipologie di tastiere digitali.\nLa sezione arranger pu\u00f2 essere presente su:\nHanno prodotto arranger nel passato Generalmusic, Technics, Orla, Solton. Continuano a produrre arranger Yamaha, Korg, Ketron, Casio, Roland, Wersi, Kurzweil, Medeli e Cavagnolo.\nStili.\nGli stili sono gli elementi che compongono la sezione arranger. Ogni stile corrisponde ad un arrangiamento pronto all'uso ed \u00e8 composto da diversi pattern: Intro (da 1 a 4, dipende dal modello), variazioni dette anche Main (da 2 a 4), ending (in numero uguale alle Intro), Fill-In (misure di passaggio da una variazione all'altra), Break (misura di stacco). Ogni pattern \u00e8 associato ad un pulsante sul pannello della tastiera. Il musicista suona gli accordi, solitamente con la mano sinistra, e lo strumento ne interpreta la sequenza armonica inviandola all'arranger. Il risultato \u00e8 l'esecuzione del pattern attivo con l'accordo richiesto. In tal modo \u00e8 come avere a disposizione una band o un'orchestra che suona a tempo seguendo l'armonia del brano richiesto.\nLa vastit\u00e0 del repertorio degli stili dipende dal modello di arranger. Sono normalmente coperti tutti i generi musicali: pop, rock, jazz, blues, r&amp;b, latin, ballroom, dance, EDM, country, worship, musica classica e world (inteso come repertori tradizionali regionali, incluso quindi anche il liscio italiano)."}
{"id": "8297524", "revid": "1702319", "url": "https://it.wikipedia.org/wiki?curid=8297524", "title": "Chiesa di Santa Maria Assunta (Calcinate)", "text": "La chiesa di Santa Maria Assunta \u00e8 la parrocchiale di Calcinate, in provincia e diocesi di Bergamo; fa parte del vicariato di Calepio-Telgate.\nStoria.\nLa prima citazione di una chiesa a Calcinate \u00e8 da ricercarsi nell'atto notarile datato 14 febbraio 973 redatto per la vendita del locale castello e che era dedicata ai santi Maria, Quirico e Vittore.&lt;br&gt; Tradizionalmente si stabilisce il 1147, come anno di erezione della parrocchia di Calcinate, ma \u00e8 pi\u00f9 plausibile che ci\u00f2 avvenne nel XIII secolo, ovvero quando il paese divenne un libero comune. &lt;br&gt; Grazie ad uno scritto del 1260 si conosce che la chiesa calcinatese era compresa nella pieve foraniale di Ghisalba.&lt;br&gt; Dagli atti relativi al sinodo diocesano del 1304 s'apprende che la suddetta chiesa era retta da un prete di nome \"Detesalvo\".&lt;br&gt; La chiesa fu riedificata nei primi anni del XVI secolo e consacrata nel 1505.&lt;br&gt; Da quanto si scritto nella relazione della visita pastorale effettuata il 10 maggio 1535 dal vescovo di Bergamo Pietro Lippomano si deduce che l'edificio era, in generale, ben tenuto.\nGrazie agli scritti relativi alla visita del 1575 dell'arcivescovo di Milano san Carlo Borromeo si sa che, allora, i fedeli erano 800.&lt;br&gt; Tra la fine del Cinquecento e i primi anni del Seicento la chiesa fu ingrandita; poich\u00e9 la chiesa era inagibile durante tali lavori, le celebrazioni si tenevano nell'oratorio di San Rocco. Nel 1626 venne eretto il campanile. \nNella seconda met\u00e0 del XVII secolo, per\u00f2, la chiesa si rivel\u00f2 insufficiente a soddisfare le esigenze della popolazione, come annotato dal vescovo Daniele Giustiniani durante la sua visita del 1667, e si decise, dunque, di riedificarla. La parrocchiale venne ricostruita tra il 1683 ed il 1745 su progetto di Filippo Juvarra e consacrata il 24 settembre 1843 dal vescovo Carlo Gritti Morlacchi. Nel 1884 il campanile sub\u00ec su disegno di Antonio Piccinelli un parziale rifacimento per quanto riguarda la cella.&lt;br&gt; Nel 1923 il vescovo Luigi Maria Marelli dispose che la parrocchia di Calcinate fosse aggregata alla vicaria di Mornico, ma nel 1926 torn\u00f2 sui suoi passi e la chiesa torn\u00f2 a far parte della vicaria di Ghisalba.&lt;br&gt; \nIl 28 giugno 1971 la chiesa pass\u00f2 alla neo-costituita zona pastorale XI, per poi essere aggregata il 27 maggio 1979 al vicariato di Calepio-Telgate. Nel 2010 venne rifatto il pavimento dell'edificio.\nInterno.\nOpere di pregio conservate all'interno della chiesa sono un altare laterale del 1762 costruito da Bartolomeo Manni, una raffigurazione di \"Santa Maria Assunta\" realizzata da Francesco Coghetti, \"Il Sacro Cuore di Ges\u00f9 appare a S. Margherita Alacoque\" di Giovanni Cavalleri, una della \"Madonna che porge lo scapolare al Beato Simone Stocke a Papa Onorio III\" di Francesco Capella e, dello stesso autore, \u00e8 la \"Crocifissione tra i santi Valentino e Bonifacio\"."}
{"id": "8297553", "revid": "322321", "url": "https://it.wikipedia.org/wiki?curid=8297553", "title": "Cine34", "text": "Cine34 \u00e8 un canale televisivo italiano edito da Mediaset e diretto da Marco Costa.\n\u00c8 disponibile sul digitale terrestre e via satellite tramite le piattaforme Sky Italia e Tiv\u00f9sat.\nLo speaker ufficiale del canale \u00e8 il doppiatore Mario Zucca.\nStoria.\nIl 15 gennaio 2020, Cine34 arriva su Tiv\u00f9sat sul canale 34 e su Sky Italia al canale 327, seguito il 18 gennaio dall'arrivo sul digitale terrestre al canale 34 al posto di Mediaset Extra (che viene ricollocato al canale 55, al posto di Mediaset Extra 2).\nLe trasmissioni sono iniziate ufficialmente il 20 gennaio 2020 con una maratona di film di Federico Fellini, in occasione del centenario della sua nascita.\nLo slogan del canale \u00e8 \"Italia al Cinema\", infatti la programmazione del canale \u00e8 dedicata esclusivamente al cinema italiano.\nIl canale ha dato spazio a varie prime tv assolute di film \"cult\" come \"Love Birds - Una strana voglia d'amare\", \"L'anno dei gatti\", \"I cannoni tuonano ancora\", \"La padrina\" e \"Number One\", o film assenti da passaggi televisivi da vari decenni, quali il western \"Bandidos\", il thriller \"Interrabang\" e il noir d'azione \"Il colpaccio\".\nIn seguito all'assegnazione dell'Oscar onorario a Lina Wertm\u00fcller, la programmazione del 10 febbraio 2020 viene interamente dedicata alla filmografia della regista con il titolo \"Lina da Oscar\".\nIn occasione del 10\u00ba anniversario della morte di Raimondo Vianello, la programmazione del 15 aprile 2020 viene interamente dedicata alla filmografia dell'attore con il titolo \"Viva Raimondo!\".\nIn occasione del centenario della nascita di Nino Manfredi, la programmazione del 22 marzo 2021 viene interamente dedicata alla filmografia dell'attore con il titolo \"Manfredi 100\".\nIn occasione del 90\u00ba compleanno di Monica Vitti, la programmazione del 3 novembre 2021 viene interamente dedicata alla filmografia dell'attrice con il titolo \"Vitti 90\".\nPalinsesto.\nIl palinsesto di Cine34 prevede cinema italiano di vario genere con due film a tema ogni sera.\nAscolti.\nShare 24h di Cine34.\nDati Auditel relativi al giorno medio mensile sul target individui 4+."}
{"id": "8297554", "revid": "889336", "url": "https://it.wikipedia.org/wiki?curid=8297554", "title": "Leylah Fernandez", "text": ""}
{"id": "8297557", "revid": "436907", "url": "https://it.wikipedia.org/wiki?curid=8297557", "title": "Lost Reworks", "text": "Lost Reworks \u00e8 il secondo album di remix del musicista danese Trentem\u00f8ller, pubblicato il 1\u00ba settembre 2014 dalla In My Room.\nDescrizione.\nContiene una selezione di remix di alcuni brani tratti dal terzo album \"Lost\", di cui alcuni remixati dallo stesso Trentem\u00f8ller. L'edizione digitale, contrariamente a quella LP, presenta ulteriori remix di artisti vari.\nTracce.\nMusiche di Anders Trentem\u00f8ller."}
{"id": "8297558", "revid": "124781159", "url": "https://it.wikipedia.org/wiki?curid=8297558", "title": "Presto con fuoco", "text": "Presto con fuoco \u00e8 il primo romanzo di Roberto Cotroneo, pubblicato nel 1995. Il libro ha vinto il Premio Selezione Campiello e il Premio Fiesole Narrativa Under 40, entrambi nel 1996. \u00c8 stato tradotto in varie lingue, tra le quali il russo e il giapponese.\nIl narratore e protagonista.\nLa storia \u00e8 esposta ininterrottamente da un personaggio che parla in prima persona e rimane anonimo per tutto il libro. Si tratta di un pianista italiano, anzi uno dei massimi interpreti novecenteschi del pianoforte. Egli, disseminando i particolari, si dichiara nato nel 1920, in una famiglia ricca, e dotato di tale capacit\u00e0 da diplomarsi nel 1935. Dice di aver concorso al Premio Chopin di Varsavia prima o entro il 1940 e di essere risultato vincitore del primo premio assoluto. Descrive la sua vita come isolata, sia nella fanciullezza, sia negli anni della virilit\u00e0. L'unica famiglia avuta sarebbe quella di origine, composta da un padre, una madre pianista, uno zio di nome Arturo, concertista di pianoforte, nonni e altri zii, tutti gi\u00e0 scomparsi allo scoppio della guerra nel 1940. Cita relazioni con alcuni pianisti del XX secolo, quali Glenn Gould, Arthur Rubinstein, Claudio Arrau, Alfred Cortot, Vladimir Horowitz, ma, nella finzione narrativa, essi non entrano mai reciprocamente in contatto. Afferma infine di avere avuto un maestro nato nel 1858, che insegnava, ormai settantenne, a lui, bambino prodigio di otto anni. Al momento di narrare la storia, vive in una villa in Svizzera ed \u00e8 l'anno 1995, ma la vicenda misteriosa che d\u00e0 spunto al romanzo \u00e8 avvenuta a Parigi nel 1978, mentre l'artista vi si trovava, disgustato dall'Italia perch\u00e9 era stato erroneamente fermato dalla polizia nel periodo del Sequestro Moro.\nTrama.\nNel 1978, un pianista italiano di fama mondiale si rifugia a Parigi, dopo un incidente che lo ha messo in urto con il suo Paese. Vive in una splendida dimora, dai finestroni altissimi che gli permettono di sentirsi pi\u00f9 vicino al cielo che alla terra. Frequenta solo il proprio accordatore e studia per l'incisione dei Pr\u00e9ludes di Claude Debussy. A volte passa la serata in un caff\u00e8, leggendo G\u00e9rard de Nerval.\nUna sera viene avvicinato da un profugo russo che mostra di conoscerlo bene, dichiara di averlo sentito suonare a Mosca e Leningrado e che ha sempre cercato di incontrarlo, senza successo, perch\u00e9 avrebbe una cosa preziosa da affidargli. Si tratta di un manoscritto inedito di Fryderyk Chopin, una versione della Ballata n. 4 in Fa minore op. 52, in cui la conclusione del brano, la coda, \u00e8 stata cambiata rispetto a quanto dato alle stampe dallo stesso Chopin.\nLa prospettiva di ricevere un simile manoscritto innesca nel pianista un ribollire di pensieri in cui le ricerche musicologiche si mischiano alle vicende della sua vita passata e presente. Oltre ai molteplici ricordi di famiglia, di esperienze fatte attraverso l'interpretazione di alcuni autori da lui privilegiati, si aggiunge una sorta di innamoramento per una giovane parigina che, divenuta per breve tempo sua amante, egli chiama col nome di Solange e anche \"Donna col cappello\", come un quadro di Eug\u00e8ne Delacroix, amico fedele di Chopin.\nE proprio su Chopin si scatenano i pi\u00f9 reconditi pensieri, per ricostruire la possibilit\u00e0 che il grande musicista avesse potuto mutare il finale di una ballata, per poi tenerlo segreto. Il legame che Chopin aveva con George Sand lo portava a contatto anche con i figli di lei, Maurice e Solange. Fu un dissidio legato a questi giovani figli che caus\u00f2 la rottura del rapporto tra Chopin e la Sand: forse per un contrasto col figlio maschio, forse, e pi\u00f9 probabilmente, per un'opinione negativa di Chopin al matrimonio di Solange. Non essendone il padre, non aveva diritto di parola, ma forse era attratto dalla giovinetta. La risposta che si d\u00e0 l'artista nel 1978 \u00e8 che i due fossero reciprocamente innamorati e che il sentimento avesse attinenza con il poco amore che ad entrambi concedeva George Sand.\nCos\u00ec, sei anni dopo aver pubblicato la Ballata n. 4, Chopin, nell'ultimo anno della sua vita, il 1849, scrisse un finale \"Presto con fuoco\", mettendo nelle note le sue ormai morenti forze e consegn\u00f2 a Solange la partitura, per quattordici pagine uguale a quella del 1842 e totalmente diversa, nello spirito e nel virtuosismo, nelle pagine quindici e sedici. Per questo profugo russo, lo spartito mancante doveva arrivare ad un grande pianista, secondo lui, predestinato a riceverlo. Perci\u00f2 il Maestro lo incontra, lo ospita, ne ascolta il racconto, entra in possesso della borsa di cuoio dove il manoscritto \u00e8 custodito da molti decenni.\nAiutato da un musicologo anglo-americano di nome James, il Maestro esamina la partitura e la ricopia: l'esemplare risulta autentico. Si possono spiegare alcune circostanze, come il fatto che, consegnata a Solange, la musica non poteva essere svelata, sia perch\u00e9 la versione del 1842 era dedicata a una signora troppo illustre, sia perch\u00e9 non era bene che qualcuno potesse far luce sui rapporti intercorsi tra Solange e Chopin. Tutta la storiografia musicale aveva avallato per secoli l'idea che Chopin fosse una specie di santo e non si era voluto incrinare questa immagine. Fino alla morte di Solange, nel 1899, lo spartito era rimasta nascosto; passata a un collezionista in un pacco di carte di Solange, la partitura era stata razziata (con molti altri tesori) dai nazisti che occuparono Parigi nel 1940; inoltrata a Berlino e quindi a Mosca, dove un allievo del Conservatorio l'aveva ricevuta da un suo maestro, omosessuale non corrisposto e che non esit\u00f2 a denunciare il giovane e a farlo sparire. Non prima che questi, Andrej Karitonovich, l'avesse affidata a Evgenij, il profugo che nel 1978 la consegna all'ultimo destinatario, il pianista italiano.\nMa l'interrogativo pi\u00f9 importante riguarda la natura del \"Presto con fuoco\", intricata e passionale, contrassegnata da un virtuosismo di cui non si comprende chi sia il reale destinatario. Non certo Chopin, a pochi mesi dalla morte, persino troppo affaticato per l'atto di scrivere; non Solange, che non avrebbe dovuto essere cos\u00ec esperta. Solo due pianisti, un tedesco beniamino dei gerarchi nazisti e il russo Andrej avevano sicuramente eseguito quelle note, ed entrambi erano scomparsi con il loro segreto. Che fosse destinata proprio a lui ? No, a lui \u00e8 solo spettato l'onore di averlo per decidere che farne. Nel tempo che ancora gli rimane da vivere, nel 1995, isolato in Svizzera in una villa con vista sulla Jungfrau, egli decide che rispetter\u00e0 il segreto di Chopin e Solange."}
{"id": "8297562", "revid": "112190672", "url": "https://it.wikipedia.org/wiki?curid=8297562", "title": "Mauro Pregliasco", "text": ""}
{"id": "8297567", "revid": "547034", "url": "https://it.wikipedia.org/wiki?curid=8297567", "title": "Camera termovuoto", "text": "Una camera termovuoto, nota anche con gli acronimi TVC e TVAC, \u00e8 una camera a vuoto in cui vengono controllate le condizioni termiche radiative.\nTipicamente le condizioni termiche si ottengono facendo passare liquidi o fluidi attraverso rivestimenti termici per temperature fredde o mediante l'utilizzo di lampade termiche per temperature elevate.\nLe camere termovuoto vengono spesso utilizzate per testare veicoli spaziali o loro componenti in un ambiente spaziale simulato e interamente controllato. L'apparecchiatura \u00e8 in grado di riprodurre con esattezza le condizioni dello spazio attraverso il controllo simultaneo di due parametri ambientali: la pressione e la temperatura.\nEsempi.\nCamere termovuoto si possono trovare presso:"}
{"id": "8297569", "revid": "1226", "url": "https://it.wikipedia.org/wiki?curid=8297569", "title": "Antonio Da Lezze", "text": ""}
{"id": "8297572", "revid": "858648", "url": "https://it.wikipedia.org/wiki?curid=8297572", "title": "Domowina", "text": "Domowina (\"Casa\") \u00e8 una organizzazione ombrello tedesca che raggruppa varie associazioni della Lusazia, interessate allo sviluppo e alla salvaguardia della cultura soraba.\nStoria.\nL'organizzazione \u00e8 stata fondata a Bautzen nel 1912. Messa fuori legge dal Nazismo, \u00e8 stata ricostituita nel maggio 1945, finendo rapidamente sotto il diretto controllo del Partito Socialista Unificato di Germania ed entrando a far parte del Fronte Nazionale. Nonostante le critiche ricevute per il suo ruolo all'interno della Repubblica Democratica Tedesca, \u00e8 sopravvissuta alla caduta del muro e alla riunificazione tedesca come organizzazione politicamente indipendente."}
{"id": "8297575", "revid": "599013", "url": "https://it.wikipedia.org/wiki?curid=8297575", "title": "Louis Tronnier", "text": "Biografia.\nUfficiale la prima e la seconda guerra mondiale, Louis Tronnier venne catturato dalle forze sovietiche durante la seconda offensiva di Jassy\u2013Kishinev nell'agosto del 1944. Mor\u00ec il 27 gennaio 1952 nel campo di prigionia di Woikowo presso Mosca."}
{"id": "8297581", "revid": "729019", "url": "https://it.wikipedia.org/wiki?curid=8297581", "title": "Walter Lichel", "text": "Il 1\u00ba novembre 1903, Lichel entr\u00f2 nell'esercito imperiale tedesco venendo inquadrato nell'83\u00ba reggimento di fanteria. Venne promosso tenente il 18 maggio 1905 e con tale grado prest\u00f2 servizio nella prima guerra mondiale.\nDopo la guerra pass\u00f2 al Reichswehr e fu impiegato come comandante di diverse unit\u00e0. Il 1\u00ba settembre 1934 venne promosso colonnello; il 1\u00ba ottobre 1936 gli venne assegnato il comando del 22\u00ba reggimento di fanteria. Venne promosso maggiore generale dal 1\u00ba febbraio 1938. Il 10 novembre 1938 divenne comandante della 3\u00aa divisione di fanteria, col quale prese parte l'anno successivo all'invasione della Polonia. Promosso tenente generale il 1\u00ba febbraio 1940, dal 5 ottobre 1940 al 5 agosto 1941 fu comandante della 123\u00aa divisione di fanteria, divisione con la quale venne schierato sul fronte orientale. Dal 5 agosto 1941 al 31 agosto 1944, venne ricoverato in ospedale per le ferite subite. Promosso generale di fanteria il 1\u00ba dicembre 1942 mentre era ancora in ospedale, una volta dimesso dal 1\u00ba novembre 1944 al 13 aprile 1945, fu comandante generale del vice comando generale XI. Armee Korps.\nArrestato dalle forze alleate nel 1945, venne rilasciato dalla prigionia nel 1947 e si ritir\u00f2 a vita privata."}
{"id": "8297584", "revid": "729019", "url": "https://it.wikipedia.org/wiki?curid=8297584", "title": "Alessandro Fregoso (vescovo)", "text": "Biografia.\nEra figlio naturale di Paolo Fregoso, al tempo arcivescovo e Doge di Genova.\nFu inizialmente educato alla corte dei Gonzaga di Mantova, dove il padre si era rifugiato assieme all'altro figlio Fregosino (1460-1512) nel 1464. Prosegu\u00ec gli studi a Pavia, Bologna e Roma, dove il padre venne eletto cardinale presbitero di Sant'Anastasia nel 1480.\nGrazie al padre, nel 1487 ottenne il vescovato di Ventimiglia, che abbandon\u00f2 nel 1501 per dedicarsi al mestiere della armi. Fu al servizio di due papi, Giulio II e Leone X.\nNel 1504 risiedeva Napoli e col re Ferdinando II d'Aragona intendeva cacciare i francesi da Genova, occupata da quattro anni, ma Giulio II imped\u00ec l'impresa. Nel 1511 riprese il vescovato di Ventimiglia tentando nel contempo di impossessarsi di Genova, ma venne catturato e condotto a Milano. Fu liberato nel 1512, quando i francesi abbandonarono la Lombardia. Nel 1518 rinunci\u00f2 nuovamente al vescovato.\nNel 1519 tent\u00f2 di entrare con gli armati in Genova per cacciare il doge e nemico Ottaviano Fregoso, alleato dei francesi. I suoi piani vennero scoperti e Alessandro Fregoso, attraverso gli Appennini, tent\u00f2 di attaccare il duca di Ferrara Alfonso I d'Este, partigiano della Francia. Ma l'amico degli Estensi, il marchese di Mantova Federico II Gonzaga, imped\u00ec il passaggio sul Po. Tent\u00f2 inutilmente di attaccare l'abitato di Concordia, ma l'impresa fall\u00ec. Congedato l'esercito, fece ritorno a Roma e perse la fiducia di papa Leone X."}
{"id": "8297585", "revid": "2068264", "url": "https://it.wikipedia.org/wiki?curid=8297585", "title": "Michele Cocchi", "text": "Biografia.\nVive a Pistoia. Come scrittore dal 2004 al 2009 ha fatto parte della redazione della rivista Paletot. Suoi racconti e articoli sono apparsi su le riviste Graphie, Nazione Indiana, Colla, Il primo amore, La Recherche. Nel 2010 vince il premio della giuria di Esor-dire nella XII edizione del Festival Letterario Scrittori in Citt\u00e0, a Cuneo, per la raccolta di racconti \"Tutto sarebbe tornato a posto\", finalista inoltre del libro dell'anno di Fahrenheit. Nell'ottobre del 2018 vince il Premio Letterario Giovanni Comisso, con il romanzo \"La Casa dei bambini\".\nCome psicoterapeuta lavora a Prato e Pistoia, dal 2014 \u00e8 membro del direttivo del Centro Studi Martha Harris di Firenze, Centro di Studi Psicoanalitici sullo Sviluppo della Personalit\u00e0 e delle Interazioni Umane Modello Tavistock che, tra le altre attivit\u00e0, dal 1988 forma psicoterapeuti con la Scuola Quadriennale di Psicoterapia Psicoanalitica per bambini, adolescenti e famiglie."}
{"id": "8297591", "revid": "729019", "url": "https://it.wikipedia.org/wiki?curid=8297591", "title": "Disturbo persistente della percezione da allucinogeno", "text": "Il disturbo persistente della percezione da allucinogeno (HPPD) \u00e8 un disturbo cronico (e spesso permanente) in cui una persona ha flashback di allucinazioni visive o distorsioni sperimentate durante una precedente esperienza con farmaci allucinogeni, a volte con gli stessi sentimenti vissuti durante l'esperienza, che causano disagio o compromissione del lavoro o la vita di tutti i giorni. I flashback possono essere continui o solo occasionali.\nSottotipi.\nSecondo una review del 2016, esistono due sottotipi della condizione:\nI pazienti sperimentano l'HPPD sotto forma di brevi flashback casuali.\nI pazienti con questo tipo di HPPD sperimentano continui cambiamenti alla loro visione, che possono andare e venire.\nEziologia.\nL'unica causa certa per l'HPPD \u00e8 l'uso precedente di allucinogeni. Non sono noti fattori di rischio e non \u00e8 noto cosa possa scatenare un'allucinazione specifica inquietante. Potrebbe essere coinvolta una sorta di disinibizione dell'elaborazione visiva.\nDiagnosi.\nL'HPPD \u00e8 una diagnosi del DSM-5 con codice diagnostico 292.89 (F16.983). Per la diagnosi, \u00e8 necessario escludere altre condizioni psicologiche, psichiatriche o neurologiche.\nTrattamento.\nNon esistono evidenze valide per alcun trattamento. Per le persone con diagnosi di HPPD cronica, gli occhiali da sole e la terapia potrebbero aiutare. Farmaci antipsicotici e SSRI sono stati segnalati per aiutare alcune persone e peggiorare i sintomi per altri. Sono stati anche provati anticonvulsivanti e clonidina.\nPrevalenza.\nLa prevalenza di HPPD \u00e8 sconosciuta. Le stime negli anni '60 e '70 erano di circa 1/20 per HPPD intermittente tra gli utenti regolari di allucinogeni. Non \u00e8 chiaro se esista l'HPPD cronico, ma una stima negli anni '90 era che 1/50.000 utenti regolari potrebbero avere allucinazioni croniche"}
{"id": "8297594", "revid": "767487", "url": "https://it.wikipedia.org/wiki?curid=8297594", "title": "Simo Lampinen", "text": "Biografia.\nNel 1963, 1964 e 1967 vinse il campionato finlandese di rally.\nLe sue prime vittorie arrivarono a bordo di una Saab 96, per poi passare nel 1970 alla scuderia Lancia, dove continu\u00f2 a vincere. Guid\u00f2 anche per la Peugeot, Fiat e Triumph, ma senza ottenere successi."}
{"id": "8297596", "revid": "12109", "url": "https://it.wikipedia.org/wiki?curid=8297596", "title": "Declinazione latina", "text": ""}
{"id": "8297600", "revid": "6923", "url": "https://it.wikipedia.org/wiki?curid=8297600", "title": "Episodi di Dark Skies - Oscure presenze", "text": "Questa voce riassume la prima stagione della serie TV Dark Skies - Oscure presenze, trasmessa tra il 1996 e il 1997. Accanto ai titoli italiani sono indicati i titoli originali."}
{"id": "8297610", "revid": "599013", "url": "https://it.wikipedia.org/wiki?curid=8297610", "title": "Qian Haitao", "text": "Biografia.\nAi campionati mondiali di Nur-Sultan 2019 ha vinto la medaglia di bronzo negli 82 chilogrammi."}
{"id": "8297615", "revid": "773636", "url": "https://it.wikipedia.org/wiki?curid=8297615", "title": "Globe Life Field", "text": "Il Globe Life Field \u00e8 uno stadio di baseball situato ad Arlington, in Texas. Ospita le partite casalinghe dei Texas Rangers della Major League Baseball sostituendo il vecchio Globe Life Park, distante pochi passi.\nLa Globe Life and Accident Insurance Company, una sussidiaria della Globe Life, con sede a McKinney, possiede i diritti di denominazione della struttura fino al 2048.\nStoria.\nIl 20 maggio 2016, i Rangers annunciarono che avrebbero lasciato il Globe Life Park. Il nuovo stadio sar\u00e0 costruito in partenariato pubblico-privato e avr\u00e0 un tetto retrattile. Lo stadio fu approvato il giorno successivo all'Election Day. Il 5 gennaio 2017 l'HKS, Inc. venne annunciata come progettista.\nIl 31 gennaio 2019, i Rangers comunicarono che la superficie di gioco del Globe Life Field sar\u00e0 rivestita di erba sintetica fornita da Shaw Sports Turf, rendendoli una delle sole quattro squadre della Major League a giocare le partite in casa su erba artificiale.\nI Rangers hanno menzionato il tempo come la ragione per cui le presenze al Globe Life Park sono inferiori rispetto ad altri stadi di baseball nelle principali aree metropolitane, poich\u00e9 \u00e8 soggetto a temperature elevate e a ritardi per la pioggia. Pertanto, i Rangers stanno proponendo di costruire il nuovo stadio con un tetto. A differenza dei suoi predecessori, il campo centrale del nuovo stadio sar\u00e0 rivolto a nord-est, invece che a sud-est.\nInsieme al nuovo stadio sono previsti un nuovo centro commerciale, un Loews Hotel e un villaggio sportivo. Il Globe Life Park sar\u00e0 ristrutturato per il football e il calcio.\nI progetti di costruzione dello stadio hanno generato reazioni contrastanti. Il nuovo stadio significher\u00e0 un ambiente pi\u00f9 confortevole per guardare il baseball ma aumenter\u00e0 le tasse esistenti utilizzate per pagare l'AT&amp;T Stadium. Secondo il Dallas Morning News, \"L'accordo prevede che la citt\u00e0 emetta 500 milioni di dollari in obbligazioni per aiutare a pagare lo stadio. Mezzo centesimo dell'imposta sulle vendite, il 2% di tasse di soggiorno in hotel e il 5% di tasse sul noleggio auto pagherebbero tali obbligazioni per un periodo stimato di 30 anni\". Gli elettori hanno anche approvato una tassa sui biglietti fino al 10% e una tassa sul parcheggio fino a 3 dollari per il nuovo stadio. Quel denaro sarebbe stato utilizzato per una parte del debito dei Rangers, che \u00e8 stato criticato dalla campagna d'opposizione\".\nIl 14 dicembre 2019, una parte del tetto in costruzione ha preso fuoco.\nL'apertura ufficiale doveva avvenire il 23 marzo 2020, ma la pandemia di COVID-19 ha rinviato l'avvio della stagione della MLB mettendola anche a repentaglio. Il primo evento presso la struttura \u00e8 stato cos\u00ec una cerimonia di consegna dei diplomi, tenutasi il 29 maggio 2020. Il 21 e 22 luglio 2020, i Texas Rangers hanno disputato al Globe Life Field un paio di amichevoli precampionato contro i Colorado Rockies, giocate a porte chiuse a causa della pandemia. Il seguente 24 luglio, i Rangers hanno disputato qui il loro primo incontro di MLB, vinto 1-0 sempre contro i Rockies, anche in questo caso a porte chiuse."}
{"id": "8297617", "revid": "869733", "url": "https://it.wikipedia.org/wiki?curid=8297617", "title": "Cleopatra (miniserie televisiva)", "text": "Cleopatra \u00e8 una miniserie televisiva del 1999 basata sul romanzo \"Io Cleopatra\" di Margaret George."}
{"id": "8297619", "revid": "123188323", "url": "https://it.wikipedia.org/wiki?curid=8297619", "title": "Kantemir Balagov", "text": "Biografia.\nNasce a Nal'\u010dik, capitale della Cabardino-Balcaria, da madre professoressa di chimica e biologia nella scuola locale e padre imprenditore. Appassionatosi al cinema, i suoi studi proseguono in una direzione diversa finch\u00e9 nel 2010 il regista Aleksandr Sokurov non tiene un seminario di cinema all'universit\u00e0 della capitale cabardina: non essendo riuscito a iscriversi, Balagov segue dall'esterno lo svolgersi del corso e, privatamente, scrive a Sokurov pregandolo di considerare i suoi lavori precedenti (all'et\u00e0 di 18 anni aveva girato assieme a due suoi amici una webserie di dieci puntate sulla vita a Nalc'\u010dik) e di inserirlo nel corso \"in fieri\"; la sua richiesta viene accolta e, entrato al terzo anno, vi si laureer\u00e0.\nComincia col dirigere diversi cortometraggi, tra cui \"Pervyj ja\" (2014), presentato al 67\u00ba Locarno Festival e alla 68\u00aa edizione del Festival di Cannes: il film, autobiografico, segue le vicende di un giovane di Nal'\u010dik che cerca di trovare se stesso, andando anche contro la famiglia che lo limita. Nel 2017 esordisce alla regia di un lungometraggio con \"Tesnota\", prodotto da Sokurov e anch'esso ambientato a Nal'\u010dik; presentato a Cannes nella sezione Un Certain Regard, vi vince il premio della Federazione internazionale della stampa cinematografica (FIPRESCI). Il film riceve il plauso della critica: Balagov viene definito \"il futuro del cinema russo\" dalla rivista \"Sobaka\" e nominato \"rivelazione dell'anno\" dall'edizione russa di \"GQ\".\nNel 2019 dirige il dramma in costume \"La ragazza d'autunno\", che, nuovamente presentato a Un Certain Regard e premiato dalla FIPRESCI, frutta a Balagov il premio per la miglior regia della sezione. Nuovamente promosso dalla critica, il film riceve una candidatura agli European Film Awards, per la protagonista Viktorija Miro\u0161ni\u010denko, e viene scelto per rappresentare la Russia nella corsa all'Oscar al miglior film internazionale, riuscendo ad arrivare fino alla \"shortlist\" dei dieci semifinalisti. Nel 2021, Balagov sostituisce Johan Renck alla regia dell'episodio pilota dell'adattamento televisivo di HBO del videogioco \"The Last of Us\"."}
{"id": "8297620", "revid": "729019", "url": "https://it.wikipedia.org/wiki?curid=8297620", "title": "Paul Bader", "text": "Biografia.\nLa prima guerra mondiale.\nBader entr\u00f2 nell'esercito dell'impero tedesco nel 1903, all'et\u00e0 di 20 anni, come \"Einj\u00e4hrig-Freiwilliger\" (ufficiale volontario di riserva) e venne successivamente accettato come \"Fahnenjunker\" (candidato ufficiale) e gli venne concesso di frequentare la scuola di guerra per ufficiali. Venne assegnato quindi al 66\u00ba reggimento di artiglieria da campo, reggimento nel quale venne promosso al grado di tenente il 21 maggio 1906. Nel 1912 venne trasferito all'80\u00ba reggimento di artiglieria da campo.\nIl 20 novembre 1913, venne promosso primo tenente e venne nominato aiutante del comandante del suo reggimento. Il reggimento venne impiegato a Colmar in Alsazia ed allo scoppio della prima guerra mondiale Bader venne impiegato sul fronte orientale della Germania nella Battaglia delle Frontiere. La 39\u00aa divisione di cui il suo reggimento faceva parte prese parte alla corsa al mare tra il settembre ed il novembre del 1914, per poi attestarsi con le altre truppe presso il fiume Yser nelle Fiandre. Combatt\u00e9 quindi nella Battaglia dell'Yser. Nell'aprile del 1915, Bader venne promosso capitano e venne nominato aiutante del comandante della 39\u00aa brigata di artiglieria da campo. Trasferito nel nordest della Francia all'inizio del 1916, prese parte all'attacco a Verdun. Per il resto della guerra, Bader rimase con la 39\u00aa divisione e combatt\u00e9 ancora nella Battaglia della Somme, nella Seconda battaglia dell'Aisne, nella battaglia di Passchendaele e nell'Offensiva di primavera tedesca del 1918.\nIl periodo tra le due guerre.\nNegli anni tra le due guerre, Bader rimase attivo tra le forze d'artiglieria del Reichswehr, e venne promosso maggiore nel 1925. Dal 1919 al 1928, comand\u00f2 diverse batterie d'artiglieria. Nel 1933, Bader venne promosso colonnello e comand\u00f2 il 5\u00ba reggimento d'artiglieria \"Ludwigsburg\". Promosso maggiore generale nel 1935, prese il comando della 2\u00aa divisione di fanteria dal 1\u00ba aprile 1937. La divisione venne successivamente ridenominata 2\u00aa divisione di fanteria motorizzata e Bader venne promosso al grado di tenente generale nel 1938.\nLa seconda guerra mondiale.\nPolonia e Francia.\nAllo scoppio della guerra nel 1939, Bader comand\u00f2 la 2\u00aa divisione di fanteria motorizzata nel corso dell'invasione della Polonia, come parte del XIX Armee Korps di Heinz Guderian con la 4\u00aa armata del Gruppo Nord. Nel settembre del 1939, venne spostato in Pomerania occidentale e poi in Prussia orientale e poi a Brest-Litovsk.\nDopo la fine della campagna polacca, la divisione di Bader venne trasferita ad ovest per preparare la invasione della Francia. La divisione divenne parte del XIV Armee Korps. Nel maggio e nel giugno del 1940 il gruppo pass\u00f2 nelle Ardenne, attravers\u00f2 la Mosa e giunse sino a Dunkirk e Calais, passando poi alla linea Maginot. Bader comand\u00f2 la 2\u00aa divisione motorizzata sino all'ottobre del 1940 quando torn\u00f2 in Germania. Nell'ottobre del 1940, Bader venne nominato comandante della 3\u00aa divisione di fanteria che venne predisposta per l'operazione Barbarossa.\nJugoslavia.\nNel maggio del 1941, poco prima dell'attacco dell'Unione Sovietica, Bader venne rimpiazzato come comandante della 3\u00aa divisione di fanteria motorizzata ed il 1 luglio 1941 venne promosso \"General der Artillerie\" e venne nominato comandante del LXV Armee Korps, incaricato sostanzialmente di rimanere e mantenere l'ordine nella Jugoslavia da poco occupata e poi in Serbia ed in Croazia. Dopo aver prestato assistenza nella repressione delle rivolte in Serbia, Bader divenne Generale Plenipotenziario in Serbia dal 6 dicembre 1941 e nel febbraio del 1942 Comandante Generale. Il 26 agosto 1943 venne trasferito al comando del XXI corpo d'armata di montagna in Albania, ad ogni modo mantenne tale posizione solo per pochi mesi dal momento che nell'ottobre del 1943 divenne inviso a Hitler ed il 31 marzo 1944 decise di ritirarsi dal servizio attivo.\nPaul Bader mor\u00ec il 28 febbraio 1971 a Emmendingen, in Germania, all'et\u00e0 di 87."}
{"id": "8297621", "revid": "144796", "url": "https://it.wikipedia.org/wiki?curid=8297621", "title": "Walther Lichel", "text": ""}
{"id": "8297622", "revid": "76963", "url": "https://it.wikipedia.org/wiki?curid=8297622", "title": "Angelica Domr\u00f6se", "text": "Biografia.\nScoperta a sedici anni dal regista Slatan Dudow, che la fece esordire da protagonista nel film \"Verwirrung der Liebe\", in seguito ha studiato recitazione alla Accademia del Cinema di Babelsberg. Dopo il diploma, si \u00e8 unita alla Berliner Ensemble e in seguito alla compagnia della Volksb\u00fchne.\nTra le maggiori star femminili della Germania Est, ha vinto per tre volte il premio \"Attrice televisiva dell'anno\", ed ha ottenuto un grande successo critico e di pubblico grazie al film di Heiner Carow \"Die Legende von Paul und Paula\". Nonostante le idee politiche convintamente socialiste, in seguito al caso internazionale riguardante l'espulsione di Wolf Biermann nel 1980 ha deciso di espatriare in Germania Ovest insieme al marito Hilmar Thate, dove ha continuato con successo la sua carriera."}
{"id": "8297626", "revid": "1602064", "url": "https://it.wikipedia.org/wiki?curid=8297626", "title": "Regolamentazione del tasso di rendimento", "text": "La regolamentazione del tasso di rendimento \u00e8 un sistema per la decisione sui prezzi praticati dai monopoli regolati dal governo. La premessa principale \u00e8 che i monopoli (tipicamente intesi come naturali) devono applicare lo stesso prezzo che idealmente si applicherebbe in un mercato perfettamente competitivo, ovvero pari ai costi di produzione efficienti, pi\u00f9 un tasso di rendimento sul capitale determinato dal mercato. \nLa regolamentazione del tasso di rendimento \u00e8 stata criticata perch\u00e9 incoraggia l'aumento della valutazione dei costi e perch\u00e9 se il tasso \u00e8 troppo alto, incoraggia le imprese regolamentate ad adottare rapporti capitale-lavoro troppo bassi. Questa tendenza \u00e8 nota come effetto Averch-Johnson, chiamata anche semplicemente \"doratura\". La natura della regolamentazione del tasso di rendimento non prevede inoltre incentivi per i monopoli regolamentati per ridurre al minimo i loro acquisti di capitale, dato che i prezzi sono fissati pari ai loro costi di produzione. \nLa regolamentazione del tasso di rendimento \u00e8 stata dominante negli Stati Uniti per diversi anni nella regolamentazione del governo delle societ\u00e0 di servizi pubblici e di altri monopoli naturali. Se le imprese non fossero regolamentate, potrebbero facilmente applicare tariffe molto pi\u00f9 elevate poich\u00e9 i consumatori pagherebbero qualsiasi prezzo per beni essenziali come l'elettricit\u00e0 o l'acqua. \nMetodo di regolamento.\nLa regolamentazione del tasso di restituzione \u00e8 stata utilizzata pi\u00f9 regolarmente per determinare i prezzi ragionevoli per i beni forniti dalle societ\u00e0 di servizi. Questo regolamento \u00e8 considerato equo dato che offre alla societ\u00e0 la possibilit\u00e0 di recuperare i costi sostenuti fornendo ai consumatori i propri beni o servizi e, allo stesso tempo, proteggendo i consumatori dal pagamento di prezzi esorbitanti che fornirebbero a tali societ\u00e0 profitti monopolistici. In base a questo metodo di regolamentazione, i regolatori governativi esaminano la base tariffaria dell'impresa, il costo del capitale, i costi operativi e l'ammortamento complessivo al fine di stimare le entrate totali necessarie affinch\u00e9 l'impresa copra completamente le proprie spese. \nFondamenti per valutare il tasso di rendimento.\nL'obiettivo della regolamentazione del tasso di rendimento \u00e8 che l'autorit\u00e0 di regolamentazione valuti gli effetti dei diversi livelli di prezzo sui potenziali ricavi per un'azienda al fine di proteggere i consumatori, garantendo nel contempo agli investitori un tasso di rendimento \"equo\" sul loro investimento. Esistono cinque criteri utilizzati dai regolatori per valutare il tasso di rendimento adeguato per un'impresa. \nCalcolo del regolamento del tasso di rendimento.\nIl calcolo \u00e8 dato dalla formula:\nformula_1\ndove:\nI regolatori governativi usano questa formula per accertare che sia permesso il corretto tasso di rendimento delle imprese regolamentate.\nVantaggi del regolamento sul tasso di rendimento.\nLa regolamentazione del tasso di rendimento \u00e8 stata utilizzata principalmente per la sua capacit\u00e0 di essere sostenibile a lungo termine e resistente ai cambiamenti delle condizioni dell'azienda, nonch\u00e9 per la sua popolarit\u00e0 tra gli investitori. Mentre una regolamentazione di questo tipo impedisce ai monopoli con il potenziale di realizzare grandi profitti, come le societ\u00e0 elettriche, fornisce stabilit\u00e0. Gli investitori non realizzeranno dividendi cospicui dalle societ\u00e0 di servizi regolamentate; tuttavia, saranno in grado di ottenere rendimenti abbastanza costanti rispetto alle fluttuazioni dell'economia o cos\u00ec come la sua stagnazione. Il rischio per gli investitori \u00e8 ridotto al minimo poich\u00e9 la prudenza dell'autorit\u00e0 di regolamentazione nella fissazione dei prezzi \u00e8 limitata dal metodo utilizzato nel fissare il tasso di regolazione. Pertanto, gli investitori possono essere attirati dalla coerenza dell'offerta, che pu\u00f2 rivelarsi interessante soprattutto in un mercato finanziario mondiale instabile. \nInoltre, una regolamentazione di questo tipo protegge l'impresa dall'opinione pubblica negativa fornendo al consumatore chiarezza nei presupposti. Infatti, nel corso della storia, a causa dei loro grandi profitti, l'opinione pubblica si \u00e8 scagliata contro i monopoli, che alla fine hanno portato a approvare severe leggi antitrust all'inizio del XX secolo. I monopoli non regolamentati come lo Standard Oil, che hanno inizialmente ottenuto enormi profitti, sono rapidamente diventati oggetto di opinione pubblica negativa, che \u00e8 la fonte originale di regolamentazione dei monopoli. Con la regolamentazione del tasso di rendimento, i consumatori possono fare affidamento sul governo per assicurarsi che stiano pagando prezzi equi per l'elettricit\u00e0 e altri servizi regolamentati e non alimentando un'attivit\u00e0 di \"trust and greed\". \nSvantaggi della regolamentazione e della critica del tasso di rendimento.\nIl problema centrale con la regolamentazione del tasso di rendimento, il motivo per cui la maggior parte dei paesi con una regolamentazione economica \u00e8 passata a metodi alternativi di regolamentazione di tali imprese, \u00e8 che la regolamentazione del tasso di rendimento non fornisce abbastanza incentivi affinch\u00e9 le imprese regolamentate operino in modo efficiente. La formalizzazione principale di questa criticit\u00e0 \u00e8 l'effetto Averch-Johnson. \nDunque, le imprese regolate in questo modo si impegneranno tipicamente in un accumulo sproporzionato di capitale, che a sua volta aumenter\u00e0 il livello dei prezzi assegnato dall'autorit\u00e0 di regolamentazione del governo, aumentando cos\u00ec i profitti a breve termine dell'impresa. Spendendo cos\u00ec in capitale non necessario e altre spese superflue, il fabbisogno di entrate dell'impresa (R) aumentato a causa sia di un aumento dei costi operativi (E) sia dei costi di ammortamento (d). I costi di ammortamento aumentano a causa del fatto che quando un'impresa ottiene pi\u00f9 capitale, tale capitale fisico si deprezzer\u00e0 nel tempo, aumentando quindi il costo complessivo di ammortamento. Al fine di sovvertire il sistema, i monopoli regolamentati possono acquistare capitali di cui non hanno necessariamente bisogno o utilizzo, che rimarranno nell'impresa solo al fine di deprezzarsi, aumentando cos\u00ec il loro livello di prezzo regolamentato come assegnato dal governo. \nStoria del regolamento sul tasso di rendimento.\nIl diritto degli Stati di prescrivere tariffe \u00e8 stato affermato nel caso della Corte Suprema degli Stati Uniti di \"Munn v.\" \"Illinois\" del 1877. Questo caso in genere consentiva agli Stati di regolare determinate attivit\u00e0 e pratiche all'interno dei propri confini, comprese le ferrovie, che all'epoca avevano raggiunto un notevole potere. Questo caso fu uno dei sei che in seguito furono soprannominati \"Granger Cases\", tutti riguardanti il giusto grado di regolamentazione del governo sull'industria privata. \nMentre il sentimento politico dell'inizio del XX secolo era sempre pi\u00f9 anti-monopolio e anti-trust, i funzionari del governo hanno riconosciuto la necessit\u00e0 che alcuni beni e servizi fossero forniti dai monopoli. In casi specifici, un modello economico monopolistico \u00e8 pi\u00f9 efficiente di un modello perfettamente competitivo. Questo tipo di impresa \u00e8 chiamato \"monopolio naturale\" a causa del fatto che la tecnologia dei costi del settore \u00e8 notevolmente elevata, il che suggerisce che \u00e8 pi\u00f9 efficace che solo una o poche aziende dominino la produzione. In un mercato monopolistico, una o pi\u00f9 imprese possono rendere necessari i grandi investimenti e, a loro volta, fornire una percentuale abbastanza grande della produzione per coprire i costi del loro grande investimento iniziale. In un mercato competitivo, numerose imprese dovrebbero spendere ingenti somme sul capitale necessario solo per produrre una piccola quantit\u00e0 di produzione, sacrificando cos\u00ec l'efficienza economica. \nIl sistema di impostazione dei tassi \u00e8 stato sviluppato attraverso una serie di casi della Corte Suprema che iniziano con \"Smyth v.\" Caso \"Ames\" nel 1898. In questo cosiddetto \"caso di trasporto massimo\", la Corte suprema ha definito i limiti costituzionali del potere governativo per stabilire i tassi di utilit\u00e0 della ferrovia. La Corte dichiar\u00f2 che le industrie regolamentate avevano il diritto al \"giusto ritorno\". Questo \u00e8 stato successivamente ribaltato nella \"Federal Power Commission v.\" \"Hope Natural Gas Company\", ma era importante per lo sviluppo della regolamentazione del tasso di rendimento e, pi\u00f9 in generale, per la pratica della regolamentazione governativa dell'industria privata. \nMan mano che il concetto di regolamentazione del tasso di rendimento si diffondeva in tutta l'America, la questione pendente della domanda \"quale profitto dovrebbero ricevere gli investitori?\" divenne il principale problema decisivo. Questa era la domanda a cui il caso \"Hope si\" prefiggeva di rispondere nel 1944. \nIl fallimento dei prezzi alla fine del XIX secolo ha sollevato la questione se il profitto dovesse essere basato sull'importo che gli investitori avevano originariamente investito in attivit\u00e0 anni prima o sul valore attuale delle attivit\u00e0 pi\u00f9 basso derivante da un calo del livello generale dei prezzi. Il caso \"Hope si \u00e8\" basato su un compromesso per la valutazione delle attivit\u00e0. Per quanto riguarda il capitale di debito, \"Hope\" ha ritenuto ragionevole il costo storico originario per valutare la parte di debito della base del tasso di attivit\u00e0 e consentire al tasso di interesse storicamente concordato come tasso di rendimento. Tuttavia, per quanto riguarda il capitale azionario, \"Hope\" ha determinato che il valore di rendimento attuale sarebbe accettabile. Pertanto, la valutazione delle attivit\u00e0 doveva essere calcolata dai regolatori sulla base di una combinazione di costo storico e valore di rendimento corrente. \nLa regolamentazione del tasso di rendimento \u00e8 stata utilizzata principalmente negli Stati Uniti per regolare le societ\u00e0 di servizi che forniscono al pubblico beni quali elettricit\u00e0, gas, servizi telefonici, acqua e cablaggi televisivi. Nonostante il relativo successo nella regolamentazione di tali societ\u00e0, la regolamentazione del tasso di rendimento \u00e8 stata gradualmente sostituita alla fine del XX secolo da nuove, pi\u00f9 efficienti forme di regolamentazione come la regolamentazione del prezzo massimo e la norma del reddito massimo. La regolazione del \"price cap\" \u00e8 stata sviluppata negli anni '80 dall'economista britannico Treasury Stephen Littlechild ed \u00e8 stata gradualmente incorporata a livello globale nei regolamenti di monopolio. La regolamentazione del price cap regola i prezzi delle imprese in base a un indice del price cap che riflette il tasso di inflazione nell'economia in generale, le efficienze che un'impresa specifica \u00e8 in grado di utilizzare rispetto all'impresa media nell'economia e l'inflazione nei prezzi di produzione di un'impresa rispetto a l'impresa media nell'economia. La regolamentazione dei ricavi massimi \u00e8 un mezzo analogo per regolare i monopoli, tranne per il fatto che i prezzi sono la variabile regolamentata, i regolatori stabiliscono i limiti dei ricavi. Queste nuove forme di regolamentazione hanno gradualmente sostituito la regolamentazione del tasso di rendimento nelle economie americana e globale. Infatti, mentre la regolamentazione del tasso di rendimento \u00e8 molto suscettibile all'effetto Averch-Johnson, le nuove forme di regolamentazione evitano questa distorsione usando gli indici per valutare correttamente l'efficienza dell'azienda e l'uso delle risorse. "}
{"id": "8297628", "revid": "1543377", "url": "https://it.wikipedia.org/wiki?curid=8297628", "title": "Colla Bassa", "text": "La Colla Bassa (1.851 ) \u00e8 un valico delle Alpi liguri situato in Provincia di Cuneo. Collega Valdinferno (comune di Garessio, in Val Tanaro), con la Val Casotto..\nStoria.\nLa zona del valico, assieme alla vicina Colla dei Termini, fu coinvolta durante le da scontri tra l'esercito francese e quello sabaudo.\nDescrizione.\nIl colle si apre sullo spartiacque Tanaro/Casotto tra il Monte Grosso ( a nord-est) e il Monte Antoroto (a sud-ovest). Amministrativamente \u00e8 del tutto compreso nel territorio comunale di Garessio il quale, oltre alla zona circostante il capoluogo situato in Val Tanaro, comprende anche una buona porzione della testata della Val Casotto.\nEscursionismo.\nIl colle \u00e8 facilmente raggiungibile per sentiero da Valdinferno.\nSul lato opposto un'altra escursione permette di arrivare senza particolari difficolt\u00e0 al valico partendo da Valcasotto](Pamparato) per un sentiero. Dalla Colla Bassa, sempre per sentiero, si pu\u00f2 raggiungere il vicino Monte Antoroto.\nTutela naturalistica.\nIl valico fa parte di un SIC (Sito di Interesse Comunitario) denominato \"Monte Antoroto\" (cod. IT1160035), le cui misure specifiche di conservazione sono state approvate dalla Regione Piemonte nel 2016."}
{"id": "8297640", "revid": "287204", "url": "https://it.wikipedia.org/wiki?curid=8297640", "title": "Georg Thomalla", "text": "Fu interprete di circa 120 film e fu la voce tedesca, tra gli altri, di Bob Hope, Danny Kaye, Jack Lemmon e Peter Sellers.\nBiografia.\nGeorg Valentin Thomalla nasce a Kattowitz, nell'allora Alta Slesia (ora Katowice, Polonia), il 14 febbraio 1915, ultimo dei quattro figli di Blasius Thomalla e Maria Damas.\nNel 1922, in seguito alla spartizione dell'Alta Slesia tra Germania e Polonia, sancita dal plebiscito dell'Alta Slesia, si trasferisce con la propria famiglia in Germania.\nDopo la morte prematura dei genitori (a 9 anni, perde la madre e a 13 il padre) e dopo aver abbandonato il liceo ad un anno dal diploma, decide di prendere la qualifica di cuoco. Nel 1932 si unisce per\u00f2 alla compagna teatrale di cui fa parte anche il fratello Eduard.\nNel corso degli anni trenta, lavora quindi nei teatri di Gelsenkirchen e Gera.\nNel 1939, fa il proprio debutto sul grande schermo, interpretando una piccola parte nel film, diretto da Joseph von Baky \"Ihr erstes Erlebnis\".\nNel 1957, sposa Margit Mayrl, dalla quale ha un figlio, colpito sin dalla tenera et\u00e0 da problemi cardiaci, in seguito risolti dopo numerose operazioni.\nNel 1958, \u00e8, assieme a Romy Schneider e a Paul Hubschmid, tra gli interpreti principali del film, diretto da Alfred Weidenmann, \"Sissi a Ischia\" (\"Scampolo\").\nDal 1961 al 1971 \u00e8 protagonista dei 12 episodi della serie commedia dell'ARD \"Komische Geschichten mit Georg Thomalla\" e dal 1982 al 1985 della serie televisiva \"Ein Abend mit Georg Thomalla\"\nMuore in una clinica di Starnberg, in Baviera, il 25 agosto 1999, all'et\u00e0 di 84 anni, in seguito ad un'infiammazione polmonare."}
{"id": "8297643", "revid": "122575983", "url": "https://it.wikipedia.org/wiki?curid=8297643", "title": "BBC Radio Scotland", "text": "BBC Radio Scotland \u00e8 l'emittente radiofonica in lingua inglese della BBC Scozia. Trasmette un'ampia variet\u00e0 di programmi. Ha sostituito il servizio di trasmissione scozzese di Radio 4 della BBC dal 23 novembre 1978.\nStoria.\nLa prima trasmissione di BBC Radio Scotland avvenne il 17 dicembre 1973, due settimane prima del previsto.\nBBC Radio Scotland \u00e8 stata fondata come una rete radio a tempo pieno il 23 novembre 1978. In precedenza era possibile optare solo per BBC Radio 4 e il servizio era noto come Radio 4 Scotland o, una volta che fu ufficialmente in onda, come \"BBC Scotland Radio 4\". La creazione di una rete separata \u00e8 stata resa possibile quando Radio 4 \u00e8 diventata una rete completamente del Regno Unito quando \u00e8 passata dalle onde medie alle onde lunghe e sono stati messi in servizio nuovi trasmettitori VHF (FM) in modo che Radio 4 e Radio Scotland non dovessero pi\u00f9 condividere su FM. Tuttavia, non prima degli anni '90 che Radio 4 fu disponibile su FM in tutta la Scozia, quindi per il suo primo decennio in onda, la stazione trasmise solo durante il giorno in modo che Radio 4 potesse essere ascoltato sui trasmettitori di Radio Scozia la sera per compensare per una ricezione AM scadente dopo il tramonto.\nProgrammi.\nLa stazione trasmette una vasta gamma di programmi, tra cui notizie, dibattiti, musica, teatro, commedia e sport.\nNotizie e affari del momento.\nLa programmazione di notizie e attualit\u00e0 ha sempre costituito la parte predominante della programmazione di BBC Radio Scotland, in particolare nei giorni feriali. Oltre ai notiziari regolari, per lo pi\u00f9 orari, la stazione trasmette una vasta gamma di notizie pi\u00f9 lunghe, pi\u00f9 approfondite e di attualit\u00e0.\n\"Good Morning Scotland\" (giorni feriali, 06:00\u201309:00) \u00e8 il programma radiofonico pi\u00f9 longevo della Scozia e uno dei pi\u00f9 popolari nel paese, fornendo regolarmente notiziari, sport, affari, viaggi e bollettini meteorologici insieme a interviste e approfondimenti in modo simile al programma \"Today\" di BBC Radio 4, ma da una prospettiva scozzese. Presenta anche lo spazio religioso quotidiano \"Thought for the Day\", ancora una volta simile a quello trasmesso dal programma Today di Radio 4.\nLe altre notizie quotidiane e gli argomenti di attualit\u00e0 sono la telefonata del mattino con Kaye Adams e Louise White (09:00-12:00), \"John Beattie\" (12: 00\u201313: 30) e \"Newsdrive\" (16: 00\u201318: 30). BBC Radio Scotland trasmette anche in diretta le domande al Primo Ministro dal Parlamento scozzese, il \"Question Time\" (Gio 12: 00-12: 30 (MW)) e il \"Brian Taylor's Big Debate\" ospitato dall'editore politico della BBC Scozia ed \u00e8 in un formato simile a quello del \"Question Time\" (Ven, 12: 15-13: 00).\nLa programmazione di attualit\u00e0 del fine settimana include le edizioni del fine settimana di \"Good Morning Scotland\" (08: 00-10: 00), \"Shereen\" (sabato, 10: 00\u201312: 00) e \"Business Scotland\" (sabato, 06: 00-06: 30, ripetuto domenica, 07: 30-08: 00). Durante i periodi di inattivit\u00e0 della stazione, BBC Radio Scotland trasmette in simulcast i programmi di BBC Radio 5 Live (01: 00\u201306: 00 tutti i giorni).\nMusica.\nLa produzione musicale di Radio Scotland \u00e8 progettata per soddisfare una vasta gamma di gusti. I programmi quotidiani includono \"The Janice Forsyth Show\" (14:00\u201316:00), \"Get It On\" (18:30\u201321:00 (FM)) e \"The Iain Anderson Show\" (23:00\u201301:00).\nDal luned\u00ec al venerd\u00ec, lo spazio 21:00\u201323:00 su FM \u00e8 occupato da vari programmi musicali durante la settimana. Di luned\u00ec, Vic Galloway ospita nuove band e nuova musica. Marted\u00ec \u00e8 la volta di \"Another Country\" con Ricky Ross. La \"Jazz House\" di mercoled\u00ec presenta una vasta gamma di musica jazz e il gioved\u00ec Edith Bowman presenta \"The Quay Sessions\" con musica dal vivo dal foyer di BBC Radio Scotland. Le repliche di \"Another Country\" e \"The Jazz House\" vengono trasmesse il venerd\u00ec sera.\nLa programmazione del fine settimana include Ricky Ross (dom, 10:00-12:00) con musica e celebrit\u00e0, \"Take the Floor\" (sabato, 19:00-21:00) e \"Reel Blend con musica c\u00e8ilidh\" (balli e musiche tradizionali), \"Pipeline\" (Sab, 21:00\u201322:00) con musica di cornamuse presentata da Gary West, \"Traveling Folk\" (Dom, 19:00-21:00) che presenta musica tradizionale vecchia e nuova, \"Classics Unwrapped\" (Dom, 21:00-23:00) e \"Music Through Midnight with Billy Sloan\" (Sab, 22:00-01:00 e dom., 23:00-01:00).\nSport.\nCome con BBC Radio 5 Live a livello nazionale, BBC Radio Scotland trasmette la maggior parte dei principali eventi sportivi collegati alla sua area di copertura, detiene diritti non esclusivi per la Premier League scozzese e produce diverse edizioni del suo programma \"Sportsound\" su una moltitudine di frequenze il sabato durante la stagione. La stazione trasmette anche commenti in diretta di entrambe le competizioni nazionali di coppa di calcio della Scozia, gli internazionali di calcio scozzesi e le partite europee che vedono impegnate le squadre scozzesi e i campionati di rugby Six Nations.\nOltre alla principale copertura dal vivo, Radio Scotland produce anche spettacoli di riviste sportive popolari come la rivista amatoriale di calcio \"Off the Ball\" e il programma multi-sportivo \"Sports Nation\", presentato dall'ex giocatore di rugby scozzese John Beattie. Ogni sera nei giorni feriali durante la stagione calcistica, \"Sportsound\" trasmette anche su MW, 18:10-19.00, esaminando diversi aspetti del calcio scozzese insieme a partite dal vivo.\nTrasmissione locale.\nBBC Radio Orkney e BBC Radio Shetland trasmettono entrambi un programma di notizie giornaliero di mezz'ora - \"Around Orkney\" (07:30\u201308:00) e \"Good Evening Shetland\" (17:30\u201318:00). Durante i mesi invernali, questo \u00e8 integrato per entrambe le aree da un programma di un'ora, trasmesso dal luned\u00ec al venerd\u00ec, tra le 18:00-19:00.\nNotizie locali e bollettini meteorologici vengono trasmessi dagli studi giornalistici di Selkirk, Dumfries, Aberdeen e Inverness nei giorni feriali alle 06:30, 07:30, 08:30, 12:30, 16:30 e 17:30.\nDirettori di Radio Scotland.\nIl titolo \"Head of Radio, Scotland\" (Direttori di Radio Scotland) \u00e8 stato applicato non solo per il servizio Radio Scotland ma anche per le produzioni radiofoniche di BBC Scotland per altre reti."}
{"id": "8297648", "revid": "287204", "url": "https://it.wikipedia.org/wiki?curid=8297648", "title": "Radiologia dell'apparato genitale maschile", "text": "La radiologia dell'apparato genitale maschile impiega l'ecografia, la tomografia computerizzata e l'imaging a risonanza magnetica. La radiologia interventistica \u00e8 impiegata nel trattamento locale del carcinoma prostatico (\"crioablazione\"), dell'idrocele (aspirazione del liquido ed iniezione di sostanze sclerosanti), del varicocele e delle malformazioni artero-venose (tramite metodiche angiografiche di sclerotizzazione ed embolizzazione), oltre che dell'impotenza se causata da deficit del flusso ematico secondari a stenosi (rivascolarizzazione percutanea). La medicina nucleare \u00e8 impiegata soprattutto nello studio della patologia oncologica tramite la scintigrafia ossea e la tomografia a emissione di positroni (PET) con colina per lo studio del carcinoma della prostata, mentre la PET con FDG \u00e8 utilizzata nello studio del seminoma e del carcinoma del pene. Mediante un'opportuna metodica scintigrafica \u00e8 possibile inoltre porre diagnosi di torsione del testicolo.\nProstata.\nLa prostata pu\u00f2 essere interessata da patologie di tipo flogistico (prostatite), di tipo oncologico (carcinoma della prostata) e dall'iperplasia prostatica benigna (IPB).\nL'ecografia prostatica pu\u00f2 essere eseguita sia per via sovrapubica sia per via endorettale. L'ecografia sovrapubica va eseguita a vescica piena e permette di misurare i diametri della ghiandola, oltre a rilevare l'eventuale residuo post-minzionale e l'ipertrofia vescicale associata ad un'eventuale ostruzione urinaria. L'approccio transrettale (TRUS) \u00e8 invece fondamentale per lo studio della porzione periferica della ghiandola, pi\u00f9 spesso interessata dal carcinoma, oltre a permettere la visualizzazione della capsula, delle vie spermatiche e del collo vescicale.\nIn ecografia le aree interessate da flogosi sono spesso evidenti tramite i segni prodotti dalle calcificazioni ivi presenti, mentre nella prostata interessata da IPB \u00e8 spesso visibile una \"pseudocapsula\" attorno all'adenoma centrale. Il parenchima sano \u00e8 ecograficamente omogeneo e di norma i lobi ghiandolari sono simmetrici. Nelle prostatiti (ben indagabili tramite la TRUS) la ghiandola appare ingrandita, con parenchima disomogeneo e a vascolarizzazione incrementata in toto all'ecodoppler. Le formi focali di iperplasia presentano gli stessi segni in una sede singola e mediante la sola ecografia non sono differenziabili dai carcinomi, tuttavia nei pazienti a rischio (con PSA &gt;2,5) \u00e8 possibile eseguire biopsie sotto guida ecografica.\nLa TC non \u00e8 utilizzabile per lo studio della prostata in quanto tale organo presenta basso contrasto con questa metodica, il suo uso \u00e8 relegato solo alla stadiazione a distanza delle forme di carcinoma localmente avanzate. La risonanza Magnetica \u00e8 invece molto utilizzata, con differenti tipologie di sequenze, per lo studio locale della ghiandola. A tal fine sono utilizzabili, oltre alle classiche sequenze T1 e T2 pesate, anche la spettroscopia RM, gli studi della vascolarizzazione eseguiti mediante il mezzo di contrasto e le sequenze al tensore di diffusione. Tale esame \u00e8 di solito eseguito usando una bobina endorettale (inserita previa pulizia con clisma) e ha una sensibilit\u00e0 superiore al 90% per lesioni grandi almeno 5\u00a0mm.\nLe immagini RM morfologiche ottenute mediante le sequenze T1 e T2 pesate consentono di discendere molto bene la porzione periferica della ghiandola (di norma iperintensa), la capsula e le vescichette seminali e sono utilizzate per localizzare le lesioni sospette. Di norma le lesioni di carcinoma appaiono con queste sequenze ipointense rispetto al parenchima sano. La RM permette anche lo studio morfologico dei linfonodi locoregionali e della loggia prostatica. Le zone sottoposte a biopsia si presentano invece iperintense per la presenza di emorragia al loro interno e quindi di emosiderina.\nLa spettroscopia RM \u00e8 di norma utilizzata per valutare l'aggressivit\u00e0 delle lesioni sospette. Questo \u00e8 possibile mediante la misurazione delle quantit\u00e0 di alcuni metaboliti maggiormente rappresentati nelle lesioni tumorali rispetto al parenchima sano, come la colina (utilizzata per la sintesi delle componenti della membrana cellulare e tipica delle cellule a rapida replicazione) e le poliammine. Il citrato (prodotto dal ciclo di Krebs) \u00e8 invece considerato specifico per il parenchima sano, mentre la creatina \u00e8 tipicamente incrementata nei tessuti infiammati. Di norma \u00e8 studiato anche il seguente rapporto:\nformula_1\nUn valore di tale parametro minore di 0,5 \u00e8 associato al parenchima normale, fra 0,5 e 1 la lesione studiata \u00e8 probabilmente neoplastica, mentre nel caso il valore sia maggiore di uno la probabilit\u00e0 di neoplasia \u00e8 elevata.\nLo studio perfusionale eseguito mediante RM con mezzo di contrasto permette di caratterizzare le lesioni prostatiche sospette in quanto i carcinomi sono dotati di un apporto ematico maggiore del parenchima sano, effetto della neoangiogenesi indotta dalle cellule tumorali. Dopo iniezione del mdc \u00e8 possibile ottenere delle curve intensit\u00e0/tempo del segnale RM disegnando delle Regioni di Interesse (ROI) a livello della zona sospetta (ROI 1), della regione controlaterale (ROI 2) e di un muscolo della pelvi (ROI 3). Da queste curve \u00e8 possibile ricavare i seguenti parametri:\nLe sequenze al tensore di diffusione consentono di creare delle mappe del \"coefficiente di diffusione\" (ADC) che mostrano quanto la diffusione delle molecole di acqua nei tessuti sia omogenea dal punto di vista direzionale. I tessuti neoplastici sono di solito \"isotropi\" in quanto costituiti da un gran numero di cellule che racchiudono le molecole di acqua limitandone la libert\u00e0 di movimento in egual modo in tutte le direzioni, cosa che invece non avviene nel parenchima sano ove le molecole di acqua tendono ad avere una diffusione in una direzione precisa per via della microstruttura ordinata del tessuto sano (che \u00e8 quindi \"anisotropo\"). Tali sequenze consentono sia di creare mappe del coefficiente ADC sia di visualizzare voxel per voxel un vettore che indica la direzione di movimento preferenziale delle molecole d'acqua localmente (quest'ultima metodica \u00e8 detta \"trattografia\" o \"fiber tracking\").\nL'imaging RM \"multiparametrico\" qui descritto \u00e8 utilizzato per identificare i siti da sottoporre a biopsia nei pazienti a rischio (PSA &gt;2,5\u00a0ng/ml) e per ristadiare i pazienti dopo le terapie (specie nei casi di recidiva biochimica).\nVie spermatiche e vescichette seminali.\nLa patologia neoplastica primitiva a carico di queste strutture \u00e8 rara, tuttavia \u00e8 molto frequente il loro coinvolgimento da parte del carcinoma prostatico e della prostatite, ben valutabile sia con la TC sia con l'RM. Questi esami consentono di studiare anche il decorso delle vie spermatiche; ma non danno informazioni sulla loro perviet\u00e0, che pu\u00f2 per\u00f2 essere indagata iniettando al loro interno del mezzo di contrasto per via transcutanea ed eseguendo dei radiogrammi in proiezione antero-posteriore ed obliqua (\"deferento-vescicolografia\" e \"deferento-epididimografia\"). Queste ultime metodiche sono utilizzate nello studio dell'infertilit\u00e0 maschile.\nTesticolo.\nLo scroto \u00e8 valutabile in prima battuta mediante l'ecografia ed in seconda battuta mediante la RM.\nIn ecografia il testicolo normale si presenta di forma ovale ed omogeneo, con evidenza di una sottile stria iperecogena a livello dell'ilo e circondato da una parete spessa circa 6\u00a0mm. L'epididimo si presenta di norma come una stria poco iperecogena rispetto al testicolo localizzata in sede postero-laterale rispetto a questo. Nel criptorchidismo \u00e8 agevole non rilevare il testicolo in sede mediante l'ecografia, mentre la RM pu\u00f2 essere utile per esplorare le regioni corporee ove potrebbe essere localizzato l'organo non esplorabili mediante gli ultrasuoni. Nell'adolescente il testicolo ritenuto ha di solito aspetto quasi normale (solo dimensioni di poco ridotte), mentre nell'adulto spesso appare ipotrofico e/o atrofico e pu\u00f2 essere sede di neoplasie (per tale ragioni l'organo affetto va sottoposto a regolare follow-up).\nNelle orchiti l'ecografia \u00e8 l'indagine diagnostica radiologica di primo livello, che evidenzia spesso ipoecogenicit\u00e0 e dimensioni incrementate del testicolo affetto. Nel caso frequente di interessamento anche dell'epididimo (orchiepididimite) si pu\u00f2 osservare anche ingrandimento di quest'ultimo. \u00c8 evidente inoltre aumentata vascolarizzazione al color-doppler ed inspessimento della parete intorno all'organo a cui spesso si associa idrocele.\nL'idrocele in ecografia \u00e8 ben evidente come un accumulo di liquido fra i due foglietti della tunica vaginale, che nelle forme croniche appaiono inspessiti.\nIl varicocele \u00e8 ben diagnosticabile mediante il color-doppler e l'ecografia morfologica, che conferma la diagnosi se le vene spermatiche in clinostatismo presentano diametro maggiore di 3\u00a0mm. Sono anche da considerare il numero di vene ectasiche rinvenute (anteriori e/o posteriori), il tipo di reflusso (renale-spermatico, ileo-spermatico o misto), l'aspetto della gonade e le modificazioni indotte dalla manovra di Valsalva. Tale metodica \u00e8 utilizzabile anche in follow-up e nella ristadiazione post-operatoria. Per stadiare il varicocele mediante il color-doppler si utilizza la classificazione di Sarteschi:\nLa torsione del testicolo necessita di una diagnosi rapida per salvare l'organo colpito (entro 6 ore \u00e8 necessario intervenire) che viene di solito effettuata mediante l'ecografia. Ingrandimento dell'organo si evidenzia solo tardivamente ed \u00e8 frequente il riscontro di idrocele. Le metodiche color-doppler consentono di ricavare anche il tempo trascorso dall'inizio dell'evento: inizialmente si osserva infatti solo assenza di vascolarizzazione a livello del testicolo colpito, a cui segue evidenza di ecogenicit\u00e0 disomogenea per la presenza di fenomeni necrotici e colliquativi.\nLe neoplasie testicolari possono essere differenziate da quella extratesticolari e dalle raccolte fluide utilizzando l'ecografia. Un nodo solido rilevato in sede intratesticolare deve sempre far sospettare una neoplasia a tale livello. In caso di neoplasia testicolare l'ecografia consente di stadiare l'estensione locale della malattia. I tumori testicolari appaiono di solito, ipoecogeni, disomogenei ed a margini irregolari, indipendentemente dall'istologia. L'ematoma testicolare ha un aspetto molto simile alle neoplasie, pertanto una corretta anamnesi in questi casi \u00e8 indispensabile. La stadiazione linfonodale ed a distanza pu\u00f2 essere condotta usando la TC, mentre la PET con fluorodesossiglucosio (FDG) pu\u00f2 essere utilizzata nella ristadiazione dopo le terapie per il solo seminoma. La RM con mezzo di contrasto e ottenuta mediante bobine dedicate rappresenta un'indagine di secondo livello per lo studio locale delle neoplasie testicolari, riservato ai casi dubbi all'ecografia, mentre \u00e8 anch'essa una buona alternativa per lo studio dei linfonodi peritoneali.\nL'ecografia \u00e8 anche un presidio indispensabile nella patologia traumatica testicolare, ove consente di evidenziare ematomi, fratture parenchimali ed edema.\nPene.\nLe anomalie congenite a livello dell'uretra (stenosi, valvole, ipospadia) possono essere facilmente diagnosticate tramite l'uretrografia retrograda e la cistouretrografia minzionale; la prima di queste due metodiche studia meglio l'uretra anteriore mentre la seconda la porzione posteriore e sono effettuate somministrando del mezzo di contrasto per via transuretrale ed eseguendo dei radiogrammi specifici. Ecografia, TC ed RM sono utilizzate per studiare i pazienti dopo le terapie, nelle patologie congenite, tumorali e nella diagnosi dei diverticoli uretrali. La RM in particolare consente di differenziare le varie componenti tissutali dell'uretra. L'indagine dell'uretra anteriore \u00e8 spesso condotta dopo somministrazione di prostaglandine, in modo da distendere i corpi cavernosi.\nNella induratio penis plastica l'ecografia consente di rilevare i noduli fibrosi e le placche calcifiche tipiche della patologia.\nNel carcinoma del pene ecografia ed RM sono utilizzate nello studio dell'invasivit\u00e0 locale, mentre la TC e la PET con FDG sono utili per lo studio delle metastasi a distanza (frequenti a livello dei linfonodi inguinali).\nL'impotenza causata da problematiche vascolari (50% dei casi) viene studiata dapprima con l'ecografia doppler eseguita a riposo e dopo iniezione di prostaglandine e successivamente mediante arteriografia e cavernosografia (iniezione del mezzo di contrasto per via percutanea direttamente nei corpi cavernosi) o se possibile mediante Angio TC o Angio RM."}
{"id": "8297655", "revid": "585241", "url": "https://it.wikipedia.org/wiki?curid=8297655", "title": "Missa brevis", "text": "Il termine Missa brevis (plurale: \"Missae breves\") \u00e8 il termine latino per \"messa breve\". Il termine si riferisce normalmente ad una messa costituita soltanto da una parte del testo dell'ordinario della messa che di solito \u00e8 impostato per la musica in una messa completa (\"missa tota\"), o perch\u00e9 il suo tempo di esecuzione \u00e8 relativamente breve.\nMessa completa con un tempo di esecuzione relativamente breve.\nL'approccio conciso si trova nelle ambientazioni per lo pi\u00f9 sillabiche del XVI secolo, e nell'usanza del \"telescoping\" (o del canto simultaneo di diverse voci) nelle messe del XVIII secolo. Dopo il periodo in cui tutta la musica da chiesa veniva eseguita a cappella, un breve periodo di esecuzione implicava generalmente anche modeste forze per l'esecuzione, a parte le messe nel genere \"brevis et solemnis\". \nXVIII secolo.\nPer compositori del periodo classico come Mozart il significato di \"missa brevis\" e di \"breve durata\" \u2013 in opposizione a \"missa longa\" (messa lunga), un termine che Leopold Mozart us\u00f2 per la messa K. 262 di suo figlio \u2013 rendendo le parole complete della liturgia. Poich\u00e9 le parole erano ben note, alcuni compositori avevano parti vocali diverse che recitavano simultaneamente sezioni diverse di testi lunghi. Ci\u00f2 \u00e8 particolarmente caratteristico delle masse austriache nel Gloria e nel Credo.\nMessa Kyrie\u2013Gloria.\nMesse parziali sono presenti sia nella tradizione cattolica romana che in quella luterana, dove molte opere sono composte da Kyrie e Gloria. Queste messe vennero chiamate \"Missae breves\" perch\u00e9 avevano un testo pi\u00f9 breve, il contrario di \" Missae totae\" (messa completa).\nPeriodo barocco.\nLa liturgia protestante non aveva un insieme obbligatorio di sezioni dell'ordinario della messa da includere in una composizione di messa. Pertanto, oltre alle impostazioni di tutte e cinque le sezioni (ad esempio Hieronymus Praetorius, Christoph Demantius), ci sono molte \"Kurzmessen\" (messe brevi) che includono soltanto \"Kyrie\", \"Gloria\" e Sanctus (ad esempio Stephan Otto e Andreas Hammerschmidt). Dall'inizio del XVII secolo, molte \"Kurzmessen\" erano costituite solo da sezioni \"Kyrie\" e \"Gloria\", ad esempio quelle di Bartholom\u00e4us Gesius (otto messe su dieci inclusa la sua \"Missae ad imitationem cantionum Orlandi\" del 1611).\nNella seconda met\u00e0 del XVII secolo la \"Kurzmesse\" Kyrie\u2013Gloria era il tipo prevalente nel luteranesimo, con compositori come Sebastian Kn\u00fcpfer, Christoph Bernhard, Johann Theile, Friedrich Wilhelm Zachow e Johann Philipp Krieger. Gottfried Vopelius incluse una messa Kyrie\u2013Gloria in canto gregoriano nel suo \"Neu Leipziger Gesangbuch\" (1682), introducendo il Gloria con \"... ci\u00f2 che la vecchia chiesa ha fatto per lodare la Santissima Trinit\u00e0.\".\nAnche nella prima met\u00e0 del XVIII secolo le messe Kyrie\u2013Gloria erano presenti indifferentemente sia nella tradizione cattolica che in quella luterana, ad esempio con Johann Sebastian Bach, che trasform\u00f2 in una messa Kyrie-Gloria la messa \"tota\" a cappella di Palestrina destinata ad una funzione della chiesa luterana, ma compose anche la Messa per la corte di Dresda destinata alla corte cattolica di Dresda."}
{"id": "8297656", "revid": "287204", "url": "https://it.wikipedia.org/wiki?curid=8297656", "title": "Sporting Clube de Portugal 1967-1968", "text": "Questa voce raccoglie le informazioni riguardanti lo Sporting Clube de Portugal nelle competizioni ufficiali della stagione 1967-1968.\nStagione.\nNella stagione 1967-1968 lo Sporting Lisbona, allenato da Fernando Caiado, termin\u00f2 il campionato al secondo posto a quattro punti dal . In coppa nazionale i \"Le\u00f5es\" furono eliminati al secondo turno dal allo spareggio. Il cammino europeo dello Sporting si ferm\u00f2 al terzo turno di Coppa delle Fiere, dove fu battuto dagli svizzeri dello ."}
{"id": "8297669", "revid": "1305772", "url": "https://it.wikipedia.org/wiki?curid=8297669", "title": "Da Montefeltro (disambigua)", "text": ""}
{"id": "8297698", "revid": "106908", "url": "https://it.wikipedia.org/wiki?curid=8297698", "title": "Henry Bolo", "text": "Biografia.\nNipote di un notaio del dipartimento delle Bocche del Rodano e figlio di un notaio provenzale, Henry Bolo era il fratello di Paul Marie Bolo, meglio conosciuto con lo pseudonimo di Bolo Pasci\u00e0, avventuriero marsigliese, condannato a morte e giustiziato nel 1918 nel carcere di Fresnes.\nOrdinato sacerdote nel 1881, divenne inizialmente vicario della parrocchia di Saint-Michel di Marsiglia. Inizi\u00f2 a predicare molto presto e pubblic\u00f2 diversi libri religiosi, caratterizzati da una certa libert\u00e0 di linguaggio e dalla manifestazione di idee moderniste. Attacc\u00f2 violentemente il conservatorismo e inoltre tent\u00f2 di diventare vescovo, ma invano.\nInfatti, dopo essere stato raccomandato dal deputato Eug\u00e8ne \u00c9tienne al ministro Louis Ricard, vide fallire la propria candidatura, a causa del fatto che, nel 1892, era stato oppositore della Repubblica. Divenne quindi vicario generale del vescovo di Saint-Denis-de-la-R\u00e9union, Jacques-Paul-Antonin Fabre, ma nel 1895 dovette fare ritorno a Marsiglia per motivi di salute. In seguito Charles Dumay, direttore dell'amministrazione dei culti, lo nomin\u00f2 vicario generale del vescovo di Laval, Pierre-Joseph Geay.\nLe relazioni tra i due, tuttavia, si deteriorarono in fretta. Successivamente Henry Bolo tent\u00f2 di diventare vescovo in Algeria, nel 1898 lasci\u00f2 la Diocesi di Laval per avvicinarsi al vescovo di Tours, Ren\u00e9 Fran\u00e7ois Renou, ma nel 1900 sfum\u00f2 ogni speranza di accedere all'episcopato.\nNel 1904 divenne Protonotario apostolico. Di lui si parl\u00f2 nel dicembre dello stesso anno, quando, chiamato a predicare l'avvento nella chiesa di Saint-Pierre-de-Chaillot, protest\u00f2 contro un annuncio de \"La Semaine religieuse de Paris\". In seguito divenne predicatore mondano. Alla vigilia della legge di separazione tra Stato e Chiese lanci\u00f2 una pubblicazione intitolata \"L'association paroissiale, bulletin et propagateur des associations paroissiales de France\". Dopo la separazione, divenne l'avvocato dei preti operai."}
{"id": "8297699", "revid": "729019", "url": "https://it.wikipedia.org/wiki?curid=8297699", "title": "P\u00e9rier fr\u00e8res et Cie", "text": "La P\u00e9rier fr\u00e8res et Cie \u00e8 stata una banca fondata a Parigi nel 1807 e sciolta nel 1913.\nStoria.\nFondata a Parigi dai fratelli Antoine-Scipion (1776-1821), Casimir-Pierre (1777-1832) e Augustin-Charles P\u00e9rier (1773-1833). Gi\u00e0 nel giugno 1801 costoro avevano fondato una banca, ubicata in Place Vend\u00f4me, il cui nome nel 1803 veniva riportato come \"P\u00e9rier fr\u00e8res, Flory et Cie\", in quanto comprendeva anche il banchiere Guillaume-Henry Flory (1752-1821).\nDopo la scomparsa di Flory, avvenuta intorno al 1805, la \"P\u00e9rier fr\u00e8res, Flory et Cie\", pur rimanendo sempre nella sede parigina di Place Vend\u00f4me e mantenendo per qualche tempo la vecchia ragione sociale, cambi\u00f2 progressivamente assetto fino ad arrivare ad assumere, nel settembre 1807, il nome di \"P\u00e9rier fr\u00e8res\".\nSul finire 1818 veniva segnalata come \"P\u00e9rier fr\u00e8res et Gisquet\", per la presenza di Henri Joseph Gisquet (1792-1866), il quale era entrato a farne parte insieme ad Antoine Brunet, ma nel gennaio 1819 il nome della societ\u00e0 veniva riportato gi\u00e0 come \"P\u00e9rier fr\u00e8res et Cie\", e nel 1825, qualche anno dopo la scomparsa di Antoine-Scipion, tornava ad essere nominata talvolta come \"P\u00e9rier fr\u00e8res\", con Casimir-Pierre alla guida insieme a un altro fratello, Andr\u00e9-Jean-Joseph (1786-1868).\nNel 1825 la sede della banca si trovava al 27 di Rue Neuve-de-Luxembourg (oggi Rue Cambon) a Parigi. Nel 1827 veniva menzionata di nuovo come \"P\u00e9rier fr\u00e8res et Cie\", e nel 1832, con la morte di Casimir, fu proprio Andr\u00e9-Jean-Joseph a guidare la societ\u00e0, succedendo ad Antoine-Scipion, che l'aveva guidata dal 1818 al 1821, e a Casimir-Pierre, che l'aveva guidata tra il 1822 e il 1832.\nDopo la morte di Casimir-Pierre, la sede della banca venne trasferita al 16 di Rue Royale-Saint-Honor\u00e9 (ora Rue Royale). L'11 novembre 1865 venne comunicata una nuova rifondazione della societ\u00e0 come \"P\u00e9rier fr\u00e8res et Cie\", societ\u00e0 che sarebbe stata sciolta nel 1913. Nel corso della sua vita, la banca si occup\u00f2 di armamento marittimo, operazioni sulle propriet\u00e0, prestiti pubblici e privati, commercio di legname e manifatture."}
{"id": "8297701", "revid": "1123126", "url": "https://it.wikipedia.org/wiki?curid=8297701", "title": "Sede titolare di Armentia", "text": "Armentia (in latino: \"Armentiensis\") \u00e8 una sede titolare della Chiesa cattolica.\nStoria.\nArmentia, localit\u00e0 del comune di Vitoria nel nord della Spagna, fu, tra il IX e l'XI secolo, sede dei vescovi di \u00c1lava.\nDal 2018 \u00e8 annoverata tra le sedi vescovili titolari della Chiesa cattolica; dal 18 gennaio 2020 il vescovo titolare \u00e8 Vicente Juan Segura, vescovo ausiliare di Valencia."}
{"id": "8297703", "revid": "767487", "url": "https://it.wikipedia.org/wiki?curid=8297703", "title": "Rue de Phalsbourg", "text": "Rue de Phalsbourg \u00e8 una via situata nel XVII arrondissement di Parigi, in Francia.\nPosizione e accesso.\nSi origina a partire dal civico 1 di Rue de Thann e termina in Place du G\u00e9n\u00e9ral-Catroux all'altezza del civico 11. Rue de Phalsbourg si trova nel quartiere di Plaine-de-Monceaux, vicino all'omonimo parco.\nOrigine del nome.\nLa via prese il nome della citt\u00e0 alsaziana di Phalsbourg secondo le volont\u00e0 dell'industriale/speculatore edilizio Antoine Herzog, originario dell'Alsazia-Lorena, il quale nel 1874 aveva acquistato alcuni terreni tra Parc Monceau, Rue d'Offemont (ora Rue Henri-Rochefort) e Place Malesherbes, ed aveva creato tre strade, una delle quali era quella che, nel 1879, in accordo con lo stesso Herzog, sarebbe diventata Rue de Phalsbourg."}
{"id": "8297705", "revid": "1305772", "url": "https://it.wikipedia.org/wiki?curid=8297705", "title": "Circles (Mac Miller)", "text": "Circles \u00e8 il sesto album del rapper statunitense Mac Miller e il primo postumo. \u00c8 stato pubblicato il 17 gennaio 2020 dalla Warner Bros. Records. Prodotto interamente da Jon Brion, l'album presenta un unico ospite, Baro Sura, nella traccia \"Hand Me Downs\".\nSfondo.\nAl momento della sua morte, il 7 settembre 2018, Miller era coinvolto nel processo di registrazione di \"Circles\". Doveva essere un album correlato a \"Swimming\" (2018), con \"due stili diversi che si completano a vicenda, come un cerchio\" e il concetto di \"swimming in circles\" (nuotare in cerchio). Jon Brion, che ha lavorato con Miller sull'album, ha completato la produzione \"in base al suo tempo e alle sue conversazioni\" con Miller.\n\"Circles\" \u00e8 stato annunciato dalla famiglia di Miller tramite una nota sul suo account Instagram l'8 gennaio 2020. \u00c8 stato rilasciato dalla Warner Records il 17 gennaio 2020.\nComposizione.\nI critici hanno descritto l'album con elementi di emo rap, soft rock, pop, hip hop, R&amp;B, lo-fi, indie folk, e synth-pop. La traccia \"Blue World\" include un'ulteriore assistenza alla produzione di Guy Lawrence, met\u00e0 del duo di produzione di case discografiche con sede nel Regno Unito. La sesta traccia \"Everybody\" \u00e8 una cover del brano \"Everybody\u2019s Gotta Live\" dei Love.\nSingoli.\nIl singolo principale, \"Good News\", \u00e8 stato rilasciato il 9 gennaio 2020, insieme a un video musicale di accompagnamento diretto da Anthony Gaddis ed Eric Tilford. Il video mostra le immagini di Miller in un mondo astratto con paesaggi animati colorati. I rimanenti brani dell'album sono stati anche pubblicati con video musicali di uno stile simile il 17 gennaio 2020. Il singolo ha debuttato al numero 17 della \"Billboard\" Hot 100 negli Stati Uniti, superando \"Self Care\" (2018; numero 33) come la sua canzone pi\u00f9 di successo come artista principale.\nCritica.\n\"Circles\" ha riscosso un ampio successo alla critica. Su Metacritic, l'album ha ottenuto un punteggio medio di 83, basato su 12 recensioni."}
{"id": "8297707", "revid": "117576751", "url": "https://it.wikipedia.org/wiki?curid=8297707", "title": "Arnaldo Cavallari", "text": ""}
{"id": "8297709", "revid": "73843", "url": "https://it.wikipedia.org/wiki?curid=8297709", "title": "Rue de Phalsbourg (Parigi)", "text": ""}
{"id": "8297711", "revid": "2196166", "url": "https://it.wikipedia.org/wiki?curid=8297711", "title": "Abbazia d'Aiguebelle", "text": "L'abbazia d'Aiguebelle \u00e8 un monastero trappista (in origine cistercense) che sorge a Montjoyer, nel dipartimento francese della Dr\u00f4me (diocesi di Saint-Paul-Trois-Ch\u00e2teaux).\nStoria.\nFu fondata nel 1137 dai monaci cistercensi dell'abbazia primigenia di Morimond sul terreno di Val-Hon\u00eatte, presso la Vence, donato per tale scopo da Gontard Loup, signore di Rochefort.\nGli edifici abbaziali furono eretti sotto la guida del primo abate, Guglielmo. Nel 1178 Aiguebelle ebbe la sua prima filiazione a Feniers, presso Clermont, e poco tempo dopo le monache di Bouchette si posero sotto la giurisdizione dell'abbazia.\nVerso la fine de Duecento inizi\u00f2 un periodo di decadenza: i monaci di Aiguebelle entrarono in conflitto con i signori circostanti per questioni circa il taglio del legname e i pascoli; i costumi si rilassarono notevolmente e nel Quattrocento la comunit\u00e0 non contava che una decina di monaci. Molte propriet\u00e0 furono vendute e l'abbazia cadde sotto il regime della commenda.\nAllo scoppio della Rivoluzione francese i monaci di Aiguebelle erano solo tre e nel 1810 gli edifici abbaziali furono venduti.\nCon la Restaurazione, l'abate Agostino de Lestrange, che durante la Rivoluzione si era rifugiato con i suoi trappisti alla Valsainte, decise di tornare in patria e nel 1815 acquist\u00f2 l'abbazia: i suoi monaci vi si stabilirono nel 1816.\nSotto i trappisti l'abbazia ebbe una nuova grande fioritura e divenne punto di partenza per varie fondazioni: Staoueli (Algeria), Notre-Dame-des-Neiges (Ard\u00e8che), Sainte-Marie du D\u00e9sert (Alta Garonna)... I monaci di Aiguebelle ridiedero vita anche alle antiche abbazie di Acey e Bonnecombe."}
{"id": "8297718", "revid": "1735139", "url": "https://it.wikipedia.org/wiki?curid=8297718", "title": "Abbazia di San Benedetto in Val Perlana", "text": "Labbazia di S. Benedetto in Val Perlana, un tempo nota come S. Benedetto al monte Oltirone, \u00e8 un ex-complesso conventuale benedettino situato in mezzo ai boschi che sovrastano l\u2019abitato di Ossuccio. \nL'abbazia, che comprende una chiesa in stile romanico, un campanile e alcune strutture appartenenti a quello che era il monastero, \u00e8 adagiata sul versante meridionale del monte Galbiga, a circa 800 m di altitudine, alla confluenza di due valli tributarie del torrente Perlana da cui prende il nome la valle. \nStoria.\nLa pi\u00f9 antica menzione storica del monastero silvestre di San Benedetto in Val Perlana \u00e8 contenuta nel diploma con cui, nel 1031, il vescovo di Como Litigerio sanc\u00ec, nell'ottica di una promozione di nuove fondazioni religiose nella Pieve d'Isola e nei territori circostanti, l'istituzione della chiesa di Sant\u2019Eufemia sull'Isola Comacina. Se da un lato l'obiettivo del vescovo era quello di scongiurare un ritorno del paganesimo nella zona, l'edificazione di nuovi edifici religiosi avrebbe d'altro canto ribadito il diritto all'esazione di decime da parte della Diocesi di Como, che esercitava la propria influenza sul territorio gi\u00e0 dal V secolo.\nFu cos\u00ec che, attorno alla met\u00e0 dell'XI secolo, alcuni terreni di propriet\u00e0 del monastero comasco di San Carpoforo furono affidati ad alcuni monaci dell\u2019ordine benedettino per la costruzione di un'abbazia che avrebbe dovuto esercitare la sua influenza anche su parte della vicina Val d'Intelvi. Nel corso del tempo, i monaci divennero proprietari dei Monti di Colonno e di Ossuccio, cos\u00ec come dell'Alpe di Lenno. \nIl complesso conventuale, oggi isolato, fu edificato in prossimit\u00e0 di una sorgente che permetteva di coltivare i terreni terrazzati sui fianchi dei monti e di garantire quindi un sostentamento. La posizione sopraelevata del convento rendeva possibile un controllo dei passaggi sulle vie lungo la costa.\nIl primo documento che attesta l'esistenza della chiesa risale al 1083. Sette anni pi\u00f9 tardi si registra invece l'attivazione del monastero, collocato sul lato sud della chiesa e comprensivo di un edificio a tre piani annesso alla basilica, cuore della vita comunitaria dei monaci nel Medioevo, con la sala capitolare e perfino l\u2019essiccatoio per le castagne. \nNel XIII secolo l'abbazia aveva propriet\u00e0 terriere sui laghi di Como e di Lugano e lungo il corso dell'Adda in Valtellina fino a Tirano.\nBen presto, la posizione isolata e la vicinanza all'abbazia dell'Acquafredda di Lenno decretarono tuttavia il declino del convento benedettino. Se infatti gi\u00e0 nel corso del XIII secolo l\u2019abate di San Benedetto aveva di fatto trasferito la propria sede a Sala Comacina, nella prima met\u00e0 del XV secolo avvenne all'annessione alla vicina abbazia, situata in fondo alla mulattiera che dal monastero porta a Lenno. \nNel 1430 l\u2019abate del monastero di Chiaravalle soppresse la dignit\u00e0 abbaziale del monastero di San Benedetto, che l'anno successivo venne ufficialmente annesso a quello dell'Acquafredda. Poco pi\u00f9 di tre secoli dopo, nel 1778 un decreto dell'imperatore Giuseppe II sanc\u00ec definitivamente la fine dell'esperienza monastica nel luogo.\nIn seguito, il monastero e le strutture ad esso connesse vennero via via impiegati a fini agricoli. Ridotti in commenda, i corpi di fabbrica del monastero vennero abbandonati e andarono parzialmente distrutti. Destino peggiore tocc\u00f2 al chiostro, di cui non rimase traccia. La sala capitolare, un tempo affrescata, fu riadattata dai contadini a stalla per le capre fino alla met\u00e0 del \u2018900. Nonostante alcune foto d\u2019epoca conservate negli archivi della parrocchia di Lenno mostrano come fino agli inizi del \u2018900 la chiesa di San Benedetto in Val Perlana fosse una meta di pellegrinaggio ancora cara agli abitanti del paese, il degrado prosegu\u00ec inesorabilmente il suo corso, a tal punto che nel 1950 la chiesa fu interdetta alla celebrazione di riti sacri. \nNel 1958, un intervento di restauro permise nuovamente alla chiesa di tornare ad essere utilizzata per funzioni religiose. \nNegli anni \u201970, alcuni ladri sottrassero dalla chiesa un\u2019acquasantiera romanica a spirali vegetali in marmo di Musso. Una copia in terracotta, realizzata a partire dal calco \nNel 1987 il complesso fu concesso in comodato d'uso a un'associazione creata con lo scopo di rivitalizzare il luogo. Tra il 1989 e il 1997, una serie restauri interessarono sia gli edifici rurali sia chiesa. I lavori culminarono con l'inaugurazione della chiesa rinnovata, il 1 maggio 1997. L'associazione, che si sciolse nel 2011, si impegn\u00f2 per anni a garantire l'accessibilit\u00e0 della chiesa di San Benedetto al pubblico nella prima e l\u2019ultima domenica di ogni mese.\nIl 3 settembre 2020 la famiglia Botta, proprietaria dell'abbazia, ha donato l'intero complesso alla Diocesi di Como.\nArchitettura.\nUna serie di rilievi grafici della chiesa hanno dimostrato alcune irregolarit\u00e0 costruttive in fase di edificazione lungo alcuni pilastri, campate, absidi e perfino variazioni di spessore. Tali irregolarit\u00e0, riscontrabili anche in altri edifici della regione insubrica, avevano lo scopo di adattare le fondamenta e la pianta della chiesa alla morfologia del terreno. \nEsterno.\nLo sviluppo degli edifici appartenenti all'ex-monastero segue una planimetria ad \"L\".\nGli edifici si presentano con murature a vista, realizzate con conci squadrati di pietra di in roccia calcarea locale, detta \"pietra di Moltrasio\", secondo le tecniche tradizionalmente attribuite all'opera dei \"maestri comacini\". Le coperture sono a tetto con manto in lastre di pietra. \nEsempio di romanico maturo, la chiesa presenta una pianta basilicale a tre navate, la pi\u00f9 meridionale delle quali leggermente asimmetrica, terminate da absidi semicircolari. Il piccolo sagrato, realizzato durante le ristrutturazioni intraprese nell'ultimo quarto del XX secolo, introduce la facciata a salienti, la quale ripete la ripartizione interna a tre navate. Esternamente, la chiesa si presenta con decorazioni della facciata e delle absidi piuttosto semplici. Gli unici elementi decorativi si ritrovano infatti in pietre sporgenti e, all'altezza delle navate laterali, in una fila d\u2019archetti ciechi (detti \"a dente di lupo\") consistenti in lungo i rampanti della fronte e collegati alla base da un fregio a denti di sega che sottolinea la base del timpano centrale. All\u2019altezza massima dei tetti delle navate minori, la fascia di archetti presenta un'interruzione centrale, ove una ripresa di muratura mostra la sagoma di una grande apertura rotonda che costituiva un antico rosone. \nUna seconda fascia di archetti pensili che si snodano sotto gli spioventi del timpano accompagna tutto il saliente della facciata a capanna, secondo gli stilemi classici del romanico lombardo e \u201clombardesco\u201d. Il portale \u00e8 sormontato da un arco a tutto sesto, in conci lapidei ben squadrati. \nLe navate sono spoglie e presentano strette aperture di fattura grezza a monofora con doppia strombatura. Nella parete laterale orientata a nord, all'altezza della seconda campata, \u00e8 ancora visibile una porta (ora tamponata) da cui si accedeva al cimitero attiguo, oggi scomparso. Nella parete sud \u00e8 invece possibile riconoscere quella che era la porta di comunicazione col monastero. \nLa zona absidale \u00e8 la porzione d'edificio maggiormente decorata, anche in virt\u00f9 di un particolare effetto cromatico ottenuto tramite un'alternanza di conci di materiali diversi. L'abside maggiore \u00e8 coronata in sottogronda da una serie di archetti pensili a doppia ghiera (con lunette e peduccio lapideo) e scandita in tre parti da paraste doppie, slanciate semicolonne con capitello cubico ad angoli smussati. In ognuna delle specchiature si apre una monofora strombata. La decorazione delle due absidi minori, semicilindriche, presenta ancora il motivo ad archetti ciechi, mentre la muratura \u00e8 solcata soltanto da lesene e le aperture sono ridotte ad una per parte.\nSulla navata di destra della chiesa si eleva la torre campanaria, a pianta quadrangolare e dall\u2019apparenza pi\u00f9 di una torre che di un campanile sia per la massa che per la semplicit\u00e0 di decorazione. Le dimensioni massicce della costruzione, sproporzionate rispetto alle dimensioni della chiesa, lasciano in effetti ipotizzare un ruolo di torre d\u2019avvistamento e controllo del territorio di pertinenza, ma anche di magazzino per la difesa delle provviste. Proprio alla massa della torre campanaria si deve la maggiore dimensione dell'abside meridionale rispetto a quella settentrionale, con la prima delle due absidi che contribuisce a sopportare il carico del campanile. A circa met\u00e0 dell\u2019altezza, la torre presenta un piano di antiche finestre a bifora, mentre nella parte superiore, oggetto di rimaneggiamenti, si osservano due piani di alte monofore attualmente semi riempite da murature per necessit\u00e0 statiche. \nI resti dell\u2019antico convento si trovano al lato del campanile, sul lato meridionale della chiesa. \nInterno.\nL'interno, ampio e severo, \u00e8 frutto degli ultimi restauri. Si distingue per tre ampie navate, ognuna chiusa da un'abside, scandite e sorrette da massicci pilastri quadrangolari. Al centro dell'abside maggiore spicca un concio con una croce dorata, recuperato da i ruderi degli edifici che un tempo si trovavano poco pi\u00f9 a valle rispetto alla chiesa. Sui pilastri, poggiano semplici archi a tutto sesto. La copertura \u00e8 perlopi\u00f9 a capriate lignee, come si usava in area lacustre, prealpina e alpina. Le ultime campate, antistanti le absidi, sono invece fornite di copertura voltata a crociera retta da pilastri a forma di croce, secondo un uso misto di criteri edilizi che, a quel tempo, era gi\u00e0 riscontrato in Piemonte e in Canton Ticino.\nL'altare \u00e8 costituito da un blocco di granito, all'interno del quale \u00e8 scavata un'unit\u00e0 di misura per il grano. Cos\u00ec come le pietre che formano l'ambone, anche il masso del basamento dell'altare fu ritrovato nel bosco circostante all'abbazia, durante le campagne di ristrutturazione di fine Novecento. L'altare \u00e8 dedicato ai martiri di Tibhirine, uno dei quali (Christophe Lebreton) aveva in passato fatto visita all'abbazia in Val Perlana. "}
{"id": "8297719", "revid": "1759407", "url": "https://it.wikipedia.org/wiki?curid=8297719", "title": "Pinocchio (miniserie televisiva)", "text": ""}
{"id": "8297727", "revid": "1745361", "url": "https://it.wikipedia.org/wiki?curid=8297727", "title": "Generazione silenziosa", "text": "Nella cultura anglosassone, la generazione silenziosa (\"silent generation\") \u00e8 la coorte demografica che segue la \"Greatest Generation\" e precede i baby boomer. La coorte \u00e8 definita come gli individui nati tra il 1928 e il 1945.\nDemografia.\nLa coorte \"silenziosa\" corrisponde a un decremento demografico importante in Italia, in parallelo alla Seconda guerra mondiale. Anche negli Stati Uniti la generazione era relativamente esigua, perch\u00e9 l'insicurezza finanziaria degli anni '30 e la guerra all'inizio degli anni '40 causarono un minor numero di nascite.\nTerminologia.\nNon \u00e8 chiaro da dove provenga il termine, anche se esso ha probabilmente un'origine nordamericana. Come giovani adulti durante il maccartismo, molti membri della \"Silent Generation\" sentivano probabilmente che era pericoloso parlare in pubblico. La rivista Time ha usato per la prima volta il termine \"Silent Generation\" in un articolo del 5 novembre 1951 intitolato \"The Younger Generation\", anche se il termine sembra precedere la pubblicazione. Il nome \u00e8 stato originariamente applicato negli Stati Uniti e in Canada, ma \u00e8 stato poi riferito anche agli individui nati in Europa occidentale, Australia, Nuova Zelanda e Sud America. Il termine include anche la maggior parte di coloro che hanno combattuto durante la guerra di Corea.\nIdeologia dominante.\nGli appartenenti alla generazione silenziosa sono noti per aver formato la guida del movimento per i diritti civili e per aver fatto parte, durante la Contestazione degli anni Sessanta, della \"maggioranza silenziosa\"."}
{"id": "8297728", "revid": "1649409", "url": "https://it.wikipedia.org/wiki?curid=8297728", "title": "Laura Clarke", "text": "Ricopre il ruolo di Alto Commissario britannico in Nuova Zelanda e Governatore di Pitcairn.\nBiografia.\nPrima di assumere il suo ruolo attuale, ha lavorato come capo del dipartimento dell'Asia meridionale presso l'ufficio degli affari esteri e del Commonwealth. Ha anche lavorato come consulente politico a Pretoria e presso il Ministero della giustizia del Regno Unito.\nNel novembre 2018 l'Alta Commissione britannica ha assunto il suo primo consigliere Maori e anche un insegnante di lingue per Clarke, poich\u00e9 la lingua indigena della Nuova Zelanda viene generalmente utilizzata insieme all'inglese.\nNel luglio 2020 Clarke ha avviato negoziati per l'accordo di libero scambio tra Regno Unito e Nuova Zelanda insieme alla premier Jacinda Ardern e al ministro del commercio neozelandese David Parker.\nClarke ha anche ospitato il podcast dell'Alta Commissione britannica, \"Tea with the High Commission\", con ospiti tra cui Jacinda Ardern, l'attore Sam Neill e il comico Eddie Izzard.\nVita privata.\nLaura Clarke \u00e8 sposata con Toby Fischer, un neozelandese. La coppia ha tre figli."}
{"id": "8297745", "revid": "729019", "url": "https://it.wikipedia.org/wiki?curid=8297745", "title": "Fregosino Fregoso", "text": "Biografia.\nEra figlio naturale primogenito di Paolo Fregoso, al tempo arcivescovo e poi doge di Genova, legittimato da provvedimento imperiale.\nNel 1464 segu\u00ec il padre esiliato ed il fratello Alessandro alla corte dei Gonzaga di Mantova, dove ricevette la prima educazione umanistica. Rientrato a Genova nel 1477 divenne segretario del padre Paolo.\nNel 1487 spos\u00f2 Chiara Sforza (1467-1531), figlia naturale del duca di Milano Galeazzo Maria Sforza e di Lucrezia Landriani e vedova di Pietro II Dal Verme. La sposa port\u00f2 una ricca dote di feudi: Nibbiano, Bellano, Varenna, Mandello, la Valsassina, Dervio e Novi, nonch\u00e9 beni in Voghera e Tortona. Nel 1488 venne cacciato assieme al padre e al fratello Alessandro da Genova, reo di aver voluto consegnare la citt\u00e0 a Ludovico il Moro, e trovarono rifugio a Roma alla corte papale.\nL'8 settembre 1494 Fregosino partecip\u00f2 alla battaglia di Rapallo, per sollevare la popolazione rapallese contro Genova che era dedita alla signoria sforzesca. Sconfitto, venne catturato dai francesi e si consegn\u00f2 solo a Luigi di Valois-Orl\u00e9ans, che lo liber\u00f2 a fine novembre. Bandito da Genova col padre, trovarono rifugio in Francia alla corte di Carlo VIII, che intendeva conquistare Genova. Insoddisfatto degli incarichi assegnatigli, fece ritorno col padre Paolo, che a Roma mor\u00ec il 22 marzo 1498.\nRicevette nel 1496 la nomina imperiale a conte palatino di Novi, possedimento della moglie, ma entrato in conflitto con Pietro, figlio di Battista Fregoso che rivendicava il feudo, nel 1502 si trasfer\u00ec a Milano.\nPer motivi non noti, venne decapitato a Bologna il 10 gennaio 1512.\nDiscendenza.\nFregosino e Chiara ebbero due figli:"}
{"id": "8297772", "revid": "6923", "url": "https://it.wikipedia.org/wiki?curid=8297772", "title": "Appellatio monacensis", "text": "Appellatio monacensis, conosciuta anche come \"Appellatio\" \u00e8 un'opera di Michele da Cesena.\nContesto storico.\nCome ministro generale, Michele si distinse subito per una decisa persecuzione nei confronti degli Spirituali, sostenitori dell'assoluta povert\u00e0 di Ges\u00f9 Cristo e della necessit\u00e0 di una altrettanto rigorosa povert\u00e0 dell'ordine francescano. In questa opera di repressione Michele era appoggiato dal papa Giovanni XXII (1316-1334). Con le lettere bollate \"Sancta Romana\" e \"Gloriosam Ecclesiam\" Giovanni XXII riprovava e scomunicava tutti gli Spirituali: si voleva cos\u00ec chiudere il \"caso\" della frattura tra gli Spirituali e il resto dell'Ordine francescano (la cosiddetta \"comunit\u00e0\"), sospingendo i primi nell\u2019eresia e nella marginalit\u00e0. Incalzati dalla persecuzione, Ubertino da Casale e Angelo Clareno, i maggiori esponenti della corrente spirituale, dovettero lasciare l'Ordine. Nel 1317, a Marsiglia, per la prima volta erano stati bruciati sul rogo quattro frati spirituali.\nA partire dal 1321, tuttavia, anche i rapporti tra Michele e Giovanni XXII si deteriorarono.\nL'opera.\nMichele da Cesena si rivolge a papa Giovanni XXII enucleando i dodici errori da lui commessi nell'interpretazione del messaggio cristiano difeso dagli Spirituali. L'opera \u00e8 cos\u00ec composta:"}
{"id": "8297774", "revid": "1673774", "url": "https://it.wikipedia.org/wiki?curid=8297774", "title": "Issa Rae", "text": "Divenuta nota con la webserie \"Awkward Black Girl,\" ha ottenuto il plauso della critica come co-sceneggiatrice e attrice nella serie televisiva \"Insecure\", grazie a cui ha ottenuto nomine ai Golden Globe, Primetime Emmy Awards, Critics' Choice Television Awards e ha vinto sia un NAACP Image Award che un Satellite Award.\nLa rivista \"Forbes\" ha inserito Rae tra le \"30 Under 30\" pi\u00f9 influenti nel 2012 nel campo dell'intrattenimento, mentre la rivista \"Time\" l'ha inclusa nella lista delle 100 persone pi\u00f9 influenti al mondo del 2018, grazie ai suoi contributi cinematografici, nel campo umanitario e della propaganda dei diritti umani fondamentali.\nIl suo libro, \"The Misadventures of Awkward Black Girl\", \u00e8 divenuto una best seller del \"The New York Times\".\nBiografia e carriera.\nJo-Issa Rae Diop \u00e8 nata a Los Angeles, California, figlia di Abdoulaye Diop, un pediatra e neonatologo senegalese, e Delyna Diop, insegnante originaria della Louisiana. La famiglia visse a Dakar, in Senegal, per un breve periodo durante dell'infanzia dell'attrice in cui impara il francese, per poi trasferirsi a Potomac, nel Maryland. Quando Diop era in prima media, la sua famiglia si \u00e8 trasferita nel ricco quartiere View Park-Windsor Hills di Los Angeles, dove ha frequentato una scuola media prevalentemente frequentata da studenti di origine afroamericana. Diop si \u00e8 diplomata alla King Drew Magnet High School of Medicine and Science, dove ha iniziato a frequentare corsi di recitazione. \nNel 2007, Rae si \u00e8 laureata all'Universit\u00e0 di Stanford. Nel periodo universitario ha realizzato video musicali, scritto e diretto opere teatrali, e creato una finta serie reality chiamata \"Dorm Diaries\" per divertimento. A Stanford, Rae ha incontrato Tracy Oliver, che ha contribuito a produrre \"Awkward Black Girl.\" Dopo il college, Rae ha ricevuto una borsa di studio per il teatro al Public Theater di New York, assistendo assieme alla Oliver alle lezioni presso la New York Film Academy.\nNel 2011Rae e Olivier pubblicano sulla piattaforma YouTube la webserie \"The Mis-Adventures of Awkward Black Girl,\" format che racconta la vita della studentessa J, interpretata da Rae. La serie diviene virale sui social media attirando l'attenzione del cantante e produttore statunitense Pharrell Williams, che sponsorizza e co-produce la seconda e terza stagione. Il format vince nel 2013 lo Shorty Awards come miglior web show.Nel corso del 2013 prende parte a numerose webserie, alcune prodotte dalla stessa Rae, tra cui \"How Men Become Dogs, The Number\" e \"The Choir.\" Il primo libro della Rae, intitolato \"The Misadventures of Awkward Black Girl\", \u00e8 stato pubblicato nel 2015 ed \u00e8 diventato un best seller del \"The New York Times\".\nDopo la partecipazione ad alcuni film e cortometraggi, dal 2016 \u00e8 impegnata nella serie televisiva \"Insecure,\" sia in veste di produttrice esecutiva che di attrice, riscuotendo il plauso della critica. Nel corso della serie, Rae ottiene due nomine ai Golden Globe come miglior attrice in una serie commedia o musicale, e diverse nomine come attrice, sceneggiatrice e produttrice ai Primetime Emmy Awards, Critics' Choice Television Awards, Satellite Awards, e NAACP Image Award, venendo riconosciuta in quest'ultime due premiazioni come miglior attrice in una serie commedia. Rae vince inoltre quattro Black Reel Awards e un BET Awards.\nNel 2018 recita nel film \"Il coraggio della verit\u00e0\" di George Tillman Jr. e successivamente nei film \"La piccola boss\" al fianco di Regina Hall e Marsai Martin. Nel 2020 prende parte a diversi progetti cinematografici, tra cui \"The Lovebirds\", al fianco di Kumail Nanjiani, nel film TV \"Coastal Elites,\" e in \"The Photograph.\" Nello stesso periodo appare nel video del brano \"Entrepreneur\" di Jay-Z e Pharrell Williams, e nel video del brano \"Lights On\" di D Smoke e SiR.\nFilantropia.\nIssa Rae \u00e8 un'attivista del movimento Black Lives Matter. In seguito alla sparatoria della polizia in cui rimase ucciso Alton Sterling nel 2016, Rae ha usato la sua piattaforma per richiamare l'attenzione sulla violenza e la brutalit\u00e0 della polizia contro i neri americani, raccogliendo oltre 400.000 dollari per aiutare a pagare il college frequentato dai figli di Sterling. \nRae \u00e8 una sostenitrice e portavoce di associazioni che si prefiggono di diffondere i diritti civili e i diritti del le donne. Il suo impegno si estende inoltre nel campo cinematografico, sostenendo l'ascesa di giovani donne all'interno della produzione di film."}
{"id": "8297775", "revid": "22356", "url": "https://it.wikipedia.org/wiki?curid=8297775", "title": "Shihtienfenia", "text": "Shihtienfenia \u00e8 un genere di rettili estinti, appartenenti ai pareiasauri. Visse nel Permiano medio - superiore (circa 262 - 258 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale era di grandi dimensioni e si suppone potesse raggiungere una lunghezza di circa 3 metri. Il corpo doveva essere massiccio, ricoperto da numerose ossificazioni immerse nella pelle (osteodermi) e sorretto da quattro arti corti e potenti. Un cranio completo, appartenente alla specie Shihtienfenia completus, mostra che questo animale assomigliava al ben pi\u00f9 piccolo \"Elgina\" per la presenza di protuberanze ossee sulle ossa craniche che terminavano in lunghe corna appuntite, per l'ornamentazione della regione guanciale caratterizzata da corna coniche prominenti, per un corno sopratemporale che si proiettava posterolateralmente dall'angolo del tetto cranico, per un parabasisfenoide con un solco mediano ventrale e per ossa tabulari allargate in contatto l'una con l'altra medialmente (che in questo modo escludevano i postparietali dal margine posteriore del tetto cranico). I denti mascellari erano dotati di corone a forma di ventaglio, ed erano presenti tra le 9 e le 11 cuspidi. Era inoltre presente una piccola protuberanza sul processo mascellare anterodorsale dietro le narici. queste ultime due caratteristiche si riscontrano in un altro pareiasauro cinese poco noto, \"Sanchuansaurus\". A differenza di quest'ultimo, tuttavia, \"Shihtienfenia\" possedeva due uscite per il canale infraorbitale sulla superficie laterale molto vicine e abbassate. Come il poco noto \"Huanghesaurus\", anche \"Shihtienfenia\" possedeva il margine ventrale della mandibola quasi dritto, e l'angolare era dotato di una protuberanza verso la parte posteriore; i denti della mandibola possedevano solitamente 17 cuspidi. \nLo scheletro postcranico di \"Shihtienfenia\" era insolito per la presenza di 6 (anzich\u00e9 4) vertebre sacrali; il margine superiore dell'ilio era piatto, come in \"Pareiasaurus\". La scapola era caratterizzata da un'espansione arrotondata lungo il margine anteriore, e l'acromion era costituito da una flangia semicircolare dal margine liscio (Lee, 1997).\nClassificazione.\n\"Shihtienfenia\" era un membro dei pareiasauri, un gruppo di rettili arcaici appartenenti ai Parareptilia solitamente di grandi dimensioni e dal pesante corpo corazzato. \"Shihtienfenia\", secondo le analisi pi\u00f9 recenti, potrebbe essere stato un membro della famiglia Elginiidae, comprendente anche pareiasauri di piccole dimensioni, e affine ai generi poco noti \"Sanchuansaurus\" e \"Huanghesaurus\" (Wang e Liu, 2019).\n\"Shihtienfenia\" venne descritto per la prima volta nel 1963 da Young e Yeh, sulla base di fossili incompleti ritrovati nello Shansi. La specie tipo \u00e8 Shihtienfenia permica, rinvenuta in seguito anche nello Henan. Un'altra specie, \"S. completus\", \u00e8 nota per fossili ritrovati nella formazione Sunjiagou, in Cina. "}
{"id": "8297777", "revid": "123635441", "url": "https://it.wikipedia.org/wiki?curid=8297777", "title": "Carpaccio ghiacciato", "text": "Carpaccio ghiacciato \u00e8 il primo EP della rapper italiana Myss Keta, pubblicato il 23 giugno 2017.\nPromozione.\nL'EP \u00e8 stato anticipato dal singolo \"Xananas\", pubblicato il 16 giugno e accompagnato da un videoclip.\nSono inoltre stati pubblicati dei videoclip per altri due brani dell'EP: \"Courmayeur\" e \"Bastarda da Starbucks\"."}
{"id": "8297792", "revid": "1359186", "url": "https://it.wikipedia.org/wiki?curid=8297792", "title": "Mini All4 Racing", "text": ""}
{"id": "8297795", "revid": "547034", "url": "https://it.wikipedia.org/wiki?curid=8297795", "title": "Anteo Carapezzi", "text": ""}
{"id": "8297796", "revid": "4935", "url": "https://it.wikipedia.org/wiki?curid=8297796", "title": "Episodi di Servant (prima stagione)", "text": "La prima stagione della serie televisiva Servant, composta da 10 episodi, \u00e8 stata pubblicata in prima visione sia negli Stati Uniti che in Italia da Apple TV dal 28 novembre 2019 al 17 gennaio 2020.\nRinato.\nTrama.\nFiladelfia: in una notte di pioggia, lo chef Sean e la moglie Dorothy, presentatrice televisiva, accolgono in casa la giovane Leanne, scelta da Dorothy come babysitter per il neonato Jericho.\nMa invece di un bambino, Leanne si trova dinnanzi ad una bambola. Imperturbabile, la ragazza lo accudisce come fosse un essere umano. Il giorno dopo, Dorothy si reca al lavoro e Sean rimane solo con la ragazza. Le racconta cos\u00ec che il vero Jericho \u00e8 morto qualche settimana dopo la nascita e Dorothy, diventata catatonica per il dolore, si \u00e8 rivolta ad una guaritrice che, a sua volta, ha deciso di ricorrere ad una terapia con un oggetto transizionale, ossia la \"bambola reborn\", un palliativo temporaneo che avrebbe dovuto aiutarla nell'elaborazione del lutto.\nDopo aver ascoltato la tragica storia, Leanne non mostra alcun segno di reazione e continua ad accudire il bambolotto come niente fosse, parlandogli, cullandolo e addirittura portandolo in giro col passeggino, lasciando esterrefatto Sean. L'uomo non si capacita del fatto che la ragazza si comporti in modo naturale dinnanzi ad una situazione tanto tragica quanto paradossale e scopre che la ragazza \u00e8 una fervente cattolica che prega continuamente, posizionando strani crocifissi impagliati nella camera del bimbo. Cos\u00ec parla alla moglie della stranezza della ragazza, ma Dorothy trova tutto perfettamente normale, sia nel comportamento della ragazza, sia nella bambola che, ai suoi occhi, continua ad essere il vero Jericho.\nL'uomo, l'unico in casa che vede la realt\u00e0 per quella che \u00e8, si ritrova cos\u00ec a vivere con due donne che accudiscono un bambolotto come fosse un vero bambino. Sean mette al corrente degli avvenimenti il fratello di Dorothy, Julian, che \u00e8 tra i pochi a conoscere la storia della sorella e della morte di Jericho. Alla sera, mentre tutti sono a letto, Sean sente il pianto di un neonato e, salito in camera da letto, trova nella culla Jericho vivo.\nLegno.\nTrama.\nLeanne appare sconcertata quando Sean le chiede di sapere chi \u00e8 il bambino nella sua casa, dicendogli che \u00e8 suo figlio. Dorothy agisce normalmente quando vede Jericho, come se non fosse mai morto. Mentre entrambe le donne dormono, Sean tenta di portare il bimbo alla polizia, ma improvvisamente non \u00e8 in grado di disattivare il sistema di sicurezza. Si confida con Julian, poi distrugge una croce di paglia fatta in casa da Leanne e appesa sopra la culla di Jericho. Subito dopo trova dolorose schegge infilate in tutto il corpo e scopre di aver perso il senso del gusto, mentre Dorothy comincia ad avere dei momenti in cui fa ritorno allo stato catatonico assunto successivamente alla morte di Jericho.\nAnguilla.\nTrama.\nLeanne perde i sensi mentre osserva Sean uccidere e cucinare delle anguille in cucina. Usando l'indirizzo nella sua lettera di candidatura mandata a Dorothy, Julian e l'investigatore privato Roscoe si dirigono al Medicine Bridge, nel Wisconsin, per indagare su Leanne. Scoprono una casa bruciata appartenuta alla famiglia Grayson e delle tombe per Leanne, nata nel 2001 e morta nel 2007, e i suoi genitori, anch'essi morti nell'incendio che ha distrutto l'abitazione. Julian crede che Leanne sia un'impostora che sta cercando di ottenere denaro dalla famiglia attraverso il ricatto. Nel frattempo, Leanne inizia a emulare Dorothy.\nOrso.\nTrama.\nDopo aver realizzato che Leanne sta portando Jericho nella propria camera da letto di notte, Sean installa una telecamera nella sua stanza per spiarla. Dei flashback rivelano che Dorothy ha subito diversi aborti prima della nascita di Jericho. Dorothy decide di portare Leanne e Jericho a lavorare con lei per mostrare il bambino ai suoi colleghi, ma Sean interviene e insiste che Jericho \u00e8 troppo piccolo. Tuttavia, mentre guarda Dorothy parlare in diretta televisiva di un processo per omicidio, Sean vede Leanne sullo sfondo con Jericho mentre la osserva. Leanne guarda un DVD del 2011 di Dorothy, che sembra mostrare la donna mentre intervista una giovane Leanne a un concorso per bambini.\nCricket.\nTrama.\nLeanne \u00e8 ferita e irritata dalle azioni di Dorothy e Sean nei suoi confronti. Si sente tradita da Dorothy, che la manda a fare una commissione in modo che lei e Sean possano passare del tempo da soli insieme, mentre Sean la sorprende a tirare fuori una tutina gialla dal seminterrato. Dopo che Leanne ha scritto i loro nomi nella sua Bibbia prima delle preghiere serali, Dorothy si sveglia con un herpes improvviso e Sean trova un'altra scheggia inspiegabile conficcata nel suo corpo. Quando Julian manda una ragazza che faccia da babysitter per disfarsi di Leanne, quest'ultima si vendica. Mentre una piangente Leanne si infligge delle lesioni, un grillo morto torna in vita.\nPioggia.\nTrama.\nSean esce di citt\u00e0 per lavoro. Dopo che Leanne riceve una carta per posta con \"Ti ho trovato!\" scarabocchiato sopra, riceve una visita del suo bizzarro zio George, che innervosisce Dorothy esibendo comportamenti strani e annuncia che Leanne verr\u00e0 con lui. Essendoci un violento temporale, Dorothy insiste affinch\u00e9 passino l\u00ec almeno la notte, con Julian che resta a vegliare la casa in vece di Sean. Julian e Dorothy sono allarmati nello scoprire Jericho sdraiato sul pavimento della sua camera da letto, mentre George \u00e8 rannicchiato nella culla come un bambino. Il giorno seguente Leanne insiste per restare e George accetta, ma dice che non potr\u00e0 rifiutare quando torner\u00e0 con sua zia May. D\u00e0 ai Turner la marionetta di uno chef intagliata a mano in onore di Sean, che in seguito quest'ultimo trova appeso al telefono di Jericho.\nHaggis.\nTrama.\nNatalie, amica e kinesiologa di Dorothy, si rivela essere la \"terapista\" che ha suggerito di usare la bambola reborn per portare Dorothy fuori dal suo stato catatonico causato dalla morte di Jericho. Dopo una sessione con Dorothy, Natalie appare scontenta quando scopre che i Turner hanno assunto una babysitter. Pi\u00f9 tardi Natalie sente un bambino piangere ed entra nella camera di Jericho, dove allarma Leanne che la aggredisce afferrandola per i capelli ed esce dalla stanza con Jericho. Natalie viene a cena e cerca di affrontare Dorothy; quando Leanne va nel seminterrato per prendere dell vino, una grande crepa appare nel pavimento di cemento. Natalie sente un ringhio ed entra nella stanza di Jericho, dove scopre il bambino con un grande cane lupo che la segue al piano di sotto, dove Julian lo uccide di fronte all'inorridita Leanne. Julian afferma che il bambino appartiene a Leanne e potrebbe essere stato adottato dai Turner. Dopo che Leanne porta la sua Bibbia nella stanza con il cane morto, l'animale tornato in vita esce dalla casa.\nBoba.\nTrama.\nTobe e Leanne vanno al bowling, mentre Sean e Dorothy escono per un gala di premiazione, lasciando a Julian il compito di fare da babysitter. Quando Julian entra nella stanza di Jericho per controllarlo, nella culla trova una bambola reborn. Tobe e Leanne passano una serata divertente, ma quando Leanne bacia Tobe quest'ultimo si tira indietro. Julian si confronta con Leanne sulla bambola e il suo passato in Wisconsin, ma lei ignora le sue domande. Julian tiene la bambola sopra la ringhiera delle scale minacciando di farla cadere, ma sente il pianto di un bambino e inizia a cercarlo. Dopo che la sua ricerca non ha avuto successo, fa quindi una confessione riguardo a Jericho.\nJericho.\nTrama.\nTramite un flashback si assiste alla nascita di Jericho avvenuta in casa in una vasca, e la placenta di Dorothy venne conservata nel congelatore. Mentre Sean era via a giudicare uno spettacolo di cucina, Dorothy faceva fatica a prendersi cura di Jericho. Un giorno Dorothy, esausta, si addorment\u00f2 dimenticandosi del figlio in macchina sotto il sole cocente, lasciandolo morire di ipertermia: fu questo a spingere Dorothy nel suo stato catatonico. Nel presente, l'allarme per auto di Dorothy si spegne continuamente ed \u00e8 rivelato in seguito che Leanne lo controlla. Quando Leanne scopre come Jericho mor\u00ec davvero, affronta Sean al riguardo e lui afferma di incolparsi parzialmente per la morte del figlio, motivo per cui \u00e8 rimasto con Dorothy.\nPalloncino.\nTrama.\nLeanne arriva a casa dei Turner dove si trova il resto della famiglia, che viene dalla chiesa per il battesimo Jericho e ora si trova radunata per un ricevimento a casa; Sean ha cucinato la placenta di Dorothy per servirla agli ospiti. Mentre rivede le riprese della cerimonia, Julian nota che George appare in compagnia di una donna, presumibilmente la May, alla periferia della cerimonia. Dice all'investigatore Roscoe di sorvegliarli fuori casa e gli suggerisce di liberarsene se li vede. Leanne si rende conto di non sapere dove sia Jericho e si mette a setacciare la casa, trovandolo finalmente con May nella stanza del bambino. Nel frattempo, George si avvicina a Sean nel seminterrato; Sean gli offre i soldi che lui e Julian hanno messo da parte per ci\u00f2, ma George li rifiuta. George induce Sean a condividere il suo vero desiderio, ovvero riavere suo figlio, e gli fa confessare le afflizioni che ha avuto da quando Leanne \u00e8 entrata in casa, ovvero le schegge e la perdita del gusto; la causa di tutto sarebbe Leanne, che ha il potere di rendere felici o fare del male alle persone a seconda se le piacciano o meno. May dice a Leanne che ha interferito con il piano di Dio per i Turner e deve lasciare la famiglia e far tornare il bambino una bambola, affermando che pu\u00f2 essere solo la loro \"serva\". Un ufficiale di polizia viene in casa cercando un bambino scomparso, ma non ha alcuna relazione con Jericho.Dorothy, pensando di aver riconosciuto May, rivede le riprese dei suoi vecchi telegiornali e trova notizie di un culto, la Chiesa dei Santi Minori, guidata da May Markham a Wilmington, che si concluse con un'esplosione, un incendio e una sparatoria. Nel frattempo, Sean tiene la mano sul bruciatore della stufa abbastanza a lungo da restare gravemente ustionato, ma non sente dolore. Leanne se ne va e la sua gente la trova per strada per un abbraccio di gruppo di massa. Nella successiva inquadratura della strada, Leanne e tutte le persone se ne sono andate. In casa, Dorothy si avvicina ala culla di Jericho, lo prende in braccio e lo lascia cadere nello scoprire che si tratta di una bambola."}
{"id": "8297798", "revid": "797136", "url": "https://it.wikipedia.org/wiki?curid=8297798", "title": "Hassan Amin", "text": "Carriera.\nClub.\nNato a Darmstadt, Amin ha iniziato la sua carriera nelle giovanili del . Ha fatto il suo esordio in prima squadra il 7 settembre 2010 nella vittoria in casa per 2-0 contro l'.\nNel maggio 2011, ha firmato un contratto con l', dove \u00e8 stato inserito nella rosa della seconda squadra che milita in Regionalliga. Ha fatto il suo esordio in campionato il 2 marzo 2012 nella vittoria in casa per 4-0 in casa contro il , venendo sostituito da Marcel Titsch-Rivero all'80' minuto. L'11 agosto 2012 va a segno nella vittoria in trasferta per 2-0 contro l', realizzando la rete del 2-0. In tre stagioni colleziona 64 presenze in campionato e 3 gol.\nNel 2014 \u00e8 passato al a parametro zero. Ha esordito in campionato con la sua nuova squadra il 5 aprile 2015 nella vittoria in trasferta per 2-1 contro l'Hoffenheim II come sostituto di Peter Chrappan all'intervallo. In due stagioni, gioca 18 partite in campionato.\nNel giugno 2016, ha firmato un contratto biennale con il . Esordisce in campionato il 5 agosto 2016 nella vittoria in trasferta per 3-2 contro lo . Nel luglio 2017, Amin \u00e8 stato nominato capitano della squadra, succedendo al precedente capitano Michael Fink. Il 7 agosto 2017 realizza una doppietta in campionato nella vittoria per 3-0 in casa contro l', andando a segno ai minuti 38' e 66'.\nNel 2018, ha firmato un contratto biennale con il , formazione della 3. Liga. Ha esordito in campionato con il Meppen il 30 luglio 2018 nel pareggio per 0-0 in trasferta con lo . Ha segnato il suo primo gol in campionato con il club il 7 ottobre 2018 in una vittoria casalinga per 1-0 sul . Ha segnato al 41'.\nL'agente di Amin ha annunciato il desiderio di Amin di lasciare il Meppen per trasferirsi all'estero alla fine di giugno 2020. Ad agosto, tuttavia, Amin ha esteso il suo contratto che lo legava al club.\nNazionale.\nHa esordito in nazionale il 20 maggio 2014, in Filippine-Afghanistan (0-0), subentrando a Zamir Daudi al minuto 56', per poi essere sostituito al minuto 82' da Amiruddin Sharifi. Ha messo a segno la sua prima rete con la maglia della nazionale afghana il 28 marzo 2017, in Afghanistan-Vietnam (1-1), siglando la rete del definitivo 1-1 al minuto 69'. Ha partecipato, con la nazionale afghana, alla SAFF Cup 2015."}
{"id": "8297801", "revid": "1543377", "url": "https://it.wikipedia.org/wiki?curid=8297801", "title": "Gliese 180 d", "text": "Gliese 180 d \u00e8 un pianeta extrasolare distante 38 anni luce dalla Terra e orbitante intorno alla stella nana rossa Gliese 180. Di tale sistema fanno parte anche Gliese 180 b e Gliese 180 c, scoperti nel 2014.\nCaratteristiche e abitabilit\u00e0.\nL'orbita del pianeta si trova nei pressi del confine pi\u00f9 esterno della zona abitabile di Gliese 180. Il periodo orbitale \u00e8 di 106,34 giorni e dista circa 0,31 UA dalla propria stella madre, una piccola nana rossa avente una massa di . La massa minima del pianeta \u00e8 circa 7,5 volte quella della Terra, mentre il raggio nel caso si trattasse di un pianeta roccioso simile alla Terra, potrebbe circa il doppio di quello terrestre, e in quel caso sarebbe catalogabile come una super Terra."}
{"id": "8297803", "revid": "767487", "url": "https://it.wikipedia.org/wiki?curid=8297803", "title": "Scuole di musica negli Stati Uniti", "text": "Negli Stati Uniti ci sono quattro tipi di scuole di musica. Tre di questi seguono i formati pi\u00f9 tradizionali dell'educazione musicale. L'ultimo \u00e8 pi\u00f9 informale e comprende scuole che insegnano la storia e l'esecuzione della world music.\nScuole preparatorie.\nIl primo tipo e apparentemente il pi\u00f9 diffuso (anche se non il pi\u00f9 grande) sono le scuole preparatorie. Quasi tutti i maggiori conservatori e scuole di musica degli Stati Uniti svolgono anche un programma preparatorio, che forma i bambini in et\u00e0 scolare elementare e i giovani in et\u00e0 scolare in spettacoli musicali, danza o altre attivit\u00e0 artistiche. I migliori studenti dei programmi preparatori possono continuare i loro studi a livello post-secondario ed entrare in programmi di formazione professionale. Ci sono anche quattro collegi preparatori negli Stati Uniti che offrono formazione pre-professionale nella musica a livello universitario. Sono: la Crossroads School, la Idyllwild Arts Academy, l'Interlochen Center for the Arts e la Walnut Hill School.\nConservatori Indipendenti.\nI conservatori sono il tipo pi\u00f9 individuale e popolare di scuola di musica. Sono focalizzati completamente sulla musica e non sono specializzati in nient'altro. Di solito l'accento all'interno della scuola cadr\u00e0 su studi \"classici\" o \"contemporanei\", sebbene negli ultimi anni questa divisione abbia iniziato a fondersi. Alcuni conservatori comprendono anche lezioni di teatro e danza, in particolare la Juilliard School, tuttavia questa istruzione di solito non \u00e8 considerata parte della sezione \"Conservatorio\" della Scuola. Nella Juilliard School, ad esempio, ci sono tre scuole ciascuna che opera in modo quasi indipendente; la Juilliard School \"of Music\" \u00e8 l'unica vera sezione della scuola con funzioni di \"Conservatorio\".\nImportanti conservatori di musica classica negli Stati Uniti sono:\nImportanti conservatori di musica contemporanea (jazz e stili popolari) sono:\nSpesso i requisiti accademici per i conservatori sono semplicemente complementari all'istruzione e alla carriera di uno studente di musica. Questo li rende molto popolari tra gli studenti che mirano a una carriera professionale e che non desiderano ottemperare a tutti i requisiti accademici normalmente richiesti nelle scuole di musica che fanno parte di un'universit\u00e0 pi\u00f9 grande.\nConservatorio come parte di una grande universit\u00e0.\nQueste scuole sono in qualche modo tra una scuola di musica universitaria e un conservatorio indipendente.\nDiversi conservatori e scuole di musica contemporanea (jazz) che sono legati a un'universit\u00e0 spesso funzionano come un'entit\u00e0 separata mentre sono collegati a un'universit\u00e0. Ci sono diverse ragioni per cui i conservatori di musica vogliono essere affiliati alle universit\u00e0. Essere affiliato con un'universit\u00e0 pu\u00f2 consentire a un college di musica di offrire ai suoi studenti un'istruzione pi\u00f9 ampia, perch\u00e9 consente agli studenti del college di musica di seguire corsi di arte liberale dell'universit\u00e0 (ad es. Letteratura inglese, storia, ecc.) e d'altra parte consente a studenti del campus universitario principale dotati di talento musicale di avere accesso a lezioni di musica di livello di conservatorio. Inoltre, con l'affiliazione, gli studenti del college di musica possono essere in grado di utilizzare le strutture dell'universit\u00e0, come palestra, piscina e servizi sanitari. Infine l'affiliazione con un'universit\u00e0 pu\u00f2 consentire a un college di musica di offrire una gamma pi\u00f9 ampia di diplomi, come il Master of Music (M.Mus.), che l'universit\u00e0 pu\u00f2 essere in grado di concedere. Tuttavia, a causa della separazione, agli studenti viene spesso data pi\u00f9 libert\u00e0 nella scelta del proprio curriculum rispetto a quelli di una tipica scuola di musica universitaria. Ad esempio, mentre hanno la possibilit\u00e0 di frequentare le lezioni nel campus universitario principale, generalmente non sono tenuti a farlo. Allo stesso modo, agli studenti di musica pi\u00f9 orientati al mondo accademico viene data pi\u00f9 libert\u00e0 di perseguire i propri interessi non musicali di quanto non sarebbero in un normale conservatorio indipendente.\nNotevoli casi di conservatori affiliati alle universit\u00e0 sono la Eastman School of Music (affiliata all'Universit\u00e0 di Rochester), la Bienen School of Music (affiliata alla Northwestern University), il Mannes College (affiliato alla New School), la Blair School of Music (affiliata alla Vanderbilt University), il Conservatorio di Musica di Kansas City all'Universit\u00e0 del Missouri\u2013Kansas City, il Conservatorio di Musica di Cincinnati all'Universit\u00e0 di Cincinnati, la Thornton School of Music (affiliata all'Universit\u00e0 della California del Sud) e il Peabody Institute (affiliato con The Johns Hopkins University). Tutti questi conservatori erano scuole indipendenti prima di entrare in un'entit\u00e0 pi\u00f9 grande. Ad esempio, Eastman e Mannes, pur avendo uffici di ammissione separati rispetto all'universit\u00e0 pi\u00f9 grande, condividono entrambi i tesorieri dell'entit\u00e0 pi\u00f9 grande e gli uffici dei servizi agli studenti. Queste scuole vengono anche rimosse dai rispettivi campus universitari, dimostrando ulteriormente la loro indipendenza.\nSebbene alcune di queste scuole di musica rinunci a richiedere ai potenziali candidati di soddisfare gli standard di ammissione all'universit\u00e0, la maggior parte segue ancora una rigida struttura complementare dell'istruzione generale insieme all'educazione musicale.\nElenco dei conservatori parte di universit\u00e0.\nSebbene strettamente legate a conservatori indipendenti, alcune importanti scuole di musica sono incorporate in universit\u00e0 pi\u00f9 grandi.\nEsempi notevoli di questo tipo di scuola di musica sono:\nAltre.\nIl quarto tipo di scuola di musica \u00e8 il pi\u00f9 informale. Queste scuole non sono comprese in termini di riconoscimento come scuola autorizzata allo status legale \"senza scopo di lucro\". Quasi tutti possono frequentare queste scuole e pagare una tassa per l'istruzione in diversi tipi di musica."}
{"id": "8297823", "revid": "963244", "url": "https://it.wikipedia.org/wiki?curid=8297823", "title": "Placido della Marra", "text": "Biografia.\nEra figlio del nobile Giovanni Donato, dei duchi di Guardia Lombarda, e di sua moglie Ippolita Carbone. Abbracci\u00f2 lo stato ecclesiastico e fu referendario delle due Segnature.\nFu vescovo di Melfi e Rapolla e vi celebr\u00f2 un sinodo.\nFu anche diplomatico al servizio della Santa Sede: nel 1608 fu inviato da papa Paolo V insieme con il cardinale Giovanni Garzia Mellini inviato presso l'imperatore Rodolfo II; Mellini favor\u00ec poi la sua nomina a nunzio presso l'arciduca Mattia, re d'Ungheria e poi (dal 1612) imperatore.\nAmmalatosi nel 1615, fu richiamato in patria nel 1616 e mor\u00ec a Melfi. Fu sepolto in cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "8297825", "revid": "1310927", "url": "https://it.wikipedia.org/wiki?curid=8297825", "title": "Naeem Rahimi", "text": "Carriera.\nClub.\nHa giocato nella massima serie liberiana e in quella singaporiana e tra la seconda e la terza divisione australiana.\nNazionale.\nNel 2018 ha esordito in nazionale."}
{"id": "8297826", "revid": "1699816", "url": "https://it.wikipedia.org/wiki?curid=8297826", "title": "Raffaele Bertoni", "text": "Biografia.\nGi\u00e0 presidente dell'Associazione nazionale magistrati tra fine degli anni Ottanta e gli inizi degli anni Novanta, viene poi eletto al Senato nel 1994 coi Progressisti nel collegio di Bagnoli, riuscendo a confermare il proprio seggio a Palazzo Madama nel 1996 con L'Ulivo. \nDurante i suoi mandati senatoriali ha presieduto la Commissione Difesa, ha fatto parte della Giunta delle elezioni e delle immunit\u00e0 parlamentari e della Commissione Giustizia, ma anche del Comitato parlamentare per i procedimenti di accusa e della Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi.\n\u00c8 morto a Napoli a 82 anni nel marzo 2010."}
{"id": "8297829", "revid": "767487", "url": "https://it.wikipedia.org/wiki?curid=8297829", "title": "Lian ai tong gao", "text": "Lian ai tong gao (), noto anche con il titolo internazionale in lingua inglese Love in Disguise, \u00e8 un film del 2010 interpretato, scritto e diretto da Leehom Wang.\nTrama.\nDu Minghan \u00e8 un celebre cantante, che tuttavia \u2013 per stare vicino alla ragazza di cui si \u00e8 innamorato \u2013 decide di fingersi uno studente di musica, dando vita a vari malintesi.\nDistribuzione.\nIn Cina, la pellicola \u00e8 stata distribuita a partire dal 12 agosto 2010 dalla China Film Group Corporation."}
{"id": "8297830", "revid": "446353", "url": "https://it.wikipedia.org/wiki?curid=8297830", "title": "Le avventure di un'ape", "text": "Le avventure di un\u2019ape (\u871c\u8702\u306e\u5192\u967a Mitsubachi no b\u014dken) \u00e8 un manga scritto da Leiji Matsumoto e pubblicato dalla rivista Manga Sh\u014dnen nel 1954. Rappresenta l\u2019opera di debutto del famoso mangaka giapponese che partecip\u00f2 e vinse il concorso Shinjin \u014d (Re degli esordienti) indetto dalla rivista stessa e nella cui giuria, tra gli altri, era presente Osamu Tezuka. \u00c8 firmato dall\u2019autore con il proprio vero nome, Akira Matsumoto.\nAttraverso il volo dell\u2019ape Honey, Leiji Matsumoto fa del regno degli insetti una metafora della societ\u00e0 umana. Pubblicato in Italia da Associazione Culturale Leiji Matsumoto nel 2017."}
{"id": "8297836", "revid": "1346043", "url": "https://it.wikipedia.org/wiki?curid=8297836", "title": "Love in Disguise", "text": ""}
{"id": "8297838", "revid": "1718925", "url": "https://it.wikipedia.org/wiki?curid=8297838", "title": "Paradosso di Grossman-Stiglitz", "text": " \nIl paradosso di Grossman-Stiglitz \u00e8 un paradosso introdotto da Sanford J. Grossman e Joseph Stiglitz in un articolo pubblicato su un numero della rivista \"American Economic Review\" del 1980, che introduce l'idea che, poich\u00e9 le informazioni sono onerose, i prezzi non possono riflettere perfettamente le informazioni disponibili, dal momento che, se lo facessero, coloro che hanno speso le risorse per ottenerle non riceverebbero alcun compenso, portando perci\u00f2 alla conclusione che un mercato efficiente dal punto di vista informativo \u00e8 impossibile.\nFormulazione legata ai mercati razionali efficienti.\nLa formulazione razionale dei mercati efficienti riconosce che gli investitori non dovranno sostenere razionalmente le spese di raccolta di informazioni a meno che non si aspettino di essere ricompensati da rendimenti lordi pi\u00f9 elevati rispetto all'alternativa gratuita di accettare il prezzo di mercato. Inoltre, i teorici moderni riconoscono che quando il valore intrinseco \u00e8 difficile da determinare, come nel caso delle azioni ordinarie, e quando esistono costi di negoziazione, esiste ancora pi\u00f9 spazio perch\u00e9 il prezzo diverga dal valore . \nUn corollario \u00e8 che gli investitori che acquistano fondi indicizzati o ETF stanno traendo un beneficio a spese degli investitori che pagano per i servizi dei consulenti finanziari, sia in maniera diretta che in maniera indiretta, come ad esempio attraverso l'acquisto di fondi gestiti attivamente ."}
{"id": "8297840", "revid": "547034", "url": "https://it.wikipedia.org/wiki?curid=8297840", "title": "Independence Temple", "text": "L'Independence Temple \u00e8 il pi\u00f9 importante luogo di culto e di formazione spirituale della Comunit\u00e0 di Cristo, ubicato a Independence nello stato del Missouri.\nIl tempio fu costruito dalla Comunit\u00e0 di Cristo a seguito di una rivelazione presentata alla loro Conferenza mondiale del 1984 dal profeta-presidente Wallace B. Smith, che rappresentava la parte finale di una serie di istruzioni ricevute e rese pubbliche dai suoi predecessori nel corso di 150 anni di storia della chiesa. La posa della prima pietra ebbe luogo venerd\u00ec 6 aprile 1990, mentre la dedicazione della struttura fu celebrata domenica 17 aprile 1994.\nIl tempio, dedicato della pace, \u00e8 uno dei pi\u00f9 alti edifici di Indipendence.\nStruttura e costruzione.\nIl tempio fu progettato dall'architetto statunitense Gyo Obata. Con una guglia in acciaio inossidabile che si eleva fino all'altezza di 91 piedi, la forma dell'edificio richiama il guscio a spirale del mollusco nautilo. La struttura ospita una collezione di opere d'arte religiosa moderna e tradizionale provenienti da tutto il mondo.\nIl santuario \u00e8 accessibile da un arco in vetro acidato raffigurante il bosco sacro nel quale Joseph Smith visse la sua prima esperienza rivelatrice. Il visitatore viene condotto ad percorrere un passaggio spiraliforme in spirale di pietra strutturata che sale dolcemente seguendo la forma perimetrale dell'edificio. Lungo il percorso sono presenti opere d'arte e una fontana simboleggiante l'acqua viva menzionata da per stimolare la riflessione interiore. La sala principale del tempio ospita circa 1.600 posti a sedere, un organo a canne Casavant con 60 fermate, 102 ranghi e 5.685 canne. All'ingresso, nella bocca della spirale, \u00e8 posta la scritta inglese \"The Field is White, Already to Harvest\" in riferimento a , un'ampia parete di vetro colorato che raffigura riso e grano, che ha vinto un premio dell'American Institute of Architects per l'arte religiosa. Adiacenti sono le enormi porte di uscita in bronzo che portano il sigillo della chiesa raffigurante il pacifico leone, agnello e l'infante menzionati dal verso di , unitamente alla parola \"PACE\". Gli ampi gradini si aprono su una piazza in mattoni intarsiati che rappresentano una mappa globale del mondo.\nRiti e ministeri.\nAlle 13.00 di ogni giorno ha luogo una preghiera quotidiana per la pace rivolta ad una qualche nazione del mondo. \nAccanto al luogo di preghiera, si apre una cappella di meditazione contenente dipinti di Jack Garnier che raffigurano i sacramenti eseguiti in tutto il mondo, che si apre su un giardino di meditazione in stile giapponese utile alle varie esigenze dei singoli o di piccoli gruppi di visitatori. Il tempio contiene anche gli archivi e gli uffici amministrativi della chiesa, la Temple School, i teatri utilizzati per i visitatori e per le riunioni, le presentazioni e le lezioni, un museo e un negozio di articoli da regalo. L'edificio \u00e8 diventato un'attrazione turistica, visitata da 60.000 persone ogni anno.\nIl tempio \u00e8 considerato come un simbolo della missione della chiesa ed \u00e8 stato a lungo strettamente associato alla teologia in via di sviluppo della denominazione di Sion o del pacifico Regno di Dio, inizialmente sostenuto da Ges\u00f9 Cristo come \"Basileia tou theou\". Il primo evento svoltosi nel tempio, prima della sua dedicazione, fu la Conferenza Internazionale delle Donne nel giugno del 1993. \nNel tempio sono celebrati i sacramenti della Comunione, dell'Amministrazione degli infermi (Imposizione delle mani) e dell'Ordinazione. Non vengono invece celebrate cerimonie in forma privata, essendo tutti i riti aperti alla partecipazione di chiunque. I luoghi inizialmente adibiti alla celebrazione dei ministeri furono sei.\nSecondo Ken Robinson, ex membro della Prima Presidenza, il tempio \u00abd\u00e0 forma al nostro impegno per Ges\u00f9 Cristo\u00bb il quale \u00ab\u00e8 al centro del significato e dell'identit\u00e0 per i membri della ... Comunit\u00e0 di Cristo\u00bb.\nIl Temple Lot.\nNel 1831, Joseph Smith, bisnonno di Wallace B. smith, visit\u00f2 la Contea di Jackson e profetizz\u00f2 che l\u00ec sarebbe stato costruito un tempio per il Signore. La prima comunit\u00e0 dei Santi degli Ultimi Giorni acquis\u00ec un appezzamento di terra di 73 acri (30 ettari) che fu battezzato Temple Lot. I mormoni furono espulsi dal territorio primach\u00e8 la costruzione potesse iniziare. Nel XX secolo, la Chiesa di Cristo \u00e8 tornata ad essere la proprietaria di Temple Lot.\nIl tempio della Comunit\u00e0 di Cristo fu costruito sul lotto del tempio maggiore, cos\u00ec come l'Auditorium, la cappella del quartier generale (Temple Lot) e un centro riservato ai visitatori della Chiesa di Ges\u00f9 Cristo dei Santi degli Ultimi Giorni.\nAlla Comunit\u00e0 di Cristo appartiene anche il tempio di Kirtland, nell'Ohio, il primo luogo di culti e formazione effettivamente completato fra quelli pianificati dai vertici della chiesa. Il Temple Lot \u00e8 censito nella lista del National Historic Landmark, il registro statunitense dei luoghi di interesse storico nazionale, in coordinamento con le attivit\u00e0 educative svolte al suo interno."}
{"id": "8297842", "revid": "1310927", "url": "https://it.wikipedia.org/wiki?curid=8297842", "title": "Zelfy Nazary", "text": "Carriera.\nClub.\nHa giocato nelle serie minori del campionato australiano.\nNazionale.\nNel 2018 ha esordito in nazionale."}
{"id": "8297844", "revid": "148107", "url": "https://it.wikipedia.org/wiki?curid=8297844", "title": "Trinomio caratteristico", "text": ""}
{"id": "8297849", "revid": "120850409", "url": "https://it.wikipedia.org/wiki?curid=8297849", "title": "Liz Kendall", "text": "Biografia.\nFamiglia e studi.\nKendall \u00e8 nata e cresciuta nel villaggio di Abbots Langley nell'Hertfordshire, vicino a Watford. Suo padre era un alto funzionario della Banca d'Inghilterra e sua madre era un'insegnante di scuola elementare. Suo padre era anche un consigliere liberale locale e i suoi genitori l'hanno coinvolta nelle campagne locali da bambina. Entrambi i suoi genitori sono ora attivi sostenitori del Partito Laburista.\nDopo aver lasciato la scuola, \u00e8 entrata alla Queens' College di Cambridge, dove ha capitanato la squadra di calcio femminile, e si \u00e8 laureata all'Universit\u00e0 di Cambridge.\nAttivit\u00e0 politica.\nNel 1992 aderisce al Partito Laburista, entrando alla Camera dei comuni nel 2010 come deputata. Dal 2011 al 2015 \u00e8 stata Ministro ombra per la cura degli anziani nel governo Ombra guidato da Ed Miliband e Harriet Harman (\"ad interim\").\nDopo le dimissioni di Ed Miliband come presidente del partito l'8 maggio 2015, si \u00e8 candidata alla presidenza contro Jeremy Corbyn, Andy Burnham e Yvette Cooper e ha mantenuto la continuit\u00e0 con l'eredit\u00e0 di Tony Blair. Si \u00e8 posizionata ultima, con il 4,5% dei voti, mentre Jeremy Corbyn \u00e8 eletto leader del partito e leader dell'opposizione parlamentare con il 59,5%.\nKendall ha rassegnato le dimissioni dal Gabinetto Ombra in seguito all'elezione di Jeremy Corbyn come leader laburista nel settembre 2015. Ha sostenuto Owen Smith nel tentativo fallito di sostituire Jeremy Corbyn nelle elezioni della leadership del Partito laburista del 2016. Un anno dopo James Chapman, ex direttore delle comunicazioni presso HM Treasury sotto George Osborne, ha dichiarato: \"Abbiamo davvero bisogno che Liz Kendall sia il leader di [un] nuovo partito di centro\". Chapman aveva gi\u00e0 twittato le sue proposte per un nuovo partito politico centrista contrario alla Brexit, \"The Democrats\". Dopo essersi allontanata dalla politica in prima linea, Kendall \u00e8 stata ospite regolare del programma di attualit\u00e0 della BBC \"This Week\" fino alla sua cancellazione nel luglio 2019.\nNell'aprile 2020, il nuovo leader laburista Keir Starmer ha nominato la Kendall ministro ombra per l'assistenza sociale, al di fuori del Gabinetto Ombra. \nVita privata.\nKendall ha avuto una relazione con l'attore Greg Davies, terminata pochi mesi prima delle elezioni generali del 2015."}
{"id": "8297856", "revid": "547034", "url": "https://it.wikipedia.org/wiki?curid=8297856", "title": "Cathleen Schine", "text": "Biografia.\nNata nel 1953 a Westport, Connecticut, vive e lavora a Los Angeles.\nDopo gli studi di storia medievale compiuti all'Universit\u00e0 di Chicago, ha esordito nella narrativa nel 1983 con \"Il letto di Alice\", su una giovane donna costretta a rimanere sdraiata un anno intero a causa di una misterioso dolore agli arti inferiori.\nDopo altri due romanzi, \"L'ossessione di Brenda\" nel '90 e \"Le disavventure di Margaret\" nel '93, ha raggiunto notoriet\u00e0 internazionale due anni dopo con la commedia romantica \"La lettera d'amore\" trasposta in pellicola cinematografica nel 1999.\nAutrice, al 2020, di 12 romanzi tutti tradotti in italiano, suoi articoli son apparsi in Vogue, Village Voice e The New Yorker."}
{"id": "8297857", "revid": "1543377", "url": "https://it.wikipedia.org/wiki?curid=8297857", "title": "Festival di Berlino 2020", "text": "La 70\u00aa edizione del Festival internazionale del cinema di Berlino si \u00e8 svolta a Berlino dal 20 febbraio al 1\u00ba marzo 2020. La giuria internazionale presieduta dall'attore britannico Jeremy Irons ha assegnato l'Orso d'oro per il miglior film a \"Sheyt\u0101n vojud nad\u0101rad\" di Mohammad Rasoulof.\nL'Orso d'oro alla carriera \u00e8 stato assegnato all'attrice Helen Mirren, a cui \u00e8 stata dedicata la sezione \"Homage\"."}
{"id": "8297858", "revid": "486946", "url": "https://it.wikipedia.org/wiki?curid=8297858", "title": "Lodewijk Heyligen", "text": ""}
{"id": "8297859", "revid": "91792", "url": "https://it.wikipedia.org/wiki?curid=8297859", "title": "Collegiata di Santa Maria Assunta (San Ginesio)", "text": " \nLa Chiesa collegiata di Santa Maria Assunta, conosciuta anche come Pieve Collegiata, \u00e8 il principale luogo di culto cattolico nel Comune di San Ginesio, in provincia di Macerata. La chiesa-collegiata si erge sul punto centrale del centro storico, nella piazza dedicata ad Alberico Gentili.\nStoria.\nLa chiesa collegiata di Santa Maria Assunta venne costruita nel XI secolo su una cappella paleocristiana dedicata a Genesio di Roma, santo patrono del paese. L'edificio sub\u00ec numerose modifiche e restauri, il pi\u00f9 importante fu quello riguardante l\u2019abbellimento della parte superiore del frontespizio, commissionato nel 1421 ad Enrico Alemanno. Della precedente chiesa \u00e8 rimasto il portale, posto vicino a quello attuale. Dopo delle modifiche strutturali avvenute nel XIV secolo, nel XV secolo venne distrutta da un incendio, per poi essere restaurata: \u00e8 di questo periodo il restauro avvenuto da Enrico, come la creazione di vari dipinti.\nNel XVIII secolo in Comune sub\u00ec numerosi terremoti, conclusi solamente nel 1799. I danni provocati vennero riparati solamente il secolo dopo, precisamente nel 1832 e nel 1838. Nello stesso secolo una scarica elettrica colp\u00ec il campanile causando alcuni danni alla struttura. Il fatto \u00e8 ricordato da un'iscrizione posta nella sacrestia stessa, decorata dal pittore ginesino Raffaele Clementini.\nNel 1908 la chiesa divenne \"Monumento Nazionale di Alta Antichit\u00e0\". Nella prima met\u00e0 del XX secolo la locale Soprintendenza per i beni archeologici delle Marche decise la demolizione di un loggiato che assumeva il compito di portico, costruito nel 1832. Nel ventennio fascista il portico era ancora presente. La decisione della rimozione fu per riportare la facciata della chiesa al suo stato originario e nella stessa occasione si rimossero tutti gli altari barocchi della navata sinistra e si aggiunse l'altare nel portale paleocristiano. Il 26 settembre 1997, a seguito del terremoto che colp\u00ec l'Umbria e le Marche, l'edificio ha subito danni sul campanile con sconnessione di alcuni elementi, per poi essere nuovamente colpita dal terremoto del 2016 e del 2017. Vista l'inagibilit\u00e0 strutturale, il 18 novembre dello stesso anno, i vigili del fuoco portarono in salvo tutte le opere d\u2019arte su indicazione della Soprintendenza.\nL'8 settembre 2017 la chiesa venne inserita nel \"Primo piano di interventi sui beni del patrimonio artistico e culturale\", approvato dall'allora Commissario straordinario per la ricostruzione Vasco Errani, il giorno prima della fine dell'incarico. La struttura presenta numerosi danni, sia interni che esterni, dovuti soprattutto alla planimetria e alla dimensione strutturale. Il terremoto ha causato un parziale crollo del soffitto interno e della muratura, che si aggira intorno alle 45 tonnellate. Per l'intervento di messa in sicurezza sono state utilizzate fasciature in poliestere e un doppio telaio di controventamento in acciaio, che si collegano con la struttura gi\u00e0 esistente. Un decreto del 2018 del Ministero per i beni e le attivit\u00e0 culturali ha nominato l'architetto Pierluigi Salvati unico responsabile per la realizzazione dell\u2019intervento di ricostruzione della chiesa, lavori che ammontano a \u20ac.\nArchitettura.\nEsterno.\nTracce della vecchia cappella sono presenti sull\u2019edicola a destra del portale, dove si ritiene fosse dipinta un\u2019immagine del santo. La facciata presenta tre livelli. Quello inferiore, pi\u00f9 semplice, \u00e8 in stile romanico, e quelli superiori, pi\u00f9 elaborati sono nettamente in gotico. La facciata venne realizzata, nel 1421, da Enrico Alemanno ed \u00e8 suddivisa in cinque prospetti di uguale larghezza ma di altezza differente. Rappresenta l\u2019unico esempio di stile gotico fiorito nelle Marche. Gli elementi stilistici che la compongono si presentano contraddittori l\u2019uno paragonato all\u2019altro, ma armonici se considerati nel loro insieme. Sulle pietre del portale di ingresso, inquadrato da un arco a tutto sesto, sono visibili antiche iscrizioni a ricordo di eventi atmosferici naturali ed un bassorilievo raffigurante San Ginesio con una maschera da attore. Accanto alla chiesa fu costruita la torre civica in stile romanico; la copertura a bulbo venne aggiunta nel XVII secolo. La facciata presenta numerose decorazioni, come lo stemma della famiglia Da Varano, l'arme del cardinale Giacomo Franzoni e una stele nel portone d'ingresso. Attraverso un dipinto della famiglia nobile ginesina Morichelli, si pu\u00f2 intuire che la Chiesa presentava altre decorazioni, ora scomparse.\nTorre civica.\nLa torre civica \u00e8 strutturalmente unita alla collegiata, anche se non \u00e8 parte del bene ecclesiastico. Venne costruita in stile romanico, mentre la copertura a bulbo venne aggiunta nel XVII secolo, precisamente nel 1899, come riporta una lastra infissa. La torre \u00e8 di propriet\u00e0 comunale e ospita la \"Campana dell'impero\", una campana in bronzo progettata da Guglielmo Ciarlantini, realizzata dalla fonderia Campane Pasqualini nel 1937 e firmata da Benito Mussolini. La sua realizzazione \u00e8 celebrativa, infatti celebra il successo del colonialismo italiano in Etiopia (Etiopia Italiana) del 1935 e 1936. La torre \u00e8 danneggiata dal terremoto di Umbria e Marche del 1997 ed ha subito una messa in sicurezza a causa dello sciame sismico del 2016 e del 2017. Tuttora la parte finale della torre \u00e8 posta in sicurezza.\nInterno.\nL\u2019interno \u00e8 a pianta basilicale con abside piatta. Diviso in tre navate da pilastri cilindrici reggenti archi a tutto sesto, ha una copertura con semplici volte a crociera. Nel presbiterio \u00e8 accolto un coro ligneo del 1500, al di sotto \u00e8 ricavata la cripta, divisa in tre ambienti a volta. Per volere di Clemente VIII, sotto l'altare furono deposte le reliquie del santo patrono e di Sant'Eleuterio Martire, poste all'interno di contenitori in argento. Alcuni studiosi sostengono che sotto il pavimento giacciono le spoglie di Pipino il Breve e di sua moglie Bertrada di Laon.\nSecondo il professore ginesino Giovanni Cardarelli (1942-2015) la collegiata non \u00e8 l'unico edificio di San Ginesio a presentare simboli e incisioni riconducibili all'ordine templare. Come scritto nella sua pubblicazione \"Il mistero dei Templari a San Ginesio\", nei capitelli della navata centrale si possono trovare numerosi simboli appartenenti ai templari, ovvero elementi della natura, tra cui i fiori, animali, croci e la rappresentazione di numerosi oggetti.\nOpere.\nSono varie le opere presenti all'interno della chiesa, tra cui una tela di Pietro Alemanno del 1485 raffigurante la \"Madonna della Misericordia\". Altre opere sono attribuite a Cristoforo Roncalli, Federico Zuccari, Adolfo De Carolis, Simone de Magistris e pittori della scuola del Perugino. Vicino all'ingresso \u00e8 posto anche un affresco di Stefano Folchetti. La cripta, chiamata anche Oratorio di San Biagio, presenta numerosi affreschi raffiguranti la vita del Santo ed \u00e8 suddivisa in tre ambienti a volta, dove si trova la Cappella dei Caduti, decorata con affreschi del 1406 realizzati da Lorenzo Salimbeni. Il capitano Trovarello di Paolo commission\u00f2 un'opera nella zona dell'abside. Nel XVII secolo il Pomarancio esegue nella cappella della Madonna di Loreto due affreschi con la Nativit\u00e0 di Maria e la Visitazione, dipinti presumibilmente intorno al 1605 e il 1610. Varie volte il ginesino Guglielmo Ciarlantini si occup\u00f2 di lavori riguardanti la chiesa, sia realizzando opere al suo interno sia realizzando vari prospetti del suo interno e dell'esterno.\nLa \"Stele\".\nLa \"Stele\" \u00e8 una stele in bassorilievo su pietra, di ignota provenienza e data, presente sul portone d'ingresso della collegiata, che rappresenta una figura sproporzionata con un volto che la affianca. Il suo stile \u00e8 primitivo ed \u00e8 paragonabile a quello longobardo: le figure sono simili alla \"Figura maschile in pietra\", opera longobarda conservata nella Pinacoteca Ambrosiana a Milano. I tratti somatici sono riconducibili ai tratti di un essere umano maschile e rappresenta San Ginesio con la sua maschera di attore e mimo. La tesi dell'origine longobarda fu appoggiata anche dallo scrittore, insegnante dell'universit\u00e0 di Macerata ed ex sindaco di San Ginesio, Febo Allevi (1911-1998). \nLa Stele, per\u00f2, \u00e8 stata oggetto di altri studi: invece di rappresentare il santo patrono e la sua maschera, rappresenterebbe Pipino il Breve e il volto della moglie Bertrada di Laon. Allevi fu il primo studioso locale ad indagare sulla presenza carolingia nel territorio del maceratese e dintorni, tenendo il suo primo corso nell'anno accademico 1971-1972. L'argomento fu trattato poi da don Giovanni Carnevale (1924-2021) a partire dal 1992. Gli approfondimenti riguardo le tombe di Pipino e sua moglie Bertrada sono iniziati nel 2002 con la nascita del \"Comitato per lo Studio della presenza dei Franchi carolingi, Sassoni e Svevi in Val di Chienti\", che ha affiancato il sacerdote capracottese.\nSecondo gli studi Carlo Martello, con l'arrivo dei Franchi in Italia, scelse come sua residenza una fortezza lungo la Salaria Gallica, ovvero il Comune di Sant'Angelo in Pontano. Dopo la sua morte nel 741, fu sepolto nella basilica di Saint-Denis, non a Saint-Denis come ci riportano le fonti, ma gli studi ipotizzano in una struttura omonima dove ora sorge il borgo di San Ginesio. Il figlio Pipino il Breve, colpito da un male nel 768 e prossimo alla morte, pellegrin\u00f2 fino a raggiungere il luogo di sepoltura del padre: l\u00ec venne sepolto sotto il portale d'ingresso dell'attuale collegiata, precisamente il 24 settembre. Nel 783, per volere di Carlo Magno, la madre Bertrada venne fatta seppellire vicina al marito. Come cita Allevi nei suo scritti, il nome \"San Ginesio\" venne dato da Carlo Magno.\nIl 23 giugno 2009 venne condotta una prospezione geofisica con un georadar per identificare eventuali anomalie e discontinuit\u00e0 nel sottosuolo. Le analisi, sia esterne che interne, hanno rilevato un terreno con numerose anomalie al di sotto della collegiata."}
{"id": "8297860", "revid": "713168", "url": "https://it.wikipedia.org/wiki?curid=8297860", "title": "Ludwig Van Kempen", "text": ""}
{"id": "8297863", "revid": "1782831", "url": "https://it.wikipedia.org/wiki?curid=8297863", "title": "Villa Dora", "text": "Villa Dora \u00e8 una residenza storica del XVII secolo. Situata nel centro di San Giorgio di Nogaro, \u00e8 dal 2002 sede della biblioteca. \nNell'attuale complesso si possono leggere, come in una sorta di palinsesto, le successive trasformazioni che ne hanno scandito nel corso della storia le diverse funzioni. \nStoria.\nNata come tipica villa rustica friulana alla fine del XVII secolo (come risulta da antiche mappe conservate presso l'archivio storico di Gorizia), era di propriet\u00e0 della famiglia dei conti Novelli. Costituita a nord da un corpo signorile addossato al muro di cinta con scala esterna e perse via via nel tempo il carattere produttivo originario, strettamente legato all'attivit\u00e0 agricola, per assumere funzioni di rappresentanza e di residenza dei Novelli. Il corpo padronale venne staccato dal muro di cinta, alcune delle arcate al piano terra furono tamponate, i piani vennero messi in comunicazione da uno scalone interno. Al cortile d'onore collocato a est fece da contrappunto, posteriormente all'edificio, una corte rustica. Il tutto nel tentativo di riecheggiare l'impianto tipologico classico di \"villa veneta\", con corpo centrale e braccia laterali.\nLa trasformazione della struttura riflesse in modo speculare il progressivo elevarsi del ruolo socio-economico dei proprietari Novelli che per grazia dell'imperatore Leopoldo I d'Asburgo furono insigniti nel 1679 del titolo di liberi baroni e nel 1694 di conti del Sacro Romano Impero. Grazie al progressivo elevarsi del ruolo, persino l'orientamento della facciata principale della chiesa antistante ne vide le conseguenze; infatti la stessa venne ruotata completamente, quasi a guardare la villa, come gesto simbolico e di omaggio. La villa col passare del tempo, divent\u00f2 elemento caratterizzante della trama dell'abitato.\nVerso la prima met\u00e0 dell'Ottocento la villa e il suo complesso fu ereditata da Ferdinando del fu Massimiliano Andriani dalla famiglia dei baroni Andriani-Warburg, per linea ereditaria femminile (la madre era la contessa Antonia Novelli). Nel corso di quel secolo la villa conobbe un nuovo aspetto: la facciata venne restaurata e acquis\u00ec forme neoclassiche, al suo interno si arricch\u00ec con decorazioni a tempera. ll fiume Corno per volont\u00e0 dei baroni Andriani-Warburg, venne fatto entrare nell'abitato della villa attraverso un viale di carpini che si snodava in un ampio parco di essenze arboree e di giochi d'acqua.\nFin dai primi decenni di questo secolo la villa era conclusa da corpi rustici che chiudevano la corte anteriore e che ancora sussistono, senza continuit\u00e0, solamente sul lato opposto. La maestosit\u00e0 del parco che un tempo si sviluppava verso il fiume Corno (attualmente interrotto ed in gran parte distrutto da un asse stradale in rilevato) si intuisce dai pochi elementi sopravvissuti in questi anni, quale il viale di carpini e un gruppo di tuie.\nTra la fine dell'Ottocento e l'inizio del Novecento il complesso divenne propriet\u00e0 della famiglia dell'ammiraglio Canciani. Durante la prima guerra mondiale ospit\u00f2 a lungo Elena d\u2019Orleans duchessa d\u2019Aosta, attivamente presente nelle retrovie del fronte per organizzare e sostenere la nascente organizzazione femminile della Croce Rossa Italiana.\nAll'interno la villa conserva nella parte centrale traccia dell'originale decorazione seicentesca, testimoniata dalla travatura alla sansovino con motivi a rosette della sala a destra dell'ingresso principale e le decorazioni parietali del salone di rappresentanza del piano nobile, di gusto tardo romantico.\nNegli anni 1990, la villa venne acquistata dell'amministrazione comunale di San Giorgio di Nogaro, che ristruttur\u00f2 l'edificio per farne la nuova biblioteca del paese."}
{"id": "8297867", "revid": "110246855", "url": "https://it.wikipedia.org/wiki?curid=8297867", "title": "Collegiata di San Ginesio", "text": ""}
{"id": "8297870", "revid": "418067", "url": "https://it.wikipedia.org/wiki?curid=8297870", "title": "Il trionfo dell'amore ossia Irene e Filandro", "text": "Il trionfo dell'amore ossia Irene e Filandro \u00e8 un'opera lirica in due atti composta da Stefano Pavesi, su libretto incerto, andata in scena nel Teatro Nuovo di Napoli nel 1811.\nTrama.\nL'azione si svolge a Roma e narra delle vicende della sventurata Irene che, perseguitata dalla matrigna Aurelia, invidiosa della fanciulla pi\u00f9 giovane e fresca e sua rivale negli affetti di Filandro, viene destinata ad un ritiro. Dalla parte dei due amanti stanno Tiberio, un lontano parente di Aurelia che disapprova la condotta di questa, e il tenente Raimondo Castragatti, zio di Filandro; inoltre, la ragazza pu\u00f2 contare su Giovanni, il giardiniere del ritiro, che riesce a fare da spola con Filandro grazie ad un biglietto di Irene; tuttavia, la perfida matrigna riesce a metterla in cattiva luce, con l'aiuto della maligna cameriera Giannetta, spacciando Raimondo e Tiberio per suoi amanti. Irene \u00e8 dunque strascinata nel ritiro; e mentre Aurelia cerca (fallendo) di attirarsi i favori di Raimondo, con l'intento di ottenere la mano di Filandro, questi progetta con lo zio, Giovanni e Tiberio la fuga di Irene, di cui la fanciulla \u00e8 messa al corrente tramite un biglietto del proprio amante. La ragazza \u00e8 dapprima esitante dal compiere una simile infrazione, ma poi si decide a seguire l'amore, e la fuga riesce, nonostante la fastidiosa presenza di Cecilia e Anastasia, intendente e portinaia del ritiro rispettivamente. Del fatto \u00e8 prontamente avvisata Aurelia, che giura vendetta, mentre Irene viene condotta nel casino di Tiberio. Qui la rintraccia Aurelia, che la intima di tornare nel ritiro, ma la fanciulla, mostrando per la prima volta coraggio, le tiene testa, scacciandola; questa per\u00f2 ritorna immediatamente con soldati e forze dell'ordine, per costringere Irene a tornare sui suoi passi. La fanciulla \u00e8 condotta via, ma si scopre che quei soldati altri non sono che servitori di Tiberio mascherati, che hanno ricevuto l'ordine di condurre Irene non nel ritiro ma in un luogo appartato e nascosto, dove Tiberio spera di ottenere l'amore della fanciulla. Filandro, Raimondo e Giovanni si precipitano dunque all'inseguimento del traditore, e raggiunta l'infelice Irene, questa e Filandro sono uniti in matrimonio. Giungono anche Tiberio ed Aurelia, ma, essendo ormai i giochi fatti, entrambi restano a bocca asciutta. A ci\u00f2, segue il perdono generale, e tutto si riconciliano con un lauto banchetto nel casino di Tiberio."}
{"id": "8297871", "revid": "1714743", "url": "https://it.wikipedia.org/wiki?curid=8297871", "title": "Chiara Sforza", "text": "Biografia.\nEra figlia naturale legittimata del duca di Milano Galeazzo Maria Sforza e di Lucrezia Landriani.\nRimasta vedova di Pietro II Dal Verme 2\u00ba conte di Sanguinetto, nel 1487 spos\u00f2 il condottiero Fregosino Fregoso (1460-1512), figlio naturale del doge di Genova e cardinale Paolo Fregoso. Port\u00f2 una ricca dote di feudi, avuti nel 1480: Nibbiano, Bellano, Varenna, Mandello, la Valsassina, Dervio e Novi, nonch\u00e9 beni in Voghera e Tortona.\nDiscendenza.\nChiara e Fregosino ebbero due figli:"}
{"id": "8297873", "revid": "713168", "url": "https://it.wikipedia.org/wiki?curid=8297873", "title": "Teodoro Metochita", "text": ""}
{"id": "8297874", "revid": "713168", "url": "https://it.wikipedia.org/wiki?curid=8297874", "title": "Giorgio Pachymeres", "text": ""}
{"id": "8297891", "revid": "1543377", "url": "https://it.wikipedia.org/wiki?curid=8297891", "title": "Sci di fondo ai III Giochi olimpici giovanili invernali", "text": "Le gare di sci di fondo dei III Giochi olimpici giovanili invernali si sono svolte nella Vall\u00e9e de Joux sul Massiccio del Giura in Svizzera, dal 18 al 22 gennaio 2020."}
{"id": "8297892", "revid": "31269", "url": "https://it.wikipedia.org/wiki?curid=8297892", "title": "Episodi di Alpha House (prima stagione)", "text": "La prima stagione della serie televisiva Alpha House \u00e8 stata trasmessa in anteprima negli Stati Uniti d'America da Prime Video tra il 19 aprile 2013 e il 10 gennaio 2014.\nLa stagione \u00e8 inedita in Italia."}
{"id": "8297893", "revid": "1113146", "url": "https://it.wikipedia.org/wiki?curid=8297893", "title": "Sussunzione (logica)", "text": ""}
{"id": "8297894", "revid": "31269", "url": "https://it.wikipedia.org/wiki?curid=8297894", "title": "Episodi di Alpha House (seconda stagione)", "text": "La seconda stagione della serie televisiva Alpha House \u00e8 stata diffusa in anteprima negli Stati Uniti d'America da Prime Video il 24 ottobre 2014.\nLa stagione \u00e8 inedita in Italia."}
{"id": "8297895", "revid": "287204", "url": "https://it.wikipedia.org/wiki?curid=8297895", "title": "Mini John Cooper Works Rally", "text": "La Mini John Cooper Works Rally \u00e8 un fuoristrada da corsa costruita dalla scuderia tedesca X-raid secondo le norme FIA del Gruppo T1 (veicoli fuoristrada prototipi) a partire dal 2016. Ha fatto il suo debutto al Rally Dakar 2017.\nCaratteristiche.\nLa vettura \u00e8 stata presentata nel 2016 per sostituire la Mini ALL4 Racing, della quale \u00e8 una evoluzione. Rispetto alla sua antenata, il baricentro \u00e8 stato abbassato e alcune componenti meccaniche sono state migliorate per aumentare la manovrabilit\u00e0.\nIl corpo vettura \u00e8 ispirato alla seconda generazione della Mini Countryman. Come risultato di ci\u00f2, le linea, in particolare quella dei fari, \u00e8 diversa rispetto a quella della Mini ALL4 Racing. Il telaio tubolare in acciaio \u00e8 stato ridisegnato in modo tale da poter alloggiare una terza ruota di scorta. Questo ha inoltre creato lo spazio necessario per ridurre il raffreddamento nel posteriore. Queste due modifiche hanno contribuito ad abbassare ulteriormente l'assetto.\nL'aerodinamica della vettura \u00e8 stata ulteriormente migliorata grazie a numerosi test effettuati nella galleria del vento del gruppo BMW. Questo ha permesso di incrementare leggermente la velocit\u00e0 massima e l'accelerazione della vettura. Inoltre \u00e8 stata effettuata una nuova mappatura del motore per incrementare la potenza massima. L'abbassamento del centro di gravit\u00e0 del veicolo, nella forma di 50 kg per 50 cm, ha permesso di migliorare la manovrabilit\u00e0 e la tenuta di strada su qualsiasi tipo di terreno.\nAttivit\u00e0 sportiva.\nLa vettura ha debuttato nelle competizioni nel Rally Dakar 2017. Per l'occasione sono stati preparati tre esemplari (uno rosso, uno verde e uno argento), alla guida dei quali sono stati ingaggiati Mikko Hirvonen, Yazeed Al-Rajhi e Orlando Terranova. Proprio quest'ultimo ha ottenuto il miglior posizionamento, classificandosi al sesto posto assoluto. Hirvonen si classifica invece 13\u00b0, mentre Al-Rajhi 27\u00b0. Nel corso dell'anno la vettura ha preso poi parte ad alcuni rally valevoli per la coppa del mondo rally raid, senza per\u00f2 ottenere vittorie.\nAlla Dakar 2018 ha debuttato una nuova vettura preparata dalla X-raid, la Mini John Cooper Works Buggy. Nonostante ci\u00f2 sono state comunque schierate due Mini John Cooper Works Rally, alla guida delle quali sono stati ingaggiati Terranova. L'argentino ottiene ancora una volta il miglior piazzamento tra i due fuoristrada, piazzandosi 20\u00ba, mentre Roma \u00e8 costretto al ritiro. Complici anche i numerosi problemi di affidabilit\u00e0 mostrati dai buggy, i migliori piazzamenti sono stati paradossalmente ottenuti dalle vecchie Mini ALL4 Racing. Nel corso della stagione la vettura ha poi partecipato a diversi rally valevoli per la coppa del mondo rally raid, ottenendo diverse vittorie e aggiudicandosi il titolo finale nelle mani del polacco Jakub Przygo\u0144ski.\nAlla Dakar 2019 ai tre principali piloti X-raid (St\u00e9phane Peterhansel, Carlos Sainz e Cyril Despres) sono stati affidati tre buggy. Nonostante ci\u00f2 sono state iscritte anche tre Mini John Cooper Works Rally, alla guida delle quali sono stati ingaggiati Roma, Terranova e Al-Rajhi. Proprio lo spagnolo ottiene il miglior risultato tra tutte le vetture X-raid, classificandosi al secondo posto assoluto, il miglior piazzamento della vettura alla Dakar. Successivamente la vettura ha preso parte ad alcuni rally valevoli per la coppa del mondo rally raid, aggiudicandosi l'Abu Dhabi Desert Challenge.\nAlla Dakar 2020 sono state iscritte due vetture, alla guida delle quali sono stati ingaggiati Przygo\u0144ski e Terranova, alle quali se n'\u00e8 aggiunta una terza semiufficiale guidata dal russo Vladimir Vasil'ev. L'argentino \u00e8 ancora una volta il migliore con il sesto posto assoluto, in un'annata nella quale i buggy Mini hanno ottenuto il primo e il terzo posto assoluto.\nScheda tecnica.\nMotore: motore turbo basato su un motore di serie BMW\nTrasmissione\nDimensioni e pesi\nCarrozzeria\nRuote"}
{"id": "8297897", "revid": "1409041", "url": "https://it.wikipedia.org/wiki?curid=8297897", "title": "Dusan Vlahovic", "text": ""}
{"id": "8297898", "revid": "1543377", "url": "https://it.wikipedia.org/wiki?curid=8297898", "title": "Freestyle ai III Giochi olimpici giovanili invernali", "text": "Le gare di freestyle dei III Giochi olimpici giovanili invernali si sono svolte a Leysin e Villars-sur-Ollon, in Svizzera, dal 18 al 22 gennaio 2020. Si sono svolti 8 eventi. Come nella precedente edizione, alcuni atleti di freestyle hanno partecipato anche alla gara di Ski-snowboard cross a squadre, inclusa nel programma dello snowboard."}
{"id": "8297899", "revid": "298229", "url": "https://it.wikipedia.org/wiki?curid=8297899", "title": "Challenge Tour 8 2020 (snooker)", "text": "Il Challenge Tour 8 \u00e8 l'ottavo evento Challenge Tour della stagione 2019-2020 di snooker che si \u00e8 disputato il 18 e il 19 gennaio 2020 a Tamworth in Inghilterra."}
{"id": "8297904", "revid": "2146321", "url": "https://it.wikipedia.org/wiki?curid=8297904", "title": "Episodi di American Woman (serie televisiva)", "text": "La prima e unica stagione della serie televisiva American Woman \u00e8 stata trasmessa in anteprima negli Stati Uniti d'America da Paramount Network tra il 7 giugno 2018 e il 23 agosto 2018."}
{"id": "8297907", "revid": "1444886", "url": "https://it.wikipedia.org/wiki?curid=8297907", "title": "Camera a vuoto", "text": "Una camera a vuoto \u00e8 un involucro rigido dal quale l'aria e gli altri gas vengono rimossi da una pompa a vuoto. Ci\u00f2 si traduce in un ambiente a bassa pressione all'interno della camera, comunemente chiamato vuoto. Un ambiente sotto vuoto consente ai ricercatori di condurre particolari prove sperimentali o di testare dispositivi meccanici che devono operare nello spazio o di effettuare processi come l'essiccazione sotto vuoto o il rivestimento sotto vuoto. Le camere sono in genere realizzate in metalli che possono o meno schermare i campi magnetici applicati esternamente a seconda dello spessore delle pareti, della frequenza, della resistivit\u00e0 e della permeabilit\u00e0 del materiale utilizzato. Solo alcuni materiali sono adatti per l'uso sotto vuoto.\nLe camere hanno spesso pi\u00f9 aperture, dotate di specifiche flange per il vuoto, per consentire l'installazione di strumenti o finestre. In applicazioni a vuoto medio-basso, queste aperture sono sigillate con o-ring in elastomero. Nelle applicazioni ad alto vuoto le flange hanno bordi a spigolo vivo che incidono una guarnizione in rame nel momento in cui vengono serrati i bulloni.\nMateriali.\nLe camere a vuoto possono essere costruite con molti materiali, i pi\u00f9 comuni sono:\nI metalli sono probabilmente i materiali pi\u00f9 utilizzati. La resistenza, la pressione e la permeabilit\u00e0 sono i fattori alla base della scelta del materiale con cui costruire la camera.\nApplicazioni.\nIntorno al 1850 furono costruite piccole camere a vuoto cilindriche in vetro con un elettrodo metallico ad ogni estremit\u00e0 e una massa di gas molto piccola all'interno. Dopo aver applicato loro una corrente ad alta tensione, all'interno del tubo sono comparsi dei flash e delle luci. Questo ha permesso la scoperta dell'elettrone. Alcuni ricercatori che hanno utilizzato e perfezionato questi tubi sono stati Heinrich Geissler e William Crookes. Questi sono anche noti come tubi di Crookes o tubi a raggi catodici.\nPer la conservazione dei vegetali viene utilizzato un tipo di camera a vuoto a media intensit\u00e0 (4-5 mmHg di pressione). Facendo il vuoto, una parte dell'acqua viene vaporizzata, il che abbassa la temperatura e la mantiene intorno a 0 \u00b0C, evitando la decomposizione organica dovuta ad agenti aerobici.\nI pi\u00f9 grandi impianti di alto vuoto al mondo sono gli interferometri per la rivelazione delle onde gravitazionali installati in Italia e negli USA. Si tratta di tubi da vuoto di diametro superiore al metro e di lunghezza di alcuni chilometri a pressioni dell\u2019ordine di 10\u22126 Pa. All'interno di macchine acceleratrici di particelle si raggiungono pressioni anche inferiori a 10\u221210 Pa.\nUn tipo di camera a vuoto frequentemente utilizzata nel campo dell'ingegneria aerospaziale \u00e8 la camera termovuoto, che \u00e8 in grado di creare un ambiente termico simile a quello che un veicolo spaziale sperimenterebbe nello spazio."}
{"id": "8297909", "revid": "767487", "url": "https://it.wikipedia.org/wiki?curid=8297909", "title": "Melvin Johnson (cestista 1990)", "text": ""}
{"id": "8297910", "revid": "446353", "url": "https://it.wikipedia.org/wiki?curid=8297910", "title": "Episodi di Amore e patatine", "text": "La prima e unica stagione della serie televisiva Amore e patatine \u00e8 stata trasmessa in anteprima negli Stati Uniti d'America dalla Fox nel corso del 2005 ad eccezione dell'episodio pilota che \u00e8 stato trasmesso nel settembre del 2009."}
{"id": "8297911", "revid": "287204", "url": "https://it.wikipedia.org/wiki?curid=8297911", "title": "Wallace B. Smith", "text": "Biografia.\nPronipote di Joseph Smith, nel 1976 fu designato dal padre William Wallace (1900-1989) come suo successore alla carica di presidente-profeta, per la quale fu ordinato presidente due anni pi\u00f9 tardi, allorch\u00e9 il padre rinunci\u00f2 al titolo di presidente emerito. Prima di accettare l'ordinazione alla guida della RLDS, Wallace era un oftalmologo praticante a Independence, nel Missouri.\nDurante la sua presidenza, il 5 aprile 1984 fu convocata la conferenza che approv\u00f2 il sacerdozio femminile. La prima ordinazione di una donna ebbe luogo il 17 novembre 1985. \nIl 17 aprile 1994 fu completato l'Independence Temple, il principale centro di culto e di formazione spirituale della Comunit\u00e0 di Cristo.\nIn occasione di un ritiro del Consiglio congiunto nel '94, lanci\u00f2 l'idea di modificare la denominazione della Chiesa Riorganizzata di Ges\u00f9 Cristo dei Santi degli Ultimi Giorni. Il 19 settembre 1995, Smith annunci\u00f2 che si sarebbe ritirato come profeta, veggente e rivelatore della chiesa, e design\u00f2 W. Grant McMurray come suo successore. \nIl 15 aprile 1996 McMurray fu ordinato presidente nel corso di una cerimonia svoltasi all'Auditorium della RLDS, mentre Smith fu designato \"Presidente emerito\", allo stesso modo del padre vent'anni prima.\nInizialmente respinta dalla Conferenza mondiale del '96, la proposta di modifica del nome in \"Comunit\u00e0 di Cristo\" fu infine approvata durante la Conferenza mondiale dell'aprile 2000, quattro anni dopo l'ordinazione di McMurray."}
{"id": "8297912", "revid": "729019", "url": "https://it.wikipedia.org/wiki?curid=8297912", "title": "Short track ai III Giochi olimpici giovanili invernali", "text": "Le gare di short track dei III Giochi olimpici giovanili invernali si sono svolte al Patinoire de Malley di Losanna, in Svizzera, dal 18 al 22 gennaio 2020. Si sono svolti 5 eventi."}
{"id": "8297914", "revid": "122992909", "url": "https://it.wikipedia.org/wiki?curid=8297914", "title": "Francesco Corselli", "text": "Compose musica religiosa ed opere nello stesso periodo in cui visse il castrato Farinelli. Fu in contatto con i pi\u00f9 importanti compositori spagnoli del suo tempo, Antonio Soler e Jos\u00e9 de Nebra, con i quali lavor\u00f2 per accrescere il prestigio della cappella reale. Corselli \u00e8 considerato un tassello essenziale nello sviluppo del tardo barocco e nella sua successiva transizione al classicismo. Per la qualit\u00e0 delle sue opere \u00e8 annoverato tra i pi\u00f9 importanti compositori operanti in Spagna nel periodo storico in cui visse.\nBiografia.\nFormazione.\nFrancesco Courcelle nacque nel 1705 a Piacenza, citt\u00e0 facente parte del ducato di Parma, da Juana Medard e Charles Courcelle, maestro di danza di Elisabetta Farnese (in seguito regina di Spagna). La sua formazione musicale non \u00e8 nota con esattezza, ma si ritiene che abbia studiato con Geminiano Giacomelli, maestro di cappella della corte di Parma e della chiesa di Santa Maria della Steccata, negli anni 1719-1727 e 1732-1737. \nGi\u00e0 in tenera et\u00e0 Corselli si costru\u00ec una reputazione nel proprio campo non solo a Piacenza, ma anche a Parma, dove sostitu\u00ec temporaneamente Geminiano Giacomelli, capo della cappella reale dei duchi (zii di Elisabetta Farnese) e dalla chiesa di Santa Maria. \nLe poche opere conosciute di questo periodo sono di carattere sacro, in particolare la \"Messa nelle Cinque Voci con VV e Oboe\" (1729) e l'oratorio \"Sainte Clotilde\" (1732), ultima opera composta in Italia. \nNella primavera del 1731, la sua prima opera, \"La Venere placata\", fu presentata al Teatro San Samuele di Venezia, su un libretto di Claudio Nicola Stampa; poi al carnevale dell'anno successivo mont\u00f2 \"Nino\", questa volta creato al Teatro Sant'Angelo, su libretto di Ippolito Zaneli. \nQuando Giacomelli torn\u00f2 a Parma nel 1732, Corselli abbandon\u00f2 il suo incarico a corte e in chiesa, rimanendo per alcuni mesi alla corte parmigiana come maestro dell'Infante Carlo di Borbone. Nell'autunno del 1733 decise di trasferirsi a Madrid in cerca di nuove opportunit\u00e0. \nMadrid.\nIl musicista arriv\u00f2 in Spagna alla fine del 1733, proponendosi come insegnante di musica per gli Infanti pi\u00f9 giovani, posto in quel momento vacante e che ottenne il 19 marzo 1734 per l'Infanta Maria Teresa Raffaella di Borbone-Spagna e nel marzo o aprile 1736 per l'Infanta Maria Antonia di Borbone-Spagna . Fece anche domanda per il posto di maestro della cappella reale di Filippo V, ma questo posto fu occupato da Jos\u00e9 de Torres e Felipe Falconi rispettivamente maestro e sostituto. La richiesta fu respinta. \nLa motivazione di Corselli era forse legata al fatto che la regina consorte di Filippo V \u00e8 Elisabetta Farnese, allieva di danza di suo padre; inoltre l'origine parmigiano-francese del compositore non poteva che essere ben vista dai due monarchi. \nLa salute declinante di Jos\u00e9 de Torres e Felipe Falconi, spinge Courcelle qualche anno pi\u00f9 tardi a cercare nuovamente l'incarico alla Cappella con l'intercessione della principessa delle Asturie, Maria Barbara di Braganza, che, inizialmente, \u00e8 inoltrato in modo informale: il giugno 1737, il re decreta la sua nomina come insegnante interinale - e dopo la morte dei due padroni (avvenuta a distanza di alcuni mesi), con pieni poteri. \nSi spos\u00f2 nel 1738 con la francese Honorata Carlota Peret Marie Laboulay, con la quale ebbe quattro figlie. Fu in quelle circostanze che, in un momento imprecisato, italianizz\u00f2 il suo nome in Francesco Corselli. \nL'incendio dell'Alcazar de Madrid nel 1734 caus\u00f2 la distruzione quasi completa degli archivi musicali. Corselli si trov\u00f2 quindi costretto a procurare alla Cappella un gran numero di opere religiose, prevenienti tanto dalla sua stessa penna, quanto da quelle di maestri spagnoli (ad esempio Jos\u00e9 de Torres o Dom\u00e8nec Terradellas) o stranieri (compositori della portata di Nicola Porpora, Alessandro Scarlatti o Francesco Durante). \nDopo la morte di Filippo V e l'ammodernamento della Cappella reale realizzato da Zen\u00f3n de Somodevilla y Bengoechea, il compositore fu promosso al posto di vice-maestro e vicerettore, e nel 1751, quando l'organista in carica, Jos\u00e9 de Nebra, era assente, lavor\u00f2 nella stanza dei re nelle residenze reali. Da allora la sua produzione religiosa si moltiplic\u00f2 e compose un gran numero di cantate, salmi, sequenze, inni evangelici, inni, invocazioni, lamenti, litanie, masse e mottetti per lo pi\u00f9 conservati negli archivi del Palazzo Reale. Il suo principale contributo in quegli anni, oltre alla sua attivit\u00e0 di compositore, fu il lavoro di modernizzazione della struttura dell'orchestra della cappella, con l'aumento del numero di basi musicali o l'integrazione di strumenti precedentemente inutilizzati, come la Viola da gamba e con il bilanciamento degli strumenti a fiato e degli archi.\nTeatro.\nDopo la scomparsa della compagnia teatrale italiana che si esibiva al \"Teatro de Los Ca\u00f1os del Peral\" di Madrid, si form\u00f2 una compagnia spagnola, composta dai migliori cantanti delle compagnie provenienti dal \"Teatro de la Cruz\" e dal \"Teatro (o Corral) del Principe\", il cui obiettivo era l'interpretazione delle opere italiane, con testi tradotti. \nCorselli compose nel 1735 \"La cautela nell'amore e il robo de las Sabinas\", un dramma in due atti in stile napoletano. \nPi\u00f9 tardi, in occasione del matrimonio di Carlo III di Spagna con Maria Amalia di Sassonia il maggio 1738, Corselli allest\u00ec, su libretto di Metastasio, l'opera \"Alessandro nelle Indie\", un successo clamoroso basato tanto sulla bellezza della musica quanto sulla ricchezza dello spettacolo offerto al \"Real Coliseo del Buen Retiro\". \nNel 1739 ottenne forse il suo pi\u00f9 grande successo teatrale con \"Farnace\", un dramma scritto in occasione del matrimonio del secondo figlio di Isabella Farnese, l'Infante Filippo I di Parma, con Luisa Elisabetta di Borbone-Francia [1] . La sua fantastica accoglienza fece in modo che quest'opera fosse eseguita in altre cerimonie legate alle celebrazioni della famiglia reale. \nCorselli fu scelto come compositore delle musiche di un altro evento reale: il matrimonio dell'Infanta Maria Teresa Raffaella di Borbone-Spagna con Luigi Ferdinando di Borbone-Francia. L'8 dicembre 1744, al \"Coliseo del Buen Retiro\", viene creato il dramma \"Achille a Sciro\", su libretto di Metastasio . Collabora con Francisco Coradini e Juan B. Mele, per la composizione di due \"pasticci\": \"La clemencia de Tito\" (libretto Metastasio ) e \"Le Polifemo\" (libretto Rolli). Durante queste esibizioni avvenne il famoso castrato Farinelli, che risiedeva gi\u00e0 a Madrid. \nLe feste reali continuarono ad essere fonte di creazioni drammatiche come la serenata \"L'Asilo d'amore\", su libretto di Metastasio, eseguita in occasione del matrimonio dell'Infanta Maria Antonietta e del Duca di Savoia, il . Infine, l'ultimo dei suoi lavori teatrali \u00e8 l'intermedio \"Il cuoco o sia Il marchese\" . \nLa vita di Francesco Corselli dalla met\u00e0 del secolo \u00e8 priva di elementi significativi. Dopo l'adesione al trono di Ferdinando VI, questo mostra la sua preferenza nel dominio teatrale per Farinelli e i suoi spettacoli virtuosi e cortigiani. Francesco Corselli ha quindi lottato per trovare l'opportunit\u00e0 di comporre per il palcoscenico. Dopo quarantaquattro anni trascorsi a Madrid, Francisco Courcelle mor\u00ec il 3 aprile 1778, a seguito di un incidente. \nOpere.\nCorselli fu un compositore prolifico, soprattutto nei generi vocali. \nMusica per il palcoscenico.\nTra le decine d'pere, due delle quali sono di attribuzione dubbia, solo \"Farnace\" (1739) e \"Achille in Sciro\" (1744) sono complete. \nMusica sacra.\n447 composizioni sacre: "}
{"id": "8297916", "revid": "1310927", "url": "https://it.wikipedia.org/wiki?curid=8297916", "title": "Rabia Al-Alawi", "text": "Carriera.\nClub.\nHa giocato nella massima serie omanita.\nNazionale.\nNel 2019 ha esordito in nazionale."}
{"id": "8297918", "revid": "300067", "url": "https://it.wikipedia.org/wiki?curid=8297918", "title": "Melvin Johnson", "text": ""}
{"id": "8297926", "revid": "86599", "url": "https://it.wikipedia.org/wiki?curid=8297926", "title": "Ritratto di signora (Klimt)", "text": "Il Ritratto di signora \u00e8 un dipinto a olio su tela di Gustav Klimt realizzato tra il 1916 e il 1917 e custodito all'interno del museo Galleria d'arte moderna Ricci Oddi di Piacenza.\nStoria.\nAcquisito dal collezionista Giuseppe Ricci Oddi nel 1925 da Luigi Scopinich, un'analisi a raggi X effettuata nel 1996 per intuizione della maturanda Claudia Maga rivel\u00f2 che il ritratto era una versione ridipinta di un lavoro perduto di Klimt, scomparso nel 1917. Il ritratto originale mostrava una donna con un cappello, \"Ritratto di ragazza\". Quest'ultimo venne esposto nel 1912 a Dresda, ed era stato rappresentato solamente nell'illustrazione pubblicata sulla rivista \"Velhagen &amp; Klasings Monatshefte\" (XXXII-XXXIII. 1917-18, p.\u00a032).\nIl dipinto \u00e8 stato ufficialmente smarrito il 22 febbraio 1997, poco prima di una mostra speciale in galleria, durante i lavori di ristrutturazione dell'edificio. Il furto avvenne qualche giorno prima e la sua cornice fu lasciata sui tetti dell'edificio.\nNell'aprile 1997, la polizia scopr\u00ec un falso del quadro a Ventimiglia, in un pacchetto indirizzato all'ex Presidente del Consiglio dei ministri italiano Bettino Craxi che era a Hammamet, in Tunisia. Il caso venne riaperto nel 2014.\nNel dicembre 2019, 23 anni dopo il furto, una borsa contenente il dipinto \u00e8 stata recuperata da un incavo in una parete esterna della galleria da dei giardinieri che stavano eseguendo dei lavori di pulizia. A met\u00e0 gennaio 2020 il dipinto \u00e8 stato autenticato, e verr\u00e0 esposto dal 28 novembre 2020 presso la Galleria di arte moderna Ricci Oddi di Piacenza."}
{"id": "8297932", "revid": "1543377", "url": "https://it.wikipedia.org/wiki?curid=8297932", "title": "Curling ai III Giochi olimpici giovanili invernali", "text": "I tornei di curling dei III Giochi olimpici giovanili invernali si sono svolte al Palladium de Champ\u00e9ry di Champ\u00e9ry, in Svizzera, dal 10 al 22 gennaio 2020."}
{"id": "8297933", "revid": "1745361", "url": "https://it.wikipedia.org/wiki?curid=8297933", "title": "Messico e nuvole (brano musicale)", "text": ""}
{"id": "8297935", "revid": "287204", "url": "https://it.wikipedia.org/wiki?curid=8297935", "title": "Devol", "text": ""}
{"id": "8297936", "revid": "1305772", "url": "https://it.wikipedia.org/wiki?curid=8297936", "title": "Acido dotriacontanoico", "text": "L'acido dotriacontanoico o acido laceroico o laccerico \u00e8 un acido grasso saturo composto da 32 atomi di carbonio. Ha formula di struttura: CH3-(CH2)30-COOH.\nIl nome comune, declinato diversamente in diverse lingue, deriva dal termine \"lacca\" riferendosi alle resine e cere tipicamente di colore scarlatto secrete da alcuni insetti.\nIndividuato per la prima volta nel 1914 da M.A.Gascard nella cera della \"Tachardia lacca\" pu\u00f2 essere rilevato anche nelle secrezioni dei generi \"Metatachardia\", \"Laccifer\", \"Tachordiella\", \"Austrotacharidia\", \"Afrotachardina\" o all'interno della superfamiglia Coccoidea. Si pu\u00f2 trovare nelle cere delle piante superiori precursore per decarbonilazione delle paraffine e molto raramente nei lipidi di riserva energetica dei semi. Una ricerca lo ha individuato al 4,7% nell'olio di semi della \"Apios mellifica Boerh\". \n\u00c8 stato individuato anche nella lanolina e nella cera montana.\nFa parte, con gli altri acidi grassi saturi a catena molto lunga, del gruppo degli acidi grassi cerosi. \nVoci correlate.\n "}
{"id": "8297938", "revid": "371529", "url": "https://it.wikipedia.org/wiki?curid=8297938", "title": "The Prodigal Son (Ry Cooder)", "text": "The Prodigal Son \u00e8 un album in studio del 2018, il sedicesimo uscito dal cantautore e polistrumentista americano Ry Cooder. L'album \u00e8 stato pubblicato l'11 maggio 2018 dalle etichette Concord e Perro Verde. Il disco ha anche prodotto due singoli.\nSuccessore del suo album Election Special del 2012 e primo album di Cooder in sei anni, \"The Prodigal Son\" cerca un ritorno allo spirito infuso presente nella sua prima carriera. In particolare, l'album contiene cover delle canzoni di artisti del calibro di Blind Alfred Reed, Pilgrim Travelers e Stanley Brothers insieme a tre composizioni originali.\nSecondo Cooder, l'album \u00e8 nato principalmente dal tour 2015\u201316 al fianco dei musicisti bluegrass Ricky Skaggs e Sharon White of The Whites e trova le basi per incorporare elementi di alcuni brani musicali gospel bianchi eseguiti durante il tour.\nPer promuovere l'album, sono state rilasciate due performance video in studio sul canale ufficiale YouTube di Ry Cooder, uno di \"Straight Street\" e uno della traccia del titolo dell'album."}
{"id": "8297940", "revid": "1082210", "url": "https://it.wikipedia.org/wiki?curid=8297940", "title": "Acido docontrianoico", "text": ""}
{"id": "8297950", "revid": "1082210", "url": "https://it.wikipedia.org/wiki?curid=8297950", "title": "Acido eritrogenico", "text": ""}
{"id": "8297964", "revid": "1082210", "url": "https://it.wikipedia.org/wiki?curid=8297964", "title": "Acido laceroico", "text": ""}
{"id": "8297966", "revid": "1082210", "url": "https://it.wikipedia.org/wiki?curid=8297966", "title": "Acido laccerico", "text": ""}
{"id": "8297969", "revid": "1543377", "url": "https://it.wikipedia.org/wiki?curid=8297969", "title": "Combinata nordica ai III Giochi olimpici giovanili invernali", "text": "Le gare di combinata nordica dei III Giochi olimpici giovanili invernali si sono svolte al centro sciistico Les Tuffes di Pr\u00e9manon, in Francia dal 18 al 22 gennaio 2020."}
{"id": "8297976", "revid": "1573940", "url": "https://it.wikipedia.org/wiki?curid=8297976", "title": "Chiesa di San Marco Evangelista (Rovereto)", "text": "La chiesa di San Marco \u00e8 la parrocchiale di Marco, frazione di Rovereto in Trentino. Risale al XII secolo.\nStoria.\nSembra probabile che una primitiva cappella nella localit\u00e0 di Marco di Rovereto fosse gi\u00e0 presente nel 1180 poich\u00e9 a tale anno risale la prima documentazione che la riguarda.\nNella seconda met\u00e0 del XV secolo la primitiva piccola chiesa venne riedificata ed ampliata e nel 1696 ottenne la concessione del fonte battesimale. All'inizio del XVIII secolo erano presenti, nella navata, un altar maggiore e due altari laterali. Ottenne dignit\u00e0 curiaziale nel 1742 poi, nella seconda met\u00e0 del secolo, venne riscostruita, forse in modo completo, ed ampliata. Lo stile adottato in tale intervento fu quello tardo barocco.\nLa torre campanaria venne costruita attorno alla met\u00e0 del XIX secolo e nel 1868, dopo nuovi lavori come la tinteggiatura, gli interventi sulla facciata e la decorazione con motivi dorati del pulpito il vescovo di Trento Benedetto Riccabona de Reichenfels, celebr\u00f2 la sua consacrazione solenne dedicandola a San Marco.\nOttenne dignit\u00e0 parrocchiale nel 1915.\nNel primo dopoguerra del XX secolo l'edificio fu oggetto di un restauro ricostruttivo importante sia per riparare i gravi danni del conflitto sia per ampliarlo allungandone la navata. Fu cos\u00ec rifatta la facciata ma vennero conservate varie parti del presbiterio e delle cappelle, come due altari, strutture dei portali e delle finestre. Vi fu quindi una seconda consacrazione nel 1924, seguita pochi anni dopo da arricchimenti decorativi realizzati da Pino Casarini.\nAttorno alla met\u00e0 del secolo venne rivista la copertura del tetto poi la volta della sala fu affrescata da Metodio Ottolini. Venne poi realizzato l'adeguamento liturgico con la posa del nuovo altar maggiore in marmo e la rimozione dei due altari laterali.\nNegli anni novanta furono riviste le intonacature esterne e le coperture, inoltre la torre campanaria fu revisionata. Fu quasi certamente in quell'occasione che venne rimossa dalla facciata la decorazione che riproduceva il leone di San Marco.\nDescrizione.\nL'interno della navata conserva diverse opere artistiche di pregio che si sono salvate dalla numerose ricostruzioni e distruzioni belliche. Erano notevoli i due altari laterali marmorei rimossi in tempi recenti. La pala presente nel coro \u00e8 attribuita a Umberto Martina, mentre la volta del presbiterio \u00e8 stata decorata da Pino Casarini. La statua di San Giuseppe \u00e8 opera di Luigi Bombana di Mori mentre il gruppo ligneo della \"Piet\u00e0\" \u00e8 dello scultore Giuseppe Obletter. L'organo \u00e8 un Mascioni."}
{"id": "8297978", "revid": "797136", "url": "https://it.wikipedia.org/wiki?curid=8297978", "title": "Jayesh Rane", "text": ""}
{"id": "8297993", "revid": "110198835", "url": "https://it.wikipedia.org/wiki?curid=8297993", "title": "Shizuoka Ecopa Stadium", "text": ""}
{"id": "8297998", "revid": "1310927", "url": "https://it.wikipedia.org/wiki?curid=8297998", "title": "Gnohere Krizo", "text": "Carriera.\nClub.\nIn carriera ha giocato 3 partite nella fase a gironi della AFC Champions League."}
{"id": "8298002", "revid": "767487", "url": "https://it.wikipedia.org/wiki?curid=8298002", "title": "Ko\u010denga", "text": "La Ko\u010denga () \u00e8 un fiume della Russia asiatica, nella Siberia meridionale, che appartiene al bacino dell'Angara-Bajkal e quindi dello Enisej. Il fiume scorre nel Ust'-Udinskij rajon dell'Oblast' di Irkutsk.\nGeografia.\nLa Ko\u010denga \u00e8 il maggior affluente (da destra) del fiume Ilim (affluente di destra dell'Angara). Ha origine dalle pendici della catena montuosa Ilimskij (\u0418\u043b\u0438\u043c\u0441\u043a\u0438\u0439 \u0445\u0440\u0435\u0431\u0435\u0442), nella parte sud-orientale dell'altopiano siberiano centrale. La lunghezza del fiume \u00e8 di 121\u00a0km, l'area del bacino \u00e8 di 3830\u00a0km\u00b2. Sfocia nell'Ilim a un'altitudine di 317\u00a0m sul livello del mare."}
{"id": "8298006", "revid": "1543377", "url": "https://it.wikipedia.org/wiki?curid=8298006", "title": "Henry DeWolf Smyth", "text": "Come partecipante al Progetto Manhattan e membro della Commissione per l'energia atomica degli Stati Uniti ha svolto un ruolo importante nello sviluppo dell'energia atomica.\n\u00c8 stato direttore del dipartimento di fisica dell'Universit\u00e0 di Princeton dal 1935 al 1946. Nei primi anni quaranta ha lavorato a Princeton con Robert R. Wilson a un progetto per la separazione elettromagnetica di isotopi dell'uranio. Le loro ricerche sono state determinanti per la produzione di uranio 235 in quantit\u00e0 sufficienti per la costruzione della prima bomba atomica. Assieme a Robert Wilson ha costruito nel 1935 il primo ciclotrone. Nel 1943, quando era direttore del laboratorio metallurgico dell'Universit\u00e0 di Chicago, ha svolto ricerche pionieristiche sulla produzione di acqua pesante.\nDal 1961 al 1970 \u00e8 stato ambasciatore degli Stati Uniti all'Agenzia internazionale per l'energia atomica di Vienna, partecipando alle trattative che portarono il 1\u00ba luglio 1968 alla firma del Trattato di non proliferazione nucleare. \u00c8 stato presidente della Universities Research Association dal 1965 al 1970.\nHa ricevuto numerosi riconoscimenti, tra cui il premio \"Atoms for Peace Award\" (1968) e il \"Distinguished Honor Award\" dal Dipartimento di Stato degli Stati Uniti (1970). Gli \u00e8 intitolato il premio \"Henry DeWolf Smyth Nuclear Statesman Award\", di cui nel 1972 \u00e8 stato il primo assegnatario.\nPer conto del governo degli Stati Uniti ha scritto il libro \"Atomic Energy for Military Purposes. The official report on the development of the atomic bomb under the auspices of the United States Government, 1940\u20131945.\", Princeton University Press, 1945."}
{"id": "8298009", "revid": "76963", "url": "https://it.wikipedia.org/wiki?curid=8298009", "title": "Lisa Mitchell (attrice)", "text": "\u00c8 nota soprattutto per il ruolo di Lulua, una delle sette figlie di Ietro ne \"I dieci comandamenti\" (1956) di Cecil B. DeMille.\nBiografia.\n\u00c8 stata intervistata all'interno di \"Cecil B. DeMille: American Epic\" (2004) e in \"Making Miracles\", un documentario del 2011 di Laurent Bouzereau su \"I dieci comandamenti\"."}
{"id": "8298010", "revid": "287204", "url": "https://it.wikipedia.org/wiki?curid=8298010", "title": "Futbol'ny Klub Sluck", "text": "Il Futbol'ny Klub Sluck, meglio noto come Sluck, \u00e8 una societ\u00e0 calcistica bielorussa con sede nella citt\u00e0 di Sluck. Milita nella Vy\u0161\u0117j\u0161aja Liha, la massima divisione del campionato bielorusso.\nStoria.\nLa squadra \u00e8 stata fondata nel 1998 con il nome di Sluckcukar Sluck. Tra il 1998 e il 2007 ha partecipato al campionato della regione di Minsk. Nel 2008, si \u00e8 iscritto in Druhaja liha. Nel 2010, ha terminato al secondo posto e nel 2011 ha ottenuto la promozione in Per\u0161aja Liha. All'inizio del 2011 la squadra ha cambiato nome in Sluck.\nOrganico.\nRosa.\n\"Aggiornata al marzo 2020.\""}
{"id": "8298011", "revid": "797136", "url": "https://it.wikipedia.org/wiki?curid=8298011", "title": "Raphael Augusto", "text": ""}
{"id": "8298012", "revid": "599013", "url": "https://it.wikipedia.org/wiki?curid=8298012", "title": "Ilhom Bahromov", "text": " Nel 2019 si \u00e8 laureato campione asiatico nella categoria fino a 55 chilogrammi."}
{"id": "8298037", "revid": "18379", "url": "https://it.wikipedia.org/wiki?curid=8298037", "title": "Liber chronicarum sive tribulationum ordini Minorum", "text": ""}
{"id": "8298039", "revid": "125638196", "url": "https://it.wikipedia.org/wiki?curid=8298039", "title": "Alessandro Sappa de' Milanesi", "text": "Biografia.\nAlessandro Sappa de' Milanesi nacque ad Alessandria il 19 ottobre 1717. Proveniente da una famiglia del patriziato della citt\u00e0, era figlio di Don Galeazzo Sappa de' Milanesi, nobile del S.R.I., e di Ippolita Baratta di Quattordio. All'et\u00e0 di 14 anni fu mandato a studiare dai Gesuiti a Parma, nel Collegio Ducale dei Nobili dove rimase per otto anni, allievo di Giovanni Granelli. Durante questo periodo, in cui ricevette la forte impronta religiosa che mantenne per tutta la vita, cominci\u00f2 a formarsi come poeta: al suo ritorno ad Alessandria divent\u00f2 membro con il nome di \"Illuminato\" dell'Accademia degli Immobili, la pi\u00f9 illustre della citt\u00e0, della quale fu anche Principe per due volte, nel 1755 e 1768. Successivamente divenne anche accademico dell'Arcadia a Roma, con il nome di \"Eumaro Marateo\". Nel 1752 spos\u00f2 Porzia Maria Gozzani di San Giorgio, morta nel 1775, da cui ebbe sette figli. Fu poeta apprezzato dalla critica del suo tempo, ricevendo numerose lodi per i suoi componimenti: il Vallauri nella \"Storia della poesia in Piemonte\" lo indica come maggior poeta dell'Accademia degli Immobili, mentre il Denina, a proposito della sua poesia epigrammatica, dice che \"ha pochi eguali in Italia\". \nCarlo Emanuele III gli affid\u00f2 il 19 settembre 1746 l'incarico di Riformatore degli studi di Alessandria, che resse per 28 anni. Diventato sordo, richiese l'esonero dalla carica e fu nominato Maggiordomo Onorario da Vittorio Amedeo III per i suoi meriti letterari nel 1780. \nMor\u00ec ad Alessandria il 13 marzo 1783, all'et\u00e0 di 65 anni. \u00c8 sepolto nella chiesa di San Martino. \nOpere.\nElenco parziale:"}
{"id": "8298040", "revid": "767487", "url": "https://it.wikipedia.org/wiki?curid=8298040", "title": "Dzjanis Obraza\u016d", "text": "Carriera.\nClub.\nHa sempre giocato nel campionato bielorusso, alternandosi tra la massima serie e la seconda divisione."}
{"id": "8298052", "revid": "3115", "url": "https://it.wikipedia.org/wiki?curid=8298052", "title": "Lorenzo Acquaviva", "text": "Carriera.\nSi laurea in Scienze Politiche all'Universit\u00e0 degli Studi di Trieste con una tesi sulla Beat Generation, con l'aiuto di Fernanda Pivano. Parallelamente segue laboratori teatrali con i fratelli Vajavec al Ljubljana Actors Centre di Lubiana e comincia un'attivit\u00e0 semiprofessionale di attore teatrale. Alla fine degli anni novanta si trasferisce nel Regno Unito e studia all'ARTTS International, diplomandosi in recitazione. Dopo alcune esperienze teatrali nel Regno Unito, si trasferisce a Roma dove studia, tra gli altri, con Michael Margotta, membro dell'Actors Studio di New York, che lo nomina membro onorario dell'Actors Centre.\nSelezionato alla masterclass condotta da Steven Berkoff dallo Stabile di Calabria, interpreta Bottom in \"Sogno di una notte di mezza estate\" diretto dal regista inglese. Si perfeziona ulteriormente con Danio Manfredini e Judith Malina del Living Theatre.\nNel 2003 interpreta Simone Gaeta nella soap \"Un posto al sole\"; inoltre compare anche in altre serie televisive come \"La squadra\", \"La porta rossa\", \"Un passo dal cielo\", \"Un caso di coscienza\", \"Rex\", \"Crimini\", \"Nebbie e delitti\", \"Sposami\", lavorando con Liliana Cavani, Riccardo Donna, Umberto Marino, Luigi Perelli, Antonio Frazzi, Massimo Spano, Jan Michelini, Carmine Elia, Andrea Porporati.\nNel 2005 \u00e8 autore assieme a Chiara Barbo del documentario \"Caff\u00e8 Trieste\", girato a San Francisco per la regia di Andrea Magnani.\nNel 2007 \u00e8 chiamato da Marco Tullio Giordana per interpretare il ruolo di Junio Valerio Borghese nel film \"Sanguepazzo\" accanto a Luca Zingaretti e Monica Bellucci. Prende poi parte a produzioni cinematografiche lavorando con Gabriele Salvatores, Silvano Agosti, Andrea Magnani, Nora Hoppe, Fulvio Bernasconi, Davide Del Degan, Mauro Mancini. Partecipa a produzioni teatrali con teatri pubblici e privati (Teatro dell'Opera di Roma, Metateatro, Teatro Stabile del Friuli-Venezia Giulia, Assemblea Teatro di Torino, Dramma Italiano, Teatro Bellini di Napoli tra gli altri) in opere di autori classici e contemporanei quali Shakespeare, Kafka, Pirandello, Goldoni, Moli\u00e8re, Christie, Buzzati.\nCon la compagnia Vitamina T produce ed interpreta a Trieste lo spettacolo \"Un caff\u00e8 con il barone\", incentrato sulla figura dell'imprenditore Pasquale Revoltella. Parallelamente si dedica al teatro sociale lavorando nelle carceri e nel comprensorio dell'ospedale psichiatrico di Trieste, con laboratori e seminari di cinema e teatro.\nDal 2017 \u00e8 direttore artistico del Festival Approdi a Trieste, festival multidisciplinare di teatro, musica, danza e arti visive, nell'ambito del quale ha prodotto, diretto e interpretato assieme a Giovanni Boni e Lorenzo Zuffi lo spettacolo \"La zona\", ispirato dal film \"Stalker\" di Andrej Tarkovskij.\nDalla fine degli anni novanta fa parte del consiglio di amministrazione de La Cappella Underground, centro di ricerca e sperimentazione cinematografica, che organizza ScienceplusFiction, festival internazionale della fantascienza di Trieste.\nSi occupa di pedagogia teatrale e cinematografica collaborando anche con Il DAMS di Gorizia e alcune scuole di teatro romane."}
{"id": "8298062", "revid": "1747171", "url": "https://it.wikipedia.org/wiki?curid=8298062", "title": "Gaetano Domenichini", "text": "Biografia.\nNato nel 1786 e allievo di Alberto Mucchiatti (1744 - 1828) e di Giuseppe Santi a Ferrara, frequent\u00f2 poi le accademie di Venezia e di Roma. Succedendo a Giuseppe Saroli (1779 - 1873), dal 1828 insegn\u00f2 ornato e figura alla scuola di Ferrara, ove si form\u00f2 anche il suo primogenito Girolamo Domenichini (1812 \u2013 1891). Si dedic\u00f2 anche al restauro e tra i suoi allievi cont\u00f2 Alessandro Mantovani, divenuto restauratore in Vaticano. \nDa dipinti degli antichi artisti ferraresi trasse incisioni, come l\u2019\"Adorazione dei Magi\" e la \"Identificazione della Vera Croce\" del Garofalo, e il \"Giudizio universale\" del Bastianino. Con il figlio Girolamo e con Francesco Migliari e la sua numerosa bottega decor\u00f2 il Teatro comunale di Ferrara e i palazzi Camerini, Giglioli e Finotti di Ferrara.\nPittore di gusto accademico, esempio tipico della sua maniera \u00e8 la tela \"La preghiera\", del 1840, conservata nella Galleria d'arte moderna e contemporanea di Ferrara. \u00abDi un manzonismo impeccabile\u00bb, figura e accordi cromatici derivano da Guido Reni e dal Domenichino, rivisti sotto una luce romantica edulcorata da un certo \u00abneoguelfismo purista\u00bb."}
{"id": "8298072", "revid": "298229", "url": "https://it.wikipedia.org/wiki?curid=8298072", "title": "Barbara Riveros", "text": ""}
{"id": "8298077", "revid": "797136", "url": "https://it.wikipedia.org/wiki?curid=8298077", "title": "Thoi Singh", "text": ""}
{"id": "8298080", "revid": "123283336", "url": "https://it.wikipedia.org/wiki?curid=8298080", "title": "William Wallace Smith", "text": "Nipote di Joseph Smith (1805-1844), fu il presidente-profeta della Chiesa Riorganizzata di Ges\u00f9 Cristo dei Santi degli Ultimi Giorni al 6 ottobre 1958 al 5 aprile 1978, quando assunse il titolo di presidente emerito.\nBiografia.\nTrascorse l'infanzia a Lamoni, nel Missouri, insieme ai genitori Joseph Smith III e la sua terza moglie Ada R. Clark. Laureatosi all'Universit\u00e0 del Missouri nel 1924, quattro anni pi\u00f9 tardi entr\u00f2 nella RDLS, fu ordinato apostolo e il 7 aprile 1947 si un\u00ec al Consiglio dei Dodici Apostoli, dopo il congedo con onore di John W. Rushton.\nIl 2 aprile 1950, Smith ottenne la nomina a consigliere della Prima Presidenza dal fratellastro Israele A. Smith e fu sostituito nel Quorum dei Dodici da Donald O. Chesworth. \nA seguito della morte dei fratelli Frederick M. Smith e Israel A. Smith, William Wallace Smith fu il terzo figlio di Joseph Smith III a diventare presidente della Comunit\u00e0 di Cristo.\nA conclusione di un viaggio missionario mondiale nel 1960, la presidenza di W. Wallace Smith sub\u00ec una svolta sostanziale in Africa, America Latina ed Estremo Oriente, con l'introduzione di innovazioni dottrinali e pratiche che orientarono la chiesa nella direzione dell'ecumenismo, del liberalismo e dell'internazionalizzazione del suo messaggio cristiano.\nSe la costruzione dei templi fa parte della tradizione comune del movimento dei Santi degli Ultimi Giorni, la chiesa riformata coltiv\u00f2 per vari decenni l'idea di costruire un Tempio di Sion ad Indipendence (\"Independence Temple of Sion\"), senza avere mai definito uno specifico progetto attuativo. Nel 1972, W. Wallace pubblic\u00f2 un documento che chiedeva \u00abla definizione dello scopo e la scelta del luogo per erigere un tempio\u00bb.\nSmith design\u00f2 suo figlio, Wallace B. Smith come suo successore nel 1976, e il 5 aprile 1978 fu il primo presidente nella storia della chiesa a dimettersi, adottando per s\u00e9 stesso lo status di presidente emerito, laddove tutti i suoi predecessori erano rimasti in carica fino alla morte. Per garantire una transizione priva di problemi, WW Smith lesse una lettera di dimissioni poco tempo prima che il figlio fosse ordinato suo successore.\nSmith mor\u00ec a Independence, nel Missouri, il 4 agosto 1989.\nInterruzione della successione apostolica.\nNel 1958, W. Wallace Smith derog\u00f2 alla tradizionale dottrina RLDS della successione patrilineare, nominando Roy Cheville a sostituire suo padre nell'ufficio di Patriarca presidente, anzich\u00e9 Lynn Smith."}
{"id": "8298086", "revid": "214753", "url": "https://it.wikipedia.org/wiki?curid=8298086", "title": "Snowboard ai III Giochi olimpici giovanili invernali", "text": "Le gare di snowboard dei III Giochi olimpici giovanili invernali si sono svolte a Leysin e Villars-sur-Ollon, in Svizzera, dal 18 al 22 gennaio 2020.\nPodi.\nMisti.\nAll'evento misto hanno partecipato atleti di snowboard e di freestyle"}
{"id": "8298088", "revid": "1921140", "url": "https://it.wikipedia.org/wiki?curid=8298088", "title": "Huaca La Esmeralda", "text": ""}
{"id": "8298092", "revid": "715366", "url": "https://it.wikipedia.org/wiki?curid=8298092", "title": "Tamara (Balakirev)", "text": "Tamara \u00e8 un poema sinfonico per orchestra di Milij Alekseevi\u010d Balakirev, ispirato all'omonima ballata di Michail Lermontov.\nStoria della composizione.\nAll'inizio degli anni '60 del XIX secolo Balakirev effettu\u00f2 alcuni viaggi nel Caucaso, che gli fornirono l'ispirazione per varie sue composizioni, tra cui la fantasia \"Tamara\". Tra il 1866 ed il 1867 buona parte del lavoro era stata abbozzata e Balakirev eseguiva spesso alcune sue parti ai suoi amici musicisti. La pesante crisi che colp\u00ec Balakirev all'inizio degli anni '70 interruppe la composizione di \"Tamara\", che fu ripresa solo nel 1876 ed infine completata nel 1882. Il poema sinfonico fu eseguito per la prima volta il 7 (19) marzo 1883 a San Pietroburgo, in occasione di un concerto della Scuola musicale gratuita diretto da Balakirev stesso. \"Tamara\" \u00e8 considerato uno dei migliori lavori di Balakirev ed una pietra miliare di quell'orientalismo che ha caratterizzato la musica russa. Essa influenz\u00f2 notevolmente opere di altri compositori, tra cui \"Shahraz\u0101d\" (1888) di Nikolaj Rimskij-Korsakov e \"Rapsodia orientale\" (1889) di Aleksandr Glazunov. Sergej Djagilev, che aveva conosciuto Balakirev nel 1893, volle inserire \"Tamara\" nelle produzioni della sua compagnia \"Balletti russi\": essa and\u00f2 in scena nel 1912, coreografata da Michel Fokine, allestimento e costumi furono curati da L\u00e9on Bakst.\nStruttura della composizione.\nL'opera \u00e8 ispirata ad una poesia scritta da Michail Lermontov nel 1841: nel Caucaso, la bella e diabolica principessa Tamara, che vive in una torre che sovrasta il passo di Darial ed il fiume Terek, attira nella sua dimora i viandanti di passaggio, per ucciderli dopo una notte di piacere e gettare i loro corpi nell'abisso del fiume.\nIl poema sinfonico inizia con un tema che rende il maestoso paesaggio del Caucaso: suoni cupi degli archi gravi sullo sfondo del continuo rullare dei timpani, per rappresentare il Terek che rimbomba minacciosamente nella gola di Darial. Quindi si ode il seducente richiamo d'amore di Tamara, da parte del corno inglese e dell'oboe, che conduce il viaggiatore nella sua torre misteriosa. La parte centrale del poema, \"Allegro moderato ma agitato\", inizia con il suono appassionato delle viole; quindi la musica, basata sui ritmi di melodie turco-iraniane, conduce alla scena dell'orgia, dove sono presenti temi di danze caucasiche. L'epilogo del poema riprende l'introduzione."}
{"id": "8298093", "revid": "767487", "url": "https://it.wikipedia.org/wiki?curid=8298093", "title": "Lina Millefleurs", "text": "Biografia.\nSi form\u00f2 come cantante nel mondo dell'operetta, meritandosi gli elogi di Eleonora Duse che la defin\u00ec \u00absignorina dalla gola d'oro\u00bb. A fine 1914 fu contattata dalla Milano Films per recitare in \"Fiamme nell'ombra\" al fianco di Hesperia. Nel 1916, nel ruolo di Giannetta, \u00e8 nel cast de \"Il vetturale del Moncenisio\". Sino al 1917 recita per la Milano Films, poi nel 1917-18 due pellicole per la Mercurio di Milano. Nel 1919 interpreta Athenaide ne \"Il padrone delle ferriere\" per la Itala Film, poi a Roma per la Tiber Film e la Tespi Film. L'ultima interpretazione, in un ruolo minore, ne \"La scimitarra di Barbarossa\" (1921).\nTerminata l'esperienza cinematografica riprese a cantare."}
{"id": "8298116", "revid": "797136", "url": "https://it.wikipedia.org/wiki?curid=8298116", "title": "Laxmikant Kattimani", "text": "Statistiche.\nPresenze e reti nei club.\n\"Statistiche aggiornate al 13 gennaio 2022.\""}
{"id": "8298120", "revid": "1892390", "url": "https://it.wikipedia.org/wiki?curid=8298120", "title": "Department for Transport", "text": ""}
{"id": "8298122", "revid": "436907", "url": "https://it.wikipedia.org/wiki?curid=8298122", "title": "Early Worx", "text": "Early Worx \u00e8 la quarta raccolta del musicista danese Trentem\u00f8ller, pubblicata il 24 novembre 2014 dalla Audiomatique Recordings.\nDescrizione.\nContiene gran parte dei primi brani originariamente pubblicati dall'artista tra il 2004 e il 2006 attraverso singoli ed EP distribuiti attraverso le etichette di Steve Bug, la Poker Flat Recordings e la Audiomatique Recordings."}
{"id": "8298124", "revid": "1543377", "url": "https://it.wikipedia.org/wiki?curid=8298124", "title": "Coppa Radivoj Kora\u0107 2010", "text": "La Coppa Radivoj Kora\u0107 2010 \u00e8 l'8\u00aa Coppa di Serbia di pallacanestro maschile (la 4\u00aa con il nome di Coppa di Serbia).\nSquadre.\nLe squadre qualificate sono le cinque squadre partecipanti alla Lega Adriatica 2009-10, le prime due classificate al termine del girone di andata della Ko\u0161arka\u0161ka liga Srbije 2009-2010, pi\u00f9 la squadra vincitrice della Coppa di Serbia del secondo livello. "}
{"id": "8298126", "revid": "1149807", "url": "https://it.wikipedia.org/wiki?curid=8298126", "title": "Mai Sakurajima", "text": ""}
{"id": "8298128", "revid": "965985", "url": "https://it.wikipedia.org/wiki?curid=8298128", "title": "Everything Else Has Gone Wrong", "text": "Everything Else Has Gone Wrong \u00e8 il quinto album in studio del gruppo musicale britannico Bombay Bicycle Club, pubblicato nel 2020."}
{"id": "8298130", "revid": "767487", "url": "https://it.wikipedia.org/wiki?curid=8298130", "title": "Andre Ettienne", "text": "Carriera.\nClub.\nIn carriera ha giocato 5 partite nella fase a gironi della CONCACAF Champions League."}
{"id": "8298131", "revid": "27723", "url": "https://it.wikipedia.org/wiki?curid=8298131", "title": "Stazione di Cona (Ferrara)", "text": "La stazione di Cona (talvolta indicata come stazione di Cona F.C., dall'acronimo della linea Ferrara-Codigoro, per distinguerla dalla stazione di Cona Veneta) \u00e8 una fermata ferroviaria della linea Ferrara-Codigoro a servizio di Cona, frazione di Ferrara.\n\u00c8 gestita da Ferrovie Emilia Romagna (FER).\nStrutture ed impianti.\nLa fermata \u00e8 dotata di un binario.\nMovimento.\nLa fermata \u00e8 servita dai treni regionali della relazione Ferrara-Codigoro. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nNei giorni festivi il servizio ferroviario \u00e8 sostituito da quattro coppie di autocorse..\nA novembre 2019, la stazione risultava frequentata da un traffico giornaliero medio di circa 35 persone (13 saliti + 22 discesi)."}
{"id": "8298137", "revid": "965985", "url": "https://it.wikipedia.org/wiki?curid=8298137", "title": "Light Up the Dark", "text": "Light Up the Dark \u00e8 il secondo album in studio della cantante britannica Gabrielle Aplin, pubblicato nel 2015.\nTracce.\nTracce bonus (Edizione Deluxe)"}
{"id": "8298138", "revid": "15756", "url": "https://it.wikipedia.org/wiki?curid=8298138", "title": "Borgo Nuovo (Roma)", "text": "Borgo Nuovo, originariamente noto come via Alessandrina, conosciuta anche come via Recta o via Pontificum, era una strada nella citt\u00e0 di Roma, in Italia, importante per ragioni storiche e architettoniche. Costruita da papa Alessandro VI Borgia per l'Anno Santo del 1500, la strada divenne uno dei principali centri del Rinascimento a Roma. Borgo Nuovo fu demolita insieme al quartiere circostante nel 1936-40 a causa della costruzione di via della Conciliazione.\nUbicazione.\nSituata nel rione Borgo, la strada \u2013 che aveva un tracciato rettilineo - si estendeva in direzione est ovest, tra Piazza Pia, che costituisce l'ingresso del quartiere vicino alla riva destra del Tevere, e il lato nord di Piazza Rusticucci, la quale \u00e8 stata sino alla sua distruzione il vestibolo di Piazza San Pietro. A circa due terzi della sua lunghezza, Borgo Nuovo attraversava Piazza Scossacavalli, il centro di Borgo. Insieme alla vicina strada di Borgo Vecchio, di probabile origine romana, Borgo Nuovo delimitava la cosiddetta \"spina\" (il nome deriva dalla sua somiglianza con la striscia mediana di un circo romano), composta da diversi isolati allungati in direzione Est - Ovest tra il castello e San Pietro.\nDenominazioni.\nLa strada fu chiamata in principio \"Via Alexandrina\", \"Via Pontificum\" o \"Via Recta\", in seguito \"Borgo Nuovo\". La prima denominazione deriva dal Papa che la fece costruire, Alessandro VI (r. 1492-1503); la seconda perch\u00e9 divenne la prima parte della \"Via Papalis\", la strada che il nuovo papa doveva percorrere per raggiungere la Basilica San Giovanni; la terza (\"strada diritta\") dal suo tracciato, raro a quel tempo a Roma; il quarto nome fu scelto per analogia con la vicina strada di Borgo Vecchio. La denominazione \"via Alessandrina\" cadde in disuso dopo il 1570, quando il cardinale Michele Bonelli, detto \"Cardinale Alessandrino\" dalla sua citt\u00e0 d'origine in Piemonte, fece aprire la strada nel rione Monti che da lui prese il nome.\nStoria.\nRinascimento.\nA met\u00e0 del XV secolo, all'inizio del Rinascimento, il collegamento tra Roma e San Pietro era assicurato da due antiche strade, Borgo Vecchio e Borgo Santo Spirito, che collegavano entrambe il Castello con la piazza antistante l'antica Basilica di San Pietro. Per aumentare la capacit\u00e0 del traffico, Papa Sisto IV (r. 1471-84) fece costruire un'altra strada che portava a San Pietro da Ponte Sant'Angelo in occasione del giubileo del 1475: Borgo Sant'Angelo, nota anche dal suo fondatore come \"via Sistina\". Questo percorso correva appena a sud del \"Passetto\" (il passaggio coperto che collega ancora oggi il Vaticano con il Castello); tuttavia, anche essa non fu sufficiente a risolvere il problema del traffico.\nAlla fine del XV secolo papa Alessandro VI Borgia, il cui potere era all'epoca conteso da diverse nobili famiglie romane e dal re francese Carlo VIII (il quale nel 1494 aveva occupato la citt\u00e0, mentre il papa rimase asserragliato in Castel Sant'Angelo), decise di ristrutturare la cittadella di Borgo e il castello. In questo contesto, Castel Sant'Angelo assunse definitivamente il ruolo di cerniera tra la citt\u00e0 e la cittadella di Borgo, e sorse la necessit\u00e0 di costruire un rettifilo tra il castello e il palazzo apostolico sulla collina vaticana. Durante gli ultimi due Giubilei, che avevano avuto luogo nel 1450 e nel 1475, l'enorme afflusso di pellegrini aveva causato diversi problemi di traffico nel Borgo; per questo, al fine di evitare il ripetersi di questo problema, durante il concistoro pontificio del 16 novembre 1498 il papa assegn\u00f2 il compito di razionalizzare i percorsi che conducevano a San Pietro, incaricando il cardinale Girolamo Riario di occuparsi della questione consultando degli esperti. Il 20 febbraio 1499 il papa chiese a Riario \nA nord di Borgo Vecchio una stradina tortuosa correva tra case, giardini e mura antiche; a circa un terzo della sua lunghezza (partendo dal Tevere), il percorso era bloccato da un grande monumento funebre romano, la \"Meta Romuli\", considerata la sepoltura del mitico primo re della citt\u00e0; essa era una piramide simile a quella di Cestio, ancora esistente vicino a Porta Ostiense e considerata dai romani di quel tempo come tomba di Remo. Riario, con la consulenza tecnica di diversi architetti (tra i quali Antonio da Sangallo il Vecchio e Giuliano da Sangallo) decise di rettificare questa tracciato; una nuova strada, la \"Via Alexandrina\" o \"Recta\", venne cos\u00ec aperta dopo un intenso lavoro di sei mesi, demolendo per questo diversi edifici. Giovanni Burcardo (Johannes Burckardt da Strasburgo, Cerimoniere del Papa), registra in questo modo nel suo \"Liber Notarum\" (il suo diario) il 24 dicembre 1499 l'apertura della nuova strada:\nQuel giorno il papa ordin\u00f2 di sbarrare la \"Carriera Sancta\" (il futuro Borgo Vecchio), in modo da costringere il traffico a incanalarsi lungo il percorso appena inaugurato. La nuova strada collegava la porta del castello con quella del palazzo apostolico; a differenza del vicino Borgo Vecchio, essa non era un percorso processionale, ma un collegamento diretto tra \"Castrum e Palatium\", parallelo al Passetto, il passaggio coperto che permetteva al Papa di rifugiarsi nel castello in caso di pericolo e che sarebbe stato usato pochi anni dopo da Clemente VII (r. 1523-34) in fuga di fronte ai Lanzichenecchi del Frundsberg.\nIl progetto della strada fu completato con l\u2019apertura in Vaticano di una nuova porta, la \"Porta Santa\" che avrebbe sostituito la \"Porta Aurea\" di San Giovanni in Laterano; questa porta consentiva ai pellegrini che percorrevano Borgo Nuovo di incontrare subito l'Altare della Veronica, la reliquia pi\u00f9 venerata della cristianit\u00e0. In questo modo, la via Alessandrina venne a essere il primo rettilineo dotato di fondale a Roma, un modello che avrebbe trovato applicazione sotto Giulio II (r. 1503-13) con via Giulia e poco meno di un secolo dopo soprattutto con Sisto V (r. 1585-90).\nIl completamento della via Alessandrina richiese la demolizione di numerosi edifici antichi: tra questi, la \"Meta Romuli\", componente essenziale nelle tradizioni che riguardavano l'ubicazione della tomba di San Pietro.\nLa nuova strada divenne il primo tratto della \"Via Papalis\", la strada che ciascun papa percorreva a dorso di mulo durante la \"Cavalcata del possesso\", che egli effettuava tra San Pietro e San Giovanni immediatamente dopo la sua elezione per prendere possesso della sua cattedra di vescovo di Roma. La strada venne anche usata per eventi popolari come corse di cavalli, bufali, asini o uomini, tutti divertimenti preferiti del papa Borgia; per questo motivo, Borgo Nuovo non venne selciato sino a prima del 1509, sotto il pontificato di Giulio II (r. 1503-13).\nPer raccogliere fondi per la costruzione, i proprietari di immobili gi\u00e0 esistenti dovettero accollarsi una parte delle spese per la costruzione della strada come contributo di miglioria, mentre il resto venne pagato dai \"magistri viarum\" (i magistrati incaricati della manutenzione stradale).\nD\u2019altra parte, al fine di sviluppare i dintorni della strada, i privati disposti a erigere edifici alti almeno 5 \"canne\" (pari a 11 m) lungo la nuova strada ricevettero privilegi speciali, come esenzioni fiscali.\nCardinali, famiglie nobili e ricchi borghesi sfruttarono questa opportunit\u00e0, costruendo palazzi e case, progettati nel nuovo stile classicista di Antonio da Sangallo il Vecchio e Donato Bramante, due fra gli architetti coinvolti nella progettazione della strada.\nDurante il Rinascimento divenne di moda decorare la facciata delle nuove case del quartiere con dipinti (ad affresco e a sgraffito). A oggi l'unica casa decorata nel quartiere sopravvissuta \u00e8 quella lungo il Vicolo del Campanile, ex vicolo laterale di Borgo Nuovo.\nI lavori alla strada proseguirono sotto la direzione del Antonio da Sangallo il Vecchio anche con Leone X (r. 1513-1521), il quale li finanzi\u00f2 con l'ingente somma di 1444 ducati.\nPeriodo barocco ed et\u00e0 moderna.\nDurante il regno di Papa Alessandro VII (r. 1655-67), nel contesto della costruzione di Piazza San Pietro Gian Lorenzo Bernini integr\u00f2 Borgo Nuovo nel progetto della nuova piazza. L'asse ottico dato da Borgo Nuovo venne ribaltato rispetto all'asse della Basilica, definito dall'obelisco del circo di Caligola eretto nel 1595 da Domenico Fontana al centro della facciata dell'antica basilica; questo effetto venne ottenuto ricavando di fronte alla basilica uno spazio simmetrico trapezoidale tramite la costruzione dei due corridori. Il Corridore settentrionale della facciata del Maderno (un percorso coperto che conduce alla Scala Regia) venne considerato dal Bernini come un prolungamento coperto della strada, e inquadra il portone di bronzo da una grande distanza: anche il braccio destro del colonnato si ferma proprio prima dell'asse della strada per non interrompere la linea di vista tra la strada e il corridore. In questo modo, l'asse principale di Borgo si trasform\u00f2 nell'asse secondario di piazza san Pietro; esso venne duplicato per ragioni di simmetria costruendo il corridore meridionale.\nIntorno al 1660, dopo la costruzione del colonnato del Bernini, il primo isolato della spina tra Borgo Vecchio e Borgo Nuovo, chiamato \"isola del Priorato\" a causa dell'edificio che ospitava il Priorato dei Cavalieri di Rodi, fu abbattuto dal Bernini per creare uno spazio - la Piazza Rusticucci - che consentisse la visione completa della cupola di San Pietro, nascosta dalla navata del Maderno. In questo modo Borgo Nuovo fu privata della sua estremit\u00e0 occidentale.\nAll'inizio del XIX secolo, quando Roma faceva parte del Primo Impero francese, il prefetto della citt\u00e0, Camille de Tournon-Simiane, incluse nel suo programma di rinnovamento edilizio la demolizione della spina e quindi di Borgo nuovo. Comunque, alla caduta di Napoleone erano state demolite solo le prime tre case all'estremit\u00e0 orientale della strada; dopo il ritorno del Papa fu ripristinata la situazione originale. Nel 1850 fu eretto un nuovo edificio, palazzo Sauve; esso sostitu\u00ec una casa che era stata demolita durante la repubblica romana del 1849. Addossata alla facciata est del palazzo fu eretta da papa Pio IX (r. 1846-78) una grande fontana, la \"Fontana dei Delfini\", che segnava l'inizio della \"Spina\". Il palazzo fu demolito nel 1936 e la fontana venne rimontata nel 1958 nella Citt\u00e0 del Vaticano.\nNel 1858 all'inizio dei Borghi Pio IX fece costruire da Luigi Poletti due palazzine gemelle le quali, insieme alla fontana dei delfini, costituivano un ingresso scenografico alla citt\u00e0 Leonina.\nDurante tutto questo periodo, e fino alla sua demolizione, Borgo Nuovo rimase una strada prestigiosa, turistica e piena di traffico, a differenza della vicina Borgo Vecchio, che era nascosta, popolare e semplice.\nLa demolizione.\nTra il 1934 e il 1936, quando fu sviluppato il progetto di Via della Conciliazione, gli architetti Marcello Piacentini e Attilio Spaccarelli scelsero di dare alla nuova strada l'allineamento del vicino Borgo Vecchio, e non di Borgo Nuovo. Questa risoluzione, presa per motivi di prospettiva e per evitare la demolizione del Palazzo dei Penitenzieri (il quale si affacciava sul lato meridionale di Piazza Scossacavalli ed era parallelo al lato sud di Borgo Vecchio) caus\u00f2 la distruzione di quasi tutte le case e i palazzi della strada. La \"spina\", con tutto il lato sud di Borgo Nuovo, fu demolita tra il 29 ottobre 1936 e l'8 ottobre 1937. Nel lato nord della strada, solo la chiesa di Santa Maria in Traspontina, Palazzo Torlonia in Piazza Scossacavalli e Palazzo Latmiral, un edificio del XIX secolo privo di qualit\u00e0 architettoniche che si trovava tra i primi due, furono risparmiati. Per mascherare il diverso allineamento dei 3 edifici sopravvissuti rispetto sia ai nuovi isolati adiacenti che a quelli lungo il lato sud della nuova strada (che erano allineati con Borgo Vecchio), fu messa in opera una doppia fila di obelischi sormontati da lanterne; i romani li soprannominarono argutamente \"le supposte\", notando che Via della Conciliazione assomigliava ora all'ingresso monumentale di un cimitero.\nEdifici e monumenti notevoli.\nAll'ingresso di Borgo Nuovo, sul lato nord della strada e prospiciente sul lato opposto \"vicolo del villano\", si trovava uno dei due palazzi gemelli costruiti da Luigi Poletti. Essi hanno lo stesso stile tardo neoclassico della \"Manifattura dei Tabacchi\" a piazza Mastai in Trastevere, eretta da Antonio Sarti qualche hanno pi\u00f9' tardi.\nAll'estremit\u00e0 orientale della spina tra Borgo Vecchio e Borgo Nuovo, nel 1850 fu eretto un nuovo edificio, palazzo Sauve; esso sostitu\u00ec una casa che era stata demolita durante la repubblica romana del 1849. Addossata alla facciata est del palazzo fu eretta da papa Pio IX (r. 1846-78) una grande fontana, la \"Fontana dei Delfini\", che segnava l'inizio della \"Spina\". Il palazzo fu demolito nel 1936 e la fontana venne rimontata nel 1958 nella Citt\u00e0 del Vaticano.\nProvenendo dall'estremit\u00e0 est della strada, sul lato sud, ai n. 29-30, era posta una cappellina eretta da Pio VI (r. 1775-99) nel 1796, chiusa da una cancellata e sormontata dallo stemma del papa e da un'epigrafe. Essa ospitava una \"Madonna col Figlio Morto\" disegnata a carbone, originariamente posta su di un muro del \"vicolo della fontanella\" (un passaggio coperto fra Borgo Vecchio e Borgo Nuovo). Contro la figura della vergine un ubriaco qualche anno prima aveva lanciato una fetta di melone, i cui semi erano rimasti attaccati ai raggi disegnati sopra la fronte di Maria. La Madonna, detta del \"melone\" o \"del seme\" era posta in una cornice dorata retta da angeli in stucco.\nAccanto alla cappella, Pio VI aveva fatto costruire una fontanella, costituita da una mostra sormontata da un'epigrafe e dal suo stemma; l'acqua fuoriusciva da una testa di putto in marmo bianco con le gote gonfie a causa dello sforzo per convogliare il getto in una vasca. La fontana, popolarissima nel rione, fu soprannominata a causa dell'abbondante capigliatura del putto \"del ricciotto\".Successivamente addossata al convento dei carmelitani sul lato opposto della strada, e creduta a lungo dispersa durante i lavori di demolizione, la fontana \u00e8 stata ritrovata nei depositi comunali.\nPi\u00f9 avanti, sul lato nord, al n. 46, Buto, un medico attivo durante il regno di Paolo III, fece erigere un palazzetto la cui facciata era ornata dai busti di Galeno e Ippocrate e che sui fregi delle tre finestre al piano nobile portava la scritta \"DEO, PAULO ET LABORIBUS\" (\"A Dio, Paolo (III) e (i miei) lavori\"). Questo edificio fu demolito dopo il 1938.\nUna nuova, magnifica chiesa dedicata alla Vergine Maria, Santa Maria in Traspontina (\"Santa Maria oltre il ponte\"), fu costruita dal 1566 lungo il lato nord di Borgo Nuovo, verso il centro della strada, sotto la direzione di Giovanni Sallustio Peruzzi e Ottavio Mascherino. Questa chiesa sostitu\u00ec l'antica chiesa omonima, che dovette essere demolita nel 1564, quando Pio IV (r. 1559-1565) rinnov\u00f2 i bastioni del castello.\nLa chiesa, che divenne una delle parrocchie di Borgo, era gestita da frati Carmelitani, che vivevano in un monastero situato a est del santuario; sul lato destro di Santa Maria fu eretto un Oratorio dedicato alla dottrina cristiana, costruito nel 1714-15. Mentre il monastero fu demolito nel 1939, chiesa e oratorio esistono ancora oggi lungo via della Conciliazione.\nDi fronte alla Traspontina, Antonio da Sangallo il giovane fece erigere tra Borgo Vecchio e Borgo Nuovo il Palazzo del Governatore di Borgo, originariamente progettato come dimora del protonotario apostolico Giovanni dal Pozzo; in seguito convertito in prigione, l'edificio decadde. Il palazzo fu demolito nel 1937, ma il suo portale fu riutilizzato in un nuovo edificio eretto da Marcello Piacentini al n. 15 di Via della Conciliazione.\nA circa un terzo della sua lunghezza proveniente da est, Borgo Nuovo conduceva alla piccola piazza Scossacavalli, il centro del rione. Agli inizi del XVI secolo, lungo i 3 lati della piazza furono costruiti grandi palazzi, mentre il quarto ospitava la Chiesa di San Giacomo. Sul lato nord, allineato con Borgo Nuovo, Adriano Castellesi, tesoriere di Alessandro VI e pi\u00f9 tardi Cardinale di Corneto (oggi Tarquinia), fece erigere (possibilmente da Donato Bramante) un palazzo, che segue le linee del Palazzo della Cancelleria. Questo edificio, che ora appartiene alla famiglia Torlonia, \u00e8 stato risparmiato dalle demolizioni ed fa ora parte del lato nord di Via della Conciliazione.\nTra il lato ovest di piazza Scossacavalli e il lato sud di Borgo Nuovo, la nobile famiglia viterbese dei Caprini fece erigere dal Bramante la sua residenza romana. Il palazzo fu poi acquistato da Raffaello (proprietario di diverse altre propriet\u00e0 in Borgo), che lo complet\u00f2 e vi trascorse gli ultimi 3 anni della sua vita, morendo l\u00ec nel 1520. Successivamente, l'edificio fu ampliato, diventando il Palazzo dei Convertendi. Lungo Borgo Nuovo il palazzo aveva un portale monumentale sormontato da un balcone, entrambi progettati da Baldassarre Peruzzi; quest\u2019ultimo era considerato il pi\u00f9 bello di tutta la citt\u00e0. Il Palazzo dei Convertendi fu demolito nel 1937 e ricostruito nel 1941 a ovest di Palazzo Torlonia con un altro progetto ma riutilizzando elementi originali, incluso il portale con il balcone.\nAlcuni anni prima della costruzione della strada, il cardinale fiorentino Piero Soderini fece costruire nel Borgo sette case in serie con portico in stile rinascimentale toscano; dopo l'erezione della strada, le case vennero ad affacciarsi sul lato nord. Soderini in realt\u00e0 voleva abbattere le case e far costruire al loro posto un palazzo dal Bramante, ma la sua vita turbolenta (era un nemico implacabile della casa Medici, che in quegli anni per sua sfortuna raggiunse il soglio papale due volte, con Leone X e Clemente VII) non gli permise di realizzare il suo piano. Le case sopravvissero incolumi fino alla fine del XIX secolo, quando furono demolite e sostituite con un condominio con botteghe al piano terra.\nDopo le case dei Soderini, fra due edifici lungo il lato nord di Borgo Nuovo, si trovava un piccolo arco, l '\"Arco della Purit\u00e0\", che conduceva a una breve vicolo che ospitava l'omonima chiesetta dedicata alla Vergine Maria. Santa Maria della Purit\u00e0 fu eretta qui all'interno delle rovine di una casa distrutta durante il sacco di Roma del 1527 per ricordare un miracolo accaduto qui nel 1530; pregando un affresco raffigurante la Maria che era sopravvissuto su un muro della casa in rovina, una donna chiese alla vergine di curare la sua mano inferma: dopo la guarigione, sempre pi\u00f9 persone vennero qui per chiedere una grazia, e quindi fu eretta una piccola chiesa.\nA ovest dell'arco, ai numeri 106-107 della strada, si trovava la casa di Febo Brigotti, medico di Papa Paolo III (1534-1549 ca.); questi fece erigere alla fine del XV secolo un elegante palazzetto a due piani; la facciata portava due iscrizioni, una sopra l'epistilio, \"PHOEBUS BRIGOCTUS MEDICUS\" e l'altra, da un lato, il motto del medico: \"OB FIDEM ET CHLIENTELA\" (\"Per la fede e la clientela\"). Questa casa \u00e8 stata demolita nel 1937, ma il suo prospetto (alterato) \u00e8 stato ricostruito utilizzando materiali originali non molto lontano, di fronte al Passetto in via dei Corridori, la strada parallela a Via della Conciliazione.\nAl confine con la casa del Brigotti, al n. 163, dove il Vicolo dell'Elefante (cos\u00ec chiamato per ricordare l'elefante Annone, qui alloggiato all\u2019inizio del 500), prosecuzione di Borgo Sant'Angelo, incrociava Borgo Nuovo, Raffaello eresse il Palazzo di Giacomo di Bartolomeo da Brescia, medico di Leone X. L'edificio, che aveva una straordinaria qualit\u00e0 architettonica, \u00e8 stato demolito e ricostruito con un'altra pianta fra via Rusticucci e via dei Corridori, vicino alla casa del Brigotti.\nOltre il palazzo Jacopo da Brescia il lato settentrionale della strada continuava con Palazzo Rusticucci-Accoramboni, un grande palazzo rinascimentale eretto da Domenico Fontana e Carlo Maderno per conto del cardinale Girolamo Rusticucci. Nel 1667, la demolizione citata sopra del primo isolato meridionale della strada in occasione della costruzione di Piazza San Pietro fece s\u00ec che il palazzo si affacciasse sulla nuova piazza, che prese il nome dell'edificio. Il palazzo fu demolito nel 1940 e ricostruito lungo il lato nord di Via della Conciliazione.\nIl lato settentrionale di Borgo Nuovo fino alla costruzione del colonnato di piazza San Pietro finiva con un isolato il cui ultimo edificio affacciantesi sulla strada era la chiesa di Santa Caterina delle Cavallerotte (o \"Cavalierotte\": cos\u00ec erano chiamate a Roma le ragazze di ricca e nobile famiglia che volevano farsi monache), fondata nel XIV secolo. Demolita in parte per la costruzione di via Alessandrina, la chiesa venne ricostruita in sette mesi fra il 1508 e il 1509 su progetto di Giuliano da Sangallo, e demolita con tutto l'isolato per la costruzione di piazza San Pietro.\nL'estremit\u00e0 occidentale del lato sud della strada (la sopra menzionata \"isola del priorato\") sino alla creazione di Piazza San Pietro era invece occupata in parte da Palazzo Branconio dell'Aquila, un edificio rinascimentale fatto erigere fra il 1518 e il 1520 da Giovanni Battista Branconio dell'Aquila, tesoriere di papa Leone X, mecenate e amico intimo di Raffaello, il quale ne redasse il progetto. Il palazzo, considerato all'epoca della sua costruzione il pi\u00f9 bell'edificio di Roma, venne anch'esso demolito nel 1667."}
{"id": "8298139", "revid": "446353", "url": "https://it.wikipedia.org/wiki?curid=8298139", "title": "Transport Malta", "text": "Transport Malta (o \"Authority for Transport in Malta\") \u00e8 un ente governativo che sovrintende ai trasporti a Malta. \u00c8 sotto l'autorit\u00e0 del Ministero dei trasporti e delle infrastrutture maltese. \u00c8 stato creato nel 2010, rilevando le precedenti funzioni dell'Autorit\u00e0 marittima di Malta, dell'Autorit\u00e0 per i trasporti di Malta e della Direzione dell'aviazione civile. Transport Malta si occupa della costruzione e manutenzione di strade e infrastrutture di trasporto pubblico, trasporto marittimo, compresa la registrazione delle navi, e regolamentazione dell'aviazione civile.\nOrganizzazione.\nTransport Malta include le seguenti direzioni:"}
{"id": "8298140", "revid": "1941276", "url": "https://it.wikipedia.org/wiki?curid=8298140", "title": "Dear Happy", "text": "Dear Happy \u00e8 il terzo album in studio della cantante britannica Gabrielle Aplin, pubblicato il 17 gennaio 2020."}
{"id": "8298141", "revid": "729019", "url": "https://it.wikipedia.org/wiki?curid=8298141", "title": "John Gaspard Le Marchant", "text": "Fu uno dei migliori comandanti di cavalleria del Regno Unito della sua generazione; fu anche un soldato intellettuale che aveva una grande influenza sull'efficienza del funzionamento dell'esercito nel quale prestava servizio. Ebbe una notevole importanza nel processo che cre\u00f2 la prima Accademia militare britannica e il collegio dello stato maggiore. Prest\u00f2 servizio attivo nelle guerre rivoluzionarie francesi e in quella d'indipendenza spagnola, fino alla sua morte, avvenuta nel corso della battaglia di Salamanca.\nBiografia.\nGli inizi.\nLe Marchant nacque da madre francese e da padre originario di Guernsey, entrambi appartenenti a eminenti famiglie. I Le Marchants erano una famiglia molto importante a Guernsey, gi\u00e0 parte del Ducato di Normandia, con numerosi ascendenti che avevano occupato posizioni di balivo di Guernsey o vice balivo. Suo padre, John Le Marchant, fu trombettiere nel corpo dei Dragoni Reali, che frequent\u00f2 il Pembroke College di Oxford, prestando servizio con distinzione sotto John Manners, marchese di Granby durante le ultime tre campagne della guerra dei sette anni.\nLa madre, Maria Caterina, era la figlia maggiore del conte Hirzel de Saint-Gratien e una discendente del celebre ammiraglio protestante francese Gaspard de Coligny, dal quale Le Marchant deriv\u00f2 il suo secondo nome.\nLe Marchant nacque nella casa del nonno materno ad Amiens. Egli aveva un fratello minore, James. Dopo aver lasciato la scuola del Dr Morgan a Bath, definita \"una delle pi\u00f9 stupide che mai vi erano state l\u00e0\", Le Marchant mut\u00f2 il proprio carattere e fu arruolato in un reggimento della milizia dello Wiltshire. Successivamente, nel 1783, si trasfer\u00ec nell'esercito regolare e ottenne il grado di alfiere nel \"1st Regiment of Foot\" (divenuto successivamente \"Royal Scots\"). Dopo pochi anni di servizio in Irlanda e a Gibilterra, si trasfer\u00ec in cavalleria, arruolato nel 6\u00ba reggimento Dragoni. Nell'autunno del 1789 Le Marchant fu promosso tenente nel 2\u00ba Dragoni della Guardia e nel 1791 fu promosso capitano comandante di truppa.\nEsperienze di campagne e scherma.\nLe Marchant prest\u00f2 servizio come maggiore di brigata nella disastrosa Campagna delle Fiandre (1793-95) e per un certo tempo ebbe il comando del suo reggimento come ufficiale presente pi\u00f9 anziano.\nLa sua esperienza pratica sul campo port\u00f2 all'attenzione di Le Marchant le numerose carenze dell'equipaggiamento e dell'addestramento di cui soffriva la cavalleria britannica. Egli rimase impressionato dalla cavalleria austriaca, che operava a fianco di quella britannica, e rimase particolarmente colpito dai commenti denigratori di un ufficiale austriaco che riteneva che l'utilizzo britannico della sciabola fosse \"molto divertente\", ma che gli ricordava \"qualcuno che taglia il legno\". Al suo ritorno in Gran Bretagna egli si adoper\u00f2 per migliorare l'equipaggiamento e l'addestramento al combattimento della cavalleria britannica.\nNegli anni 1795-1796 egli progett\u00f2, insieme all'armaiolo Henry Osborn, una nuova sciabola, che fu adottata dalla cavalleria leggera.\nNel 1796 il suo trattato di istruzioni sulla scherma a cavallo fu adottato dall'esercito come manuale ufficiale (Le Regole e i Regolamenti dell'esercizio con la sciabola della cavalleria)\nL'esercizio di scherma divenne piuttosto celebre e al vecchio re Giorgio III divenne famigliare, mentre le strade di campagna abbondavano di ragazzini che praticavano l'esercizio con bastoni. Le Marchant gir\u00f2 per la Gran Bretagna insegnando ai quadri, provenienti sia dalle unit\u00e0 dell'esercito regolare che da quelle della pretenderanno di milizia volontaria, il suo sistema di uso della sciabola; i suoi metodi erano pratici e scrupolosi ed egli stesso era un superbo spadaccino a cavallo.\nLe Marchant raggiunse il grado di tenente colonnello nel 1797. La sua promozione avvenne per diretta volont\u00e0 del re (Le Marchant mancava dell'influenza famigliare e ricchezza necessarie per avanzare di grado), con il quale Le Marchant aveva sviluppato rapporti amichevoli.\nDopo la sua promozione egli prest\u00f2 servizio come comandante in seconda del 7\u00ba Dragoni leggeri che era comandato da lord Henry Paget. Paget, come conte di Uxbridge, comander\u00e0 poi la cavalleria alleata contro Napoleone a Waterloo. Sebbene i rapporti tra lui e Paget fossero buoni, Le Marchant trovava difficile reggere la compagnia con un pari enormemente ricco e affascinante. Egli quindi si trasfer\u00ec nel suo vecchio reggimento, il 2\u00ba Dragoni della Guardia, diventandone il comandante.\nFondatore del primo Collegio militare britannico.\nEsclusa la scuola per specialisti di artiglieria e ingegneria a Woolwich non esistevano in Gran Bretagna istituti di formazione militare.\nNel 1801, dopo aver superato notevoli opposizioni a causa dei costi, lo schema di Le Marchant per istituire le scuole High Wycombe e Great Marlow per la formazione militare di ufficiali fu approvato dal Parlamento della Gran Bretagna e fu votato uno stanziamento di 30\u00a0000\u00a0sterline per la fondazione di un Real Collegio Militare. Le due scuole originali furono poi \nmesse insieme nel Royal Military College a Sandhurst. Le scuole militari avevano due funzioni: la prima, istruire gli ufficiali come efficienti ufficiali di \"staff\", la seconda l'insegnamento dei pi\u00f9 giovani prima che divenissero ufficiali in servizio.\nLe Marchant fu il primo tenente-governatore del \"college\" e durante i nove anni in cui egli tenne questo incarico, egli addestr\u00f2 molti ufficiali che prestarono poi servizio sotto Wellington nella guerra d'indipendenza spagnola. \u00c8 importante notare che un numero di ufficiali anziani in servizio, come il generale Robert Ballard Long, seguirono i corsi del \"college\" per migliorare le loro conoscenze militari. Questo \"college\" fu uno dei precursori dell'attuale Accademia Reale Militare di Sandhurst, creata nel 1947. Nel 1804 Le Marchant ricevette I ringraziamenti personali di re Giorgio III, che afferm\u00f2: \"Il Paese \u00e8 molto indebitato con voi\".\nGenerale nella guerra d'indipendenza spagnola.\nPromosso maggior generale a Le Marchant fu affidato il comando di una brigata di cavalleria pesante nel 1811, e si distinse molto in numerose azioni. Nello scontro di cavalleria a Villagarcia, l'11 aprile 1812, Le Marchant guid\u00f2 il 2\u00ba Dragoni della Guardia in una carica sul fianco in perfetta sincronia, sconfiggendo due forti colonne di cavalleria francese al comando del generale Charles Lallemand. I francesi stavano attaccando la cavalleria leggera britannica comandata da Stapleton Cotton, che stavano perdendo terreno.\nEgli ottenne il suo maggior successo come comandante di cavalleria nella battaglia di Salamanca il 22 luglio 1812, quando fu ucciso in combattimento. Durante lo sviluppo dell'attacco anglo-portoghese sulla estesa ala sinistra dello schieramento francese, si dice che Wellingtonavesse ordinato a Le Marchant che questi doveva approfittare della prima opportunit\u00e0 favorevole di ingaggiare la fanteria nemica: \"Voi dovete caricare a ogni costo\", furono le sue ultime istruzioni. Facendo seguito all'attacco della 5\u00aa Divisione di fanteria Le Marchant guid\u00f2 il 3\u00b0 e il 4\u00b0 dragoni e il 5\u00b0 dragoni della Guardia in quella che fu forse la pi\u00f9 distruttiva carica operata da una singola brigata di cavalleria nell'intero periodo napoleonico. L'ala sinistra dell'esercito francese era sul punto di venire sconfitta dalla 3\u00aa e 5\u00aa divisione di fanteria anglo-portoghese, quando i dragoni di Le Marchant caricarono e distrussero battaglione dopo battaglione. Molti fanti francesi cercarono protezione della fanteria britannica, per sfuggire alle sciabole dei dragoni. Le Marchant, conscio di aver ottenuto un magnifico successo, stave guidando uno squadrone contro l'ultima formazione di fanteria francese quando fu colpito da una pallottola che gli ruppe la spina dorsale.\nUn dispaccio di Wellington dopo la battaglia diceva: \nEredit\u00e0.\nLe Marchant fu autore di un notevole miglioramento nelle capacit\u00e0 pratiche dell'esercito britannico in campagna militare. Il suo esercizio con la sciabola ha aumentato indubbiamente le capacit\u00e0 combattive della cavalleria britannica. Il collegio militare produsse molti capaci ufficiali di \"staff\", noti in generale come \"Wycombites\", che prestarono servizio in importanti funzioni di \"staff\" nella guerra d'indipendenza spagnola e nella campagna di Waterloo. Egli introdusse anche il concetto che gli ufficiali dovevano essere formalmente addestrati ai loro doveri piuttosto che apprendere i rudimenti della loro professione nel servizio attivo.\nLe Marchant era apprezzato e ammirato nella sua professione da molti dei suoi soldati e ufficiali. Si dice che il Duca di York abbia pianto quando gli fu data la notizia della morte di Le Marchant.\nEgli scrisse numerosi trattati sulle tattiche militari e su altri soggetti bellici, la maggior parte dei quali pubblicati in forma semi-anonima (quelli adottati come regolamenti dell'esercito non furono attribuiti a un singolo autore). Questi comprendevano \"Rules and Regulations of the Sword Exercise\" e \"The Duties of Officers on the Outpost\". Il suo trattato \"An Outline of the General Staff of the Army\" fu presentato al Duca di York nel 1802. Le sue raccomandazioni furono di non adottarlo completamente, ma molti dei suoi suggerimenti lo furono, come l'istituzione dagli \"Staff Corps\" che ebbero un ruolo inestimabile nel funzionamento dell'esercito britannico durante la guerra di indipendenza spagnola.\nJohn Le Marchant fu sepolto sul campo di battaglia ma gli fu eretto un monumento nella Cattedrale di San Paolo a Londra.\nFort Le Marchant, sulla costa settentrionale di Guernsey prende da lui il nome.\nFamiglia.\nJohn Le Marchant spos\u00f2 il on 29 ottobre 1789, Mary, figlia di John Carey di Guernsey. Tutte le testimonianze suggeriscono che Le Marchant fosse stato un marito e un padre affezionati. Mary Le Marchant premor\u00ec al marito, morendo di parto nel 1811. Le Marchant ebbe Quattro figli e sei figlie. Due dei figli, Sir Denis Le Marchant, 1\u00b0 Baronetto e John Le Marchant ottennero pubblici riconoscimenti. Il suo figlio maggiore, Carey, che si distinse nell'Assedio di San Sebasti\u00e1n, mor\u00ec a Saint-Jean-de-Luz per le ferite riportate nell'ultima parte della guerra d'indipendenza spagnola. I figli rimasero orfani alla morte del padre e fu loro accordata una pensione di 1200\u00a0sterline. Il figlio pi\u00f9 piccolo fu affidato a una zia."}
{"id": "8298147", "revid": "1543377", "url": "https://it.wikipedia.org/wiki?curid=8298147", "title": "Renata Bianchi", "text": "Biografia.\nPartecip\u00f2 ai Giochi della XIV Olimpiade nel 1948 e a quelli della XV nel 1952, la prima volta a 22 anni, ma non vinse medaglie olimpiche.\nL'Italia ottenne l'ottavo posto nella competizione a squadre nel 1948 e il sesto nel 1952. Individualmente ottenne il 55\u00ba posto nel completo nel 1952.\nNel 1950 partecip\u00f2 ai Mondiali. Individualmente non vinse medaglie, ma l'Italia vinse la medaglia di bronzo nella competizione a squadre. Individualmente giunse al 18\u00ba posto."}
{"id": "8298151", "revid": "797136", "url": "https://it.wikipedia.org/wiki?curid=8298151", "title": "Robin Singh", "text": "Biografia.\n\u00c8 sposato con l'attrice e regista Lianne Texeira.\nStatistiche.\nPresenze e reti nei club.\n\"Statistiche aggiornate al 18 gennaio 2020.\""}
{"id": "8298152", "revid": "287204", "url": "https://it.wikipedia.org/wiki?curid=8298152", "title": "Johann Elias Schlegel", "text": "Biografia.\nStudi\u00f2 diritto e filosofia a Lipsia, fu professore alla Ritterakademie, accademia militare danese di Sor\u00f8, dal 1748. Fu la personalit\u00e0 pi\u00f9 spiccata nell'ambito dei seguaci, poi ribelli, di Johann Christoph Gottsched. \nFu teorico del teatro, poich\u00e9 nell'introduzione dello studio di Shakespeare in Germania anticip\u00f2 Gotthold Ephraim Lessing, pubblicando nel 1741 il saggio \"Vergleichung Shakespeares und Andreas Gryphs\" che svela la tendenza del teatro britannico al \"\"dramma di carattere\". \nAi tempi della Sturm und Drang, Johann Elias tent\u00f2 di promuovere il connubio fra il teatro tedesco con il modello francese, attraverso i canoni degli autori classici, scrivendo nel 1747 il noto saggio \"Gedanken zur Aufnahme des d\u00e4nischen Theaters\". In sostanza, egli volle rivendicare una maggiore libert\u00e0 dell'artista contro l'imitazione della realt\u00e0 e le formule letterarie tradizionali. \nFra i suoi lavori teatrali si ricorda la tragedia giovanile \"Die Geschwister in Taurien\" (1739), dai toni fortemente classicheggianti; \"Hermann\" (1743), tragedia attenta al recupero della storia patria; \"Canut\" (1746), valido nelle forti caratterizzazioni di personalit\u00e0 attinte dalla storia danese; riproposto pi\u00f9 volte anche in tempi moderni \u00e8 \"Die stumme Sch\u00f6nheit\" (La muta bellezza), una commedia in versi in un atto, pubblicata nel 1747, poi rappresentata ad Amburgo il 5 giugno 1754, considerata una vera preziosit\u00e0 di stile e di tono, se non un vero e proprio capolavoro della scuola teatrale sassone sorta prima dell'avvento di Lessing.\nLa sua biografia venne pubblicata dall'altro fratello, Johann Heinrich Schlegel, a Copenaghen, nel 1770; sempre Johann Heinrich cur\u00f2 anche l'edizione delle opere in 5 volumi, ristampata a Francoforte sul Meno nel 1971."}
{"id": "8298155", "revid": "27723", "url": "https://it.wikipedia.org/wiki?curid=8298155", "title": "Stazione di Cona F.C.", "text": ""}
{"id": "8298156", "revid": "21583", "url": "https://it.wikipedia.org/wiki?curid=8298156", "title": "Un uomo brizzolato e le due amanti", "text": "Un uomo brizzolato e le due amanti (in greco \"'\u1f08\u03bd\u1f74\u03c1 \u03bc\u03b5\u03c3\u03b1\u03b9\u03c0\u03cc\u03bb\u03b9\u03bf\u03c2 \u03ba\u03b1\u1f76 \u03b4\u03cd\u03bf \u1f10\u03c1\u03c9\u03bc\u03ad\u03bd\u03b1\u03c2\", \"An\u0113r mesaipolias kai duo er\u014dmenas\"), conosciuta anche come Un uomo di mezz'et\u00e0 e le due amanti o Un uomo brizzolato e le due donne, \u00e8 la favola XXXI di Esopo.\nTrama.\nUn uomo brizzolato aveva due amanti, una pi\u00f9 vecchia e una pi\u00f9 giovane. La pi\u00f9 anziana, vergognandosi di stare insieme ad un uomo pi\u00f9 giovane, quando lui veniva da lei, gli toglieva i capelli neri. La pi\u00f9 giovane, volendo nascondere di avere un amante pi\u00f9 vecchio, gli strappava i capelli bianchi. Cos\u00ec accade che l'uomo, essendogli strappati i capelli da entrambe, diventava pelato.\nMorale.\nLa favola insegna che l'anomalo \u00e8 dannoso.\nAdattamenti.\nLa favola, come altri racconti di Esopo e di Fedro, \u00e8 stata riadattata da Jean de La Fontaine in una poesia, nota come \"Un uomo stagionato e le due Amanti\", la numero XVII della sua prima raccolta."}
{"id": "8298159", "revid": "1149807", "url": "https://it.wikipedia.org/wiki?curid=8298159", "title": "Sakuta Azusagawa", "text": ""}
{"id": "8298164", "revid": "287204", "url": "https://it.wikipedia.org/wiki?curid=8298164", "title": "Australian Open 2020 - Sommario giorno per giorno", "text": ""}
{"id": "8298167", "revid": "767487", "url": "https://it.wikipedia.org/wiki?curid=8298167", "title": "Casa di Febo Brigotti", "text": "La casa di Febo Brigotti \u00e8 un palazzetto rinascimentale ricostruito situato in via dei Corridori 44, nel rione Borgo di Roma. \nStoria.\nOriginariamente situato in Borgo Nuovo 106-107, fu la residenza di Febo Brigotti, un medico al servizio di papa Paolo III (ma secondo Ludwig von Pastor di papa Leone X) nella prima met\u00e0 del XVI secolo. Lungo Borgo Nuovo la casa, che fu eretta prima della costruzione della strada nel 1499, confinava a ovest con il palazzo Jacopo da Brescia. L'attuale edificio \u00e8 una ricostruzione dell'originale, demolito insieme al resto della Spina di Borgo negli anni '30 durante i lavori per l'apertura di via della Conciliazione.\nArchitettura.\nLa facciata ricostruita, sul retro di palazzo Rusticucci-Accoramboni, si presenta con semplici finestre rettangolari con un portale ad arco incorniciato in travertino con un'iscrizione che rivela il motto del proprietario, \"OB FIDEM ET CHLIENTELA\" (\"Per la fede e la clientela\"). L'edificio originale aveva anche un'altra iscrizione sopra l'epistilio, \"PHOEBUS BRIGOCTUS MEDICUS\"."}
{"id": "8298169", "revid": "767487", "url": "https://it.wikipedia.org/wiki?curid=8298169", "title": "Ildebrando II Aldobrandeschi", "text": "Biografia.\nEsponente di una famiglia della media aristocrazia lucchese del IX secolo, era figlio di Eriprando, vassallo imperiale; suo fratello maggiore Geremia fu vescovo di Lucca dall'852, e sono documentati almeno altri due fratelli, Eriprando II e Ademari, anch'essi vassalli imperiali.\nFu il primo membro della famiglia a possedere il titolo di conte, come testimoniato dal suo intervento a un placito del dicembre 857 presieduto dal padre e dal vescovo Giovanni. Ildebrando esercit\u00f2 la sua funzione comitale su un vasto territorio della Tuscia meridionale, presumibilmente i territori di Populonia, Roselle e Sovana, distretti residui delle \"iudiciariae\" di matrice longobarda, nei cosiddetti \"fines Maritimenses\".\nPrese parte a un placito dell'871 in cui assistette il vescovo nell'opera di recupero dei beni ecclesiastici perduti, figurando al fianco dei vescovi Oschiso di Pistoia e Platone di Pisa, del marchese Adalberto I e il vescovo eletto di Firenze Andrea.\nIldebrando segn\u00f2 definitivamente il passaggio della famiglia \u00abdalla media aristocrazia lucchese ai vertici dell'\u00e9lite toscana (e italica)\u00bb. Dall'analisi delle sue transizioni e acquisizioni emerge un impegno costante nell'accrescere il proprio patrimonio, concentrando i suoi beni in due aree, quella a nord della citt\u00e0 di Lucca, e quella di competenza comitale nei distretti maremmani. Il suo progressivo scollamento dall'area di influenza lucchese \u00e8 probabilmente la causa del diradarsi della sua presenza nelle fonti di fine secolo.\n\u00c8 possibile datare la sua morte tra il febbraio 899 e il giugno 901.\nNella letteratura e nella cronachistica medievale.\nIldebrando II risulta menzionato anche in alcuni testi letterari e cronache del X secolo che lo pongono al centro delle lotte tra i pretendenti alla corona d'Italia, sostenendo Guido II di Spoleto contro Berengario. Nonostante sia sempre citato come personaggio secondario, \u00e8 ricordato come un conte molto potente, posto sempre in rapporto di parit\u00e0 e mai in subordine con gli altri signori della Tuscia e del centro Italia.\nNelle \"Gesta Berengarii Imperatoris\" di un anonimo autore intento a celebrare Berengario, il conte \"Ildeprandus\" appare a capo dei \"Thyrreni\" (i toscani) in sostegno di Guido nella battaglia della Trebbia dell'889; alla visione dei propri compagni in fuga, il conte li esorta a farsi coraggio e affrontare il nemico, gridando: \u00ab\"Perstate, sodales; / quid fugitis? Spectate, virum si pellere ferro / forte queam! Similes artus creatrix / huic dedid, ac similis sustentat viscera sanguis.\"\u00bb (\"Liber II\", 245\u2013249). Ingaggiato uno scontro individuale con Berengario, Ildebrando lo ferisce scagliandogli una lancia che lo colpisce al femore, costringendolo alla fuga. Secondo il glossatore del manoscritto, a ferire Berengario fu invece Alberico di Spoleto e non Ildebrando.\nNegli \"Annales Fuldenses\" si legge di come dopo la discesa in Italia di Arnolfo di Carinzia e la conquista di Bergamo (894), i grandi di Tuscia (\u00ab\"primores itaque marchenses\"\u00bb), consci dell'ormai fine di Guido di Spoleto, si recassero dal nuovo re \u00ab\"praesumptuosese inbeneficiari ultra modum iactantes\"\u00bb, finendo per essere imprigionati; tra di loro figura anche \"Hildibrandus\".\nLiutprando di Cremona racconta invece nella sua \"Antapodosis\" di come Adalberto, marchese di Tuscia, e \u00ab\"Ildeprandus, praepotens comes\"\u00bb (\u00abpotentissimo conte\u00bb), si ribellarono a Lamberto II di Spoleto mettendo insieme un grande esercito e recandosi a Pavia. Avvertito dell'arrivo dei toscani quando questi stavano attraversando il monte Bardone, Lamberto prefer\u00ec attaccarli di sorpresa durante la notte, riuscendo a infliggere loro una grave sconfitta: Ildebrando sopravvisse e si dette alla fuga, abbandonando Adalberto, come scrive Liutprando, nascosto dentro una stalla."}
{"id": "8298187", "revid": "363629", "url": "https://it.wikipedia.org/wiki?curid=8298187", "title": "Respiro", "text": ""}
{"id": "8298192", "revid": "404449", "url": "https://it.wikipedia.org/wiki?curid=8298192", "title": "Ildebrando Aldobrandeschi", "text": ""}
{"id": "8298193", "revid": "122777005", "url": "https://it.wikipedia.org/wiki?curid=8298193", "title": "Ernesto Drago", "text": "Biografia.\nLaureatosi in fisica all'Universit\u00e0 di Catania nel 1898 con Giovan Pietro Grimaldi, ne divenne subito dopo assistente alla cattedra di fisica sperimentale, incarico che mantenne fino al 1902, quando pass\u00f2 all'insegnamento nelle scuole pubbliche.\nIn questi anni, tuttavia, non abbandon\u00f2 mai la ricerca fisica attiva, compiendo studi e ricerche sperimentali, perlopi\u00f9 riguardanti l'elettromagnetismo e l'ottica dei mezzi continui, sia presso i vari laboratori delle scuole in cui insegnava che all'Istituto di Fisica dell'Universit\u00e0 di Catania, dove, nel 1910, riassunse il ruolo di assistente di fisica sperimentale, conseguendone la libera docenza nel 1912, quindi tenne pure vari incarichi di insegnamento universitari.\nNel 1914, per i suoi lavori sperimentali, ricevette un premio dall'Accademia Nazionale dei Lincei.\nNel 1918, alla morte di Grimaldi, ne assunse la cattedra di fisica sperimentale, nonch\u00e9 la direzione dell'Istituto di Fisica dell'universit\u00e0 etnea. Dal 1923 fino alla morte prematura, avvenuta nel luglio del 1929, tenne pure l'insegnamento di fisica superiore. La sua cattedra di fisica sperimentale fu poi retta da Antonio Carrelli fino al 1934 quando, trasferitosi all'Universit\u00e0 di Napoli, venne assunta da Orazio Specchia (1890-1961), che la resse fino al 1942 (quando pass\u00f2 all'Universit\u00e0 di Pavia), subentrandogli Giuseppe Cocconi, quindi Renato Ricamo nel 1954."}
{"id": "8298194", "revid": "404449", "url": "https://it.wikipedia.org/wiki?curid=8298194", "title": "Ildebrandino Aldobrandeschi", "text": ""}
{"id": "8298211", "revid": "1305772", "url": "https://it.wikipedia.org/wiki?curid=8298211", "title": "Jozef Kostka", "text": "Biografia.\nImpar\u00f2 il mestiere di ceramista da suo zio Ferdi\u0161 Kostka.\nDal 1932 al 1937 frequent\u00f2 l'Alta scuola artistico-industriale di Praga. Dal 1938 al 1939 studi\u00f2 all\"\u00c9cole des Beaux-Arts\" di Parigi.\nDal 1940 al 1949 insegn\u00f2 modellazione all'Alta scuola tecnica slovacca. Questo istituto era l'antesignano dell'Alta scuola di arti figurative, di cui nel 1949 Jozef Kostka fu uno degli iniziatori. Insieme con Rudolf Pribi\u0161 form\u00f2 una generazione di scultori slovacchi: Jozef Jankovi\u010d, Juraj Meli\u0161, Mari\u00e1n Huba, Peter Roller, Jozef Brezany. Nel suo laboratorio lavor\u00f2 per due anni come assistente lo scultore Just\u00edn Hr\u010dka. Dovette abbandonare la scuola per la pressione della normalizzazione.\nOpera.\nLa produzione di Kostka \u00e8 in maggior parte figurativa, affronta i principi della figurazione come erano stati formulati da Auguste Rodin. Ma soprattutto negli anni 1960, tendeva anche a forme archetipiche di astrazione seguendo l'eredit\u00e0 di Constantin Br\u00e2ncu\u0219i. In questo suo periodo, Kostka mostr\u00f2 pienamente il suo senso della materia e l'approccio sentimentale o persino lirico del processo di creazione della scultura.\nFu creatore di molti monumenti, per esempio il Monumento alla liberazione a Bratislava (1946 - 1949). Il monumento all'Insurrezione nazionale slovacca a Partiz\u00e1nske (1946\u20131950) \u00e8 uno dei migliori monumenti con questo soggetto. Nel 1957 partecip\u00f2 alla Biennale Internazionale di San Paolo. All'Esposizione universale di Bruxelles del 1958 gli fu assegnata una medaglia d'argento per il rilievo \"Sulla riva del fiume\", nello stesso anno partecip\u00f2 alla Biennale di Venezia.\nFu anche autore delle statue delle Grazie allo Slav\u00edn di Bratislava (1963) e della scultura \"Primavera slovacca\", nonch\u00e9 di un monumento a \u013dudov\u00edt \u0160t\u00far a Modra (1964). Fra il 1966 e il 1968 intraprese viaggi di studio in Inghilterra, in Francia e in Italia. Fu uno dei vincitori del premio Cypri\u00e1n Majern\u00edk nel 1963 e lo Stato gli confer\u00ec il titolo di Artista nazionale nel 1967.\nNonostante il periodo difficile in cui visse, riusc\u00ec a mantenere la sua personale credibilit\u00e0 morale."}
{"id": "8298215", "revid": "287204", "url": "https://it.wikipedia.org/wiki?curid=8298215", "title": "Sings for Playboys", "text": "Sings for Playboys \u00e8 un album discografico della cantante jazz statunitense Beverly Kenney, pubblicato dalla casa discografica Decca Records nell'agosto del 1958."}
{"id": "8298218", "revid": "785863", "url": "https://it.wikipedia.org/wiki?curid=8298218", "title": "Documento Film", "text": ""}
{"id": "8298219", "revid": "785863", "url": "https://it.wikipedia.org/wiki?curid=8298219", "title": "Dino De Laurentiis Distribuzione", "text": ""}
{"id": "8298223", "revid": "125367163", "url": "https://it.wikipedia.org/wiki?curid=8298223", "title": "Uccisione di Giovanni Firrao", "text": "Luccisione di Giovanni Firrao avvenne ad Altamura il 10 maggio 1799. La sua morte ebbe luogo durante l'evento noto come la Rivoluzione altamurana, nel contesto della Repubblica Napoletana del 1799. In particolare, l'uccisione ebbe luogo poco dopo la presa di Altamura da parte dei sanfedisti, capeggiati dal cardinale Fabrizio Ruffo.\nStando a quanto riportato da Domenico Sacchinelli (che per\u00f2 confonde parecchi nomi e particolari nella sua cronaca, scritta diversi anni dopo), l'uccisione si sarebbe consumata nel largo di San Domenico (all'esterno di Porta Matera), nel quale venivano accumulati i proventi del saccheggio della citt\u00e0.\nL'individuazione della persona che uccise il giovane ha interessato molto gli storici e gli esperti di storia locale, dal momento che probabilmente fu il cardinale Fabrizio Ruffo in persona a ucciderlo con la sua pistola. In particolare, la questione \u00e8 stata approfondita dagli storici Ottavio Serena, Vincenzo Vicenti e Giuseppe Bolognese.\nGli antefatti.\nGiovanni Firrao era figlio dell'ex-sindaco di Matera Marzio Firrao e della nobildonna altamurana Cornelia Azzilonna. Quando fu proclamata la Repubblica Napoletana del 1799, Giovanni Firrao studiava a Napoli e, proprio in questa citt\u00e0, simpatizz\u00f2 per gli ideali giacobini. In questo periodo fu in stretta amicizia con un altro giovane altamurano, Domenico Notarpietro. Entrambi si tagliarono i capelli \"alla giacobina\" e si vestirono in abiti repubblicani, ritornando a Matera con tale aspetto.\nA Matera, Giovanni Firrao si fece notare per le sue idee repubblicane, forse anche per fare colpo sulla sua innamorata Maria Antonietta Firrao (che era anche sua cugina). Nella citt\u00e0, per\u00f2, la situazione cambi\u00f2 improvvisamente e, da repubblicana, la citt\u00e0 assunse un orientamento filoborbonico; questo ebbe una ripercussione diretta sulla vita di Giovanni Firrao e del suo amico Notarpietro, i quali cominciarono a subire delle minacce per via dell'atteggiamento mostrato e per i loro capelli rasi \"alla giacobina\". Domenico Notarpietro si rifugi\u00f2 subito nella sua citt\u00e0, Altamura, seguito poi dallo stesso Giovanni Firrao con padre e fratelli.\nL'uccisione.\nRicostruzione di Ottavio Serena.\nSecondo la tesi pi\u00f9 accreditata, sostenuta tra gli altri da Ottavio Serena, una volta che Ruffo entr\u00f2 in citt\u00e0, fece cercare dappertutto Giovanni Firrao, il quale cerc\u00f2 di nascondersi e si mise un codino posticcio per evitare di essere riconosciuto. Una volta trovato, il giovane fu trascinato con suo padre e i suoi fratelli al cospetto di Ruffo il quale, avendo notato che il codino del giovane era posticcio, estrasse la pistola e lo uccise di persona sotto gli occhi del padre e dei fratelli.\nInoltre, Ottavio Serena (il quale ben conosceva e utilizzava i metodi della moderna indagine storiografica), in una lettera ad Alexandre Dumas del 1863, asserisce di aver udito le testimonianze di coloro che furono presenti e, pi\u00f9 di tutto, la testimonianza del fratello di Giovanni Firrao, testimone diretto dei fatti e che all'epoca di Serena era ancora vivo. Queste testimonianze asserivano che a uccidere il giovane era stato Ruffo in persona. \nSecondo Ottavio Serena, il sanfedista Domenico Sacchinelli riport\u00f2 un'informazione errata perch\u00e9 aveva \"interesse a spargere per lo meno il dubbio intorno a un fatto che, ove un giorno fosse stato svelato, avrebbe mostrato quale cuore di tigre chiudesse nel petto Fabrizio cardinal Ruffo\".\nLa versione \u00e8 confermata anche dall'anonimo altamurano e dalla cronaca del Rotunno, entrambe attendibili.\nNel racconto dell'anonimo altamurano si afferma che uno sconsiderato padre port\u00f2 il figlio davanti a Ruffo e quest'ultimo lo uccise sparandogli alle spalle mentre il ragazzo chiedeva piet\u00e0; il ragazzo mor\u00ec ai suoi piedi.\nRicostruzione di Domenico Sacchinelli.\nDomenico Sacchinelli, che segu\u00ec Ruffo e i sanfedisti durante i fatti del 1799, all'interno delle sue memorie racconta una storia leggermente diversa. In particolare, scrisse che il giovane fu trovato nascosto nella citt\u00e0 di Altamura dai sanfedisti e fu trascinato al cospetto di Fabrizio Ruffo. Mentre si metteva in posizione di supplica davanti a Ruffo, un parente dell'ingegnere Olivieri (fatto prigioniero e ucciso dagli altamurani) volle vendicarsi e gli spar\u00f2. Domenico Sacchinelli scrisse che l'assassino era un certo G.L. (sono fornite solo le iniziali).\nSecondo lo studioso Giuseppe Bolognese, la versione di Sacchinelli sarebbe confermata dalla cronaca del Genco, il quale parla della cattura di un ingegnere di Sant'Agata di Sinopoli (forse Sant'Agata del Bianco) che \"seco avea condotto un giovane figlio e sei altri patriotti...\".\nDomenico Sacchinelli fornisce solo le iniziali del presunto assassino; le ragioni di ci\u00f2 non sono ancora chiare. Forse voleva proteggere l'identit\u00e0 dell'assassino per paura di una vendetta oppure si tratta di una menzogna. Ottavio Serena fa notare come la versione di Sacchinelli (contenuta peraltro in un'opera pubblicata a 37 anni di distanza e pertanto poco attendibile) sia inverosimile, dal momento che sbaglia le generalit\u00e0 della persona uccisa: non era il vecchio conte Filo ma il giovane Giovanni Firrao. Inoltre Giovanni Firrao era inginocchiato di fronte a Ruffo e se qualcuno avesse sparato da quella posizione, avrebbe rischiato di colpire Ruffo stesso. Secondo lo stesso Serena, Sacchinelli dimentica e confonde parecchi avvenimenti e nomi, ma sembra ricordare bene l'evento dell'uccisione del giovane, forse perch\u00e9 fu Ruffo in persona a ucciderlo. Nell'opera di Sacchinelli, sono inoltre rinvenibili numerose altre imprecisioni e tentativi di \"edulcorare\" la figura di Ruffo.\nRicostruzione di Vincenzo Vicenti.\nAltre fonti ipotizzano che a uccidere o a far uccidere Giovanni Firrao doveva essere qualcuno interessato alla sua morte. Una persona interessata a eliminare Giovanni Firrao era probabilmente il canonico D. Antonio d'Epiro, suo parente, giunto a Matera con i sanfedisti e a capo dell'avanguardia di Ruffo. Il canonico d'Epiro fu ospitato a Matera dallo zio Giambattista Firrao, dove conobbe sua figlia Maria Antonia. Il canonico d'Epiro chiese allora la mano della ragazza a nome di suo fratello Muzio d'Epiro, ma seppe che Maria Antonia era gi\u00e0 impegnata con l'altro cugino Giovanni Firrao. Quindi il canonico conosceva bene le relazioni sentimentali del giovane ucciso.\nSecondo la versione pi\u00f9 accreditata, il canonico d'Epiro avrebbe fatto cercare e trascinato davanti a Ruffo Giovanni Firrao, suo padre e i suoi fratelli e lo avrebbe ucciso. Oppure, pi\u00f9 verosimilmente e compatibilmente con le altre cronache di cui sopra, Fabrizio Ruffo l'avrebbe ucciso, su richiesta del canonico d'Epiro. Una volta eliminato l'ostacolo, il 7 novembre 1799 Maria Antonia si rassegn\u00f2 a sposare Muzio d'Epiro, come aveva desiderato il canonico d'Epiro.\nCome riportato da Vitangelo Bisceglia, gi\u00e0 dai primissimi giorni in cui fu occupata Altamura fu istituita una sorta di tribunale nel \"Convento de' Padri Conventuali\" (Convento di Sant'Antonio) con a capo Francesco Ruffo (fratello di Fabrizio), il consigliere Fiore, \"assessore del Porporato\" e \"il tesoriere generale D. Pasquale Versace\". Dal momento che la citt\u00e0 era semivuota, la prima fonte di informazioni sui responsabili dei fatti avvenuti ad Altamura furono i materani. Scrive Bisceglia che \"essi aveano un libro, dettato dall'odio materano, in cui erano scritti i nomi de' Giacobini altamurani\" e lo stesso Bisceglia afferma di avere dei dubbi sulla veridicit\u00e0 di tali accuse, dal momento che \"posso [...] assicurare che molti degli annotati sono stati sempre fedeli vassalli del Re\". Altra fonte di informazioni furono le testimonianze di Attanasio Calderini (che subito si dichiar\u00f2 realista davanti a Ruffo).\n\u00c8 anche poco chiaro il motivo per cui i Firrao non scapparono dalla citt\u00e0 insieme alla maggior parte degli altamurani prima dell'entrata delle truppe sanfediste in citt\u00e0. Forse, il padre Marzio Firrao non volle seguirli dal momento che lui e gli altri figli erano rimasti fedeli sostenitori dei Borbone e pertanto speravano nella grazia del cardinale Ruffo.\nDettagli sulla cattura.\nSu alcuni aspetti, le fonti sono discordi. In particolare, alcune fonti affermano che fu Ruffo a far cercare Giovanni Firrao dentro Altamura, mentre secondo altre fonti (la cronaca dell'anonimo altamurano), fu il padre, Marzio Firrao, a presentarsi di sua spontanea volont\u00e0 con i figli al cospetto di Ruffo."}
{"id": "8298228", "revid": "1543377", "url": "https://it.wikipedia.org/wiki?curid=8298228", "title": "Battaglia di Timor", "text": "La battaglia di Timor si svolse tra il 19 febbraio 1942 e il 19 febbraio 1943 nell'isola di Timor durante i pi\u00f9 vasti eventi della campagna delle Indie orientali olandesi della seconda guerra mondiale.\nLa met\u00e0 occidentale dell'isola di Timor era un possedimento dei Paesi Bassi come parte delle Indie orientali olandesi, e con l'entrata in guerra dell'Impero giapponese nel dicembre 1941 era divenuta una base aerea avanzata degli Alleati a difesa degli approcci all'Australia; un contingente australiano era stato inviato a rinforzare la guarnigione olandese, andando a occupare anche la met\u00e0 orientale dell'isola che all'epoca era un possedimento coloniale del neutrale Portogallo.\nNella notte tra il 19 e 20 febbraio 1942 truppe giapponesi lanciarono l'invasione dell'isola, con sbarchi anfibi e lanci di paracadutisti; numericamente sopraffatte, le forze australiano-olandesi furono in gran parte costrette alla resa, ma un contingente australiano riusc\u00ec a rifugiarsi sulle montagne della parte sud-orientale dell'isola e continuare una lotta di guerriglia contro gli occupanti nipponici. Per mesi gli australiani portarono avanti imboscate, incursioni e sabotaggi ai danni delle unit\u00e0 giapponesi; la popolazione civile e le autorit\u00e0 coloniali portoghesi, sottoposte a un durissimo regime di occupazione da parte dei giapponesi, appoggiarono in vario modo le attivit\u00e0 di guerriglia degli australiani, riforniti per via aerea e navale dalla madrepatria. Con gli Alleati sotto forte pressione sul fronte della Nuova Guinea, alla fine il comando australiano decise di ritirare le sue ultime unit\u00e0 da Timor, operazione portata a termine nel febbraio 1943.\nAntefatti.\nLa Sparrow Force.\nAlla fine del 1941, l'isola di Timor nell'arcipelago malese era politicamente suddivisa tra due distinte potenze coloniali: la parte orientale dell'isola, con capoluogo Dili, era una colonia del Portogallo (Timor portoghese) mentre la parte occidentale, con centro amministrativo a Kupang, era parte delle Indie orientali olandesi (Timor Ovest); la piccola enclave portoghese di Ocussi si trovava all'interno della zona olandese dell'isola.\nL'isola era poco presidiata: la guarnigione olandese, incentrata a Kupang, ammontava a circa 500 uomini dell'Esercito delle Indie Orientali, mentre il presidio portoghese di Dili ammontava a circa 150 soldati.. Nel febbraio 1941 i governi di Australia e Paesi Bassi siglarono un accordo in base al quale, se l'Impero giapponese in quel momento ancora neutrale fosse sceso in guerra a fianco delle Potenze dell'Asse, gli australiani avrebbero fornito un contingente di truppe e aerei da combattimento per presidiare Timor; il Portogallo, sotto pressioni diplomatiche da parte dei giapponesi, decise invece di mantenere la pi\u00f9 rigida neutralit\u00e0 tra le parti in guerra. In base agli accordi, quindi, subito dopo l' attacco di Pearl Harbor una piccola forza di spedizione australiana denominata Sparrow Force arriv\u00f2 a Kupang il 12 dicembre 1941; nel mentre, due simili contingenti australiani designati Gull Force e Lark Force furono inviati a rinforzare le guarnigioni di Ambon e Rabaul.\nLa Sparrow Force era inizialmente agli ordini del tenente colonnello William Leggatt, e includeva un battaglione di fanteria (il 2/40th Battalion), la 2nd Independent Company (un'unit\u00e0 tipo commandos agli ordini del maggiore Alexander Spence) e una batteria di artiglieria costiera; in totale, i soldati australiani ammontavano a 1.400. Queste unit\u00e0 rinforzarono il presidio olandese di Timor, al comando del tenente colonnello Nico van Straten, il quale includeva il \"Battaglione di guarnigione di Timor e dipendenze\", una compagnia del VIII Battaglione di fanteria, una compagnia di riservisti, un plotone mitragliatrici e una batteria di artiglieria. Il supporto aereo proveniva da dodici bombardieri leggeri Lockheed Hudson del No. 2 Squadron della Royal Australian Air Force (RAAF). La Sparrow Force venne inizialmente dislocata attorno a Kupang e a presidio dello strategico campo di aviazione di Penfui nell'angolo sud-occidentale dell'isola, ma altre unit\u00e0 furono dislocate nelle localit\u00e0 di Klapalima, Usapa Besar e Babau con una base di rifornimento situata ancora pi\u00f9 a est a Champlong.\nAnche dopo l'entrata in guerra del Giappone il Portogallo si rifiut\u00f2 categoricamente di abbandonare la sua neutralit\u00e0 e di cooperare con gli Alleati, pianificando piuttosto di rafforzare la guarnigione della sua met\u00e0 di Timor inviando un contingente di 800 uomini dalla colonia del Mozambico portoghese. Il rifiuto di cooperare da parte del governo di Lisbona lasciava il fianco orientale degli Alleati pericolosamente scoperto, e il 17 dicembre una forza combinata olandese-australiana invase e occup\u00f2 la parte portoghese di Timor. Il primo ministro portoghese Ant\u00f3nio de Oliveira Salazar avanz\u00f2 formali protese diplomatiche presso i governi alleati per questa violazione della neutralit\u00e0, e il locale governatore portoghese Manuel de Abreu Ferreira de Carvalho si proclam\u00f2 prigioniero degli occupanti; ad ogni modo, il piccolo presidio portoghese non oppose alcuna resistenza armata all'invasione, la popolazione locale si dimostr\u00f2 generalmente benevola con gli Alleati e le autorit\u00e0 locali iniziarono una tacita cooperazione con gli occupanti. La maggior parte delle truppe olandesi e un plotone della 2nd Independent Company furono schierate nella zona portoghese di Timor, dispiegate in una serie di piccoli distaccamenti in lungo e in largo per il territorio.\nLa parte portoghese di Timor non era originariamente inclusa nei progetti di invasione delle forze giapponesi, ma la mossa degli australiano-olandesi port\u00f2 l'alto comando di Tokyo a pianificare l'occupazione anche di essa. I governi portoghese e britannico raggiunsero un accordo in base al quale le unit\u00e0 alleate si sarebbero ritirate da Timor est non appena i rinforzi portoghesi fossero arrivati dal Mozambico; il contingente di rinforzo salp\u00f2 da Louren\u00e7o Marques il 28 gennaio 1942, ma l'invasione giapponese giunse ben prima del suo arrivo.\nPreludio all'invasione.\nNel gennaio 1942, le forze alleate dislocate a Timor costituivano un collegamento chiave tra l'Australia e i possedimenti olandesi, parte dell'American-British-Dutch-Australian Command sotto il comando del generale britannico Archibald Wavell; l'aeroporto di Penfui costituiva un collegamenti vitale per le forze statunitensi impiegate in combattimento contro i giapponesi nelle Filippine. Uno stato maggiore australiano arriv\u00f2 a Kupang il 12 febbraio 1942, e il generale di brigata William Veale divenne il nuovo comandante in capo delle forze alleate nell'isola; per quella data, tuttavia, molti dei membri originari della Sparrow Force erano stati messi fuori combattimento dalla malaria e dalle altre malattie favorite dal clima tropicale dell'isola.\nPenfui fu bombardata da aerei giapponesi il 26 e il 30 gennaio, ma queste incursioni furono contrastate di caccia Curtiss P-40 Warhawk dell'United States Army Air Forces che decollavano dalla non distante base di Darwin in Australia. Pi\u00f9 avanti alla fine del mese, giunsero a rinforzo della guarnigione altri 500 soldati olandesi e una batteria di cannoni antiaerei britannici, con altre truppe australiane e statunitensi pronte a essere sbarcate nel mese di febbraio\nLa morsa su Timor si stava per\u00f2 stringendo. Il 23 gennaio i giapponesi avevano conquistato Rabaul e il 3 febbraio seguente presero anche Ambon, distruggendo tanto la Gull Force quanto la Lark Force; il 16 febbraio, invece, un convoglio di rifornimenti alleato diretto a Kupang fin\u00ec sotto un violento attacco aereo giapponese, dovendo invertire la rotta e rientrare a Darwin senza aver scaricato alcun equipaggiamento a destinazione. Divenne evidente che la Sparrow Force non era pi\u00f9 rinforzabile, e che i giapponesi erano pronti al loro prossimo passo nella conquista delle Indie olandesi.\nLa battaglia.\nGli sbarchi a Dili.\nNella notte tra il 19 e il 20 febbraio, 1.500 soldati del 228\u00ba Reggimento fanteria dell'Esercito imperiale giapponese al comando del colonnello Sadashichi Doi iniziarono a sbarcare attorno a Dili nella zona portoghese di Timor; la forza di invasione giapponese venne scambiata inizialmente per le navi trasportanti i rinforzi portoghesi salpati dal Mozambico, e gli Alleati furono colti completamente di sorpresa dall'attacco: ad ogni modo, gli australiano-olandesi erano ben preparati e la guarnigione di Dili inizi\u00f2 un'ordinata ritirata nelle regioni dell'interno coperta da una sezione di 18 uomini della 2nd Independent Company stazionata all'aeroporto della citt\u00e0. Secondo i resoconti australiani, i commandos uccisero circa 200 soldati nipponici nel corso della prima ora di scontri, per quanto i rapporti giapponesi riferirono di non pi\u00f9 di sette perdite.\nUn altro gruppo di commandos australiani, la No. 7 Section, fu meno fortunata, finendo con l'incappare per caso in un blocco stradale dei giapponesi; secondo lo storico Brad Manera, nonostante si fossero arresi tutti gli australiani tranne uno furono massacrati dai giapponesi. Numericamente sopraffatti, gli australiani superstiti si ritirarono verso sud ed est sulle montagne dell'interno, mentre Van Straten e 200 soldati olandesi ripiegarono verso sud-ovest alla volta di Timor Ovest.\nGli sbarchi a Timor Ovest.\nMentre erano in corso gli sbarchi a Timor, le truppe alleate nella met\u00e0 occidentale dell'isola subirono pesanti attacchi aerei giapponesi, che spinsero infine il piccolo distaccamento di velivoli della RAAF a decollare alla volta dell'Australia. Il posto di comando del generale Veale era collocato all'aeroporto di Penfui a est di Kupang, difeso dalla Compagnia C del 2/40th Battalion e dalla batteria antiaerea britannica, con il resto del battaglione australiano schierato a difesa delle spiagge a nord-est di Kupang e alcuni reparti olandesi a ovest della citt\u00e0; la riserva era rappresentata dalla Compagnia D del 2/40th Battalion, di base all'intero di Kupang stessa, mentre le unit\u00e0 logistiche del battaglione erano situate nella cittadina di Babau pi\u00f9 a est.\nI bombardamenti furono seguiti dallo sbarco alle prime luci dell'alba del corpo centrale delle forze del colonnello Doi, due battaglioni del 228\u00ba Reggimento giapponese e della 1\u00aa Kaigun Tokubetsu Rikusentai di Kure (la fanteria di marina nipponica), per un totale di 4.600 uomini appoggiati da cinque tankette Type 94 TK; i giapponesi presero terra incontrastati lungo l'indifesa costa sud occidentale dell'isola, e iniziarono a muovere verso nord in tre colonne tagliando fuori i reparti olandesi schierati a occidente e attaccando le postazioni del 2/40th Battalion australiano a difesa di Penfui. Una compagnia giapponese si apr\u00ec la strada in direzione nord-est verso Usua, al fine di tagliare la via di ritirata delle truppe alleate; in risposta, il quartier generale della Sparrow Force fu subito spostato pi\u00f9 a est, a Champlong.\nAllo sbarco anfibio dei reparti giapponesi fece seguito l'arrivo di un contingente di paracadutisti. Alle 06:00 del 20 febbraio decollarono dalla base di Kendari 28 aerei da trasporto Kawasaki Ki-56 con a bordo 308 paracadutisti della 3\u00aa Kaigun Tokubetsu Rikusentai di Yokosuka (3\u00aa Yokosuka KTR) agli ordini del capitano di corvetta Koichi Fukumi; il loro obiettivo era l'aeroporto di Penfui, ma a differenza che nella battaglia di Manado nel gennaio precedente (dove i paracadutisti nipponici si erano lanciati direttamente su un campo d'aviazione subendo per\u00f2 pesanti perdite negli scontri con i difensori) i membri della 3\u00aa Yokosuka KTR si sarebbero paracadutati a una certa distanza dall'obiettivo e avrebbero poi raggiunto Penfui a piedi. Dopo un volo di 675 chilometri (l'operazione aviotrasportata a pi\u00f9 lunga distanza mai tentata dai giapponesi), i paracadutisti di Fukumi si lanciarono incontrastati alle 10:00 in un tratto pianeggiante tra le cittadine di Babau e Usua, 17 chilometri a nord-est di Penfui; dopo essersi radunati, alle 11:00 i paracadutisti si misero in marcia lungo la strada costiera che conduceva a Kupang, entrando subito in contatto con le unit\u00e0 di retrovia australiane acquartierate a Babau.\nLeggatt ordin\u00f2 ai reparti australiani di distruggere l'aeroporto di Penfui e di ripiegare in direzione est, ma la via di ritirata degli Alleati alla volta di Champlong era tagliata dall'arrivo dei paracadutisti giapponesi. La Compagnia D fu lanciata alle 14:30 in un contrattacco contro i paracadutisti a Babau, che culmin\u00f2 in una carica alla baionetta e in duri scontri corpo a corpo; i giapponesi furono respinti dopo aver subito 22 morti e 30 feriti, e il capitano Fukumi decise di lasciare la strada e di aggirare le postazioni australiane da sud-ovest inoltrandosi nella giungla dell'interno. Alle 10:00 del 21 febbraio altri 26 aerei da trasporto lanciarono un secondo scaglione di 323 paracadutisti della 3\u00aa Yokosuka KTR nella stessa zona di lancio tra Babau e Usua; anche questo secondo contingente entr\u00f2 in contatto con la Compagnia D a Babau, e si ritir\u00f2 nella giungla per unirsi agli uomini di Fukumi dopo aver subito 14 morti e quattro feriti.\nDopo una difficile marcia attraverso la giungla, i paracadutisti di Fukumi raggiunsero Penfui la mattina del 22 febbraio, solo per scoprire che il campo d'aviazione, sgombrato dagli Alleati, era caduto in mano alla 1\u00aa Kure KTR giunta da sud il giorno precedente. Attaccata dal corpo principale dei reparti nipponici arrivati dal mare, la Sparrow Force tenne duro ancora per un giorno, ma con i suoi soldati a corti di munizioni, esausti e costretti a trasportare diversi uomini gravemente feriti alla fine Leggatt accett\u00f2 la richiesta giapponese di una resa e si consegn\u00f2 il 23 febbraio a Usua; il 2/40th Battalion sub\u00ec 84 morti e 132 feriti nel corso dei combattimenti, ma pi\u00f9 del doppio di tale numero sarebbe deceduto durante il periodo di detenzione come prigionieri di guerra che gli uomini avrebbero dovuto sopportare per i successivi due anni e mezzo. Il generale Veale, con il quartier generale della Sparrow Force e qualche altro reparto per un totale di circa 290 tra australiani e olandesi, rifiut\u00f2 la resa e continu\u00f2 a ritirarsi verso est per ricongiungersi alle unit\u00e0 nella zona portoghese dell'isola\nLa resistenza.\nAlla fine del febbraio 1942 i giapponesi controllavano l'intera porzione olandese di Timor a ovest nonch\u00e9 l'area attorno a Dili a nord-est nella zona portoghese; i resti delle forze alleate (principalmente australiani) tenevano ancora invece il sud e l'est dell'isola. La 2nd Independent Company era bene addestrata alle operazioni speciali tipo-commandos e disponeva di proprie sezioni del genio e delle trasmissioni, anche se difettava di armamenti pesanti e veicoli; i commandos stabilirono basi nascoste nelle montagne della zona portoghese, iniziando quindi a condurre incursioni e attacchi di guerriglia contro le postazioni giapponesi assistiti da guide e portatori reclutati tra gli abitanti locali.\nBench\u00e9 le autorit\u00e0 portoghesi e il governatore Ferreira de Carvalho rimanessero ufficialmente in carica per il disbrigo degli affari civili e si proclamassero neutrali tra le parti in conflitto, tanto i portoghesi quanto gli indigeni di Timor Est erano simpatetici con la causa degli Alleati, il che consent\u00ec ai commandos di fare uso del sistema telefonico locale per comunicare e raccogliere informazioni di intelligence sul nemico; gli australiani tuttavia non avevano radio funzionanti e non erano in grado di contattare la madrepatria per informare il comando sulla loro continua resistenza, di cui in Australia vi era completa ignoranza. Solo all'inizio di marzo, quando i superstiti della Sparrow Force sotto Veale e Van Straten riuscirono a ricongiungersi ai commandos, fu possibile assemblare un apparecchio radio di fortuna (ribattezzato \"Winnie the War Winner\") con cui fu stabilito un contatto con la base di Darwin. Entro maggio, aerei australiani avevano iniziato a paracadutare rifornimenti per i commandos e i loro alleati.\nIl 24 maggio Veale e Van Straten furono evacuati dalla costa sud-orientale da un idrovolante Consolidated PBY Catalina della RAAF, e il maggiore Alexander Spence della 2nd Independent Company, ora promosso a tenente colonnello, assunse il comando delle forze alleate nell'isola. Il 27 maggio fu invece la Royal Australian Navy a completare con successo la prima missione di rifornimento navale e di evacuazione dei feriti a Timor. Mentre la guerriglia dei commandos proseguiva, il generale Thomas Blamey (comandante delle forze terrestri alleate nel teatro di guerra del Pacifico sud-occidentale) decise che la campagna a Timor dovesse proseguire il pi\u00f9 a lungo possibile ma senza espandere ulteriormente le forze gi\u00e0 in loco: una completa riconquista dell'isola avrebbe richiesto un'invasione anfibia su vasta scala con l'impiego di non meno di 10.000 uomini, un impegno che non poteva essere sostenuto al momento stante i duri combattimenti in corso in Nuova Guinea e nelle isole Salomone.\nLe relazioni tra i giapponesi e il governatore portoghese Ferreira de Carvalho si deteriorarono rapidamente, e il collegamento telegrafico diretto con il governo di Lisbona venne tagliato; i giapponesi espressero lamentazioni ufficiali circa il fatto che il governatore non stesse facendo nulla per punire gli ufficiali portoghesi e i civili timoresi che stavano collaborando con l'\"esercito invasore\" (ovvero gli australiani), ma non presero alcuna azione diretta contro lo stesso Ferreira de Carvalho. I giapponesi avanzarono alcune offerte di resa agli Alleati per tramite del console australiano a Dili David Ross, tutte seccamente respinte da Spence; lo stesso Ross svolse attivit\u00e0 d'intelligence a favore degli Alleati e rilasci\u00f2 lettere di credito ufficiali del governo australiano in modo che i soldati potessero acquistare vettovaglie dai locali. Ross fu infine evacuato in Australia il 16 luglio.\nLe controffensive giapponesi.\nNell'agosto 1942 i giapponesi schierarono a Timor l'intera 48\u00aa Divisione di fanteria del tenente generale Yuitsu Tsuchihashi, reduce dagli scontri nelle Filippine; Tsuchihashi lanci\u00f2 subito una vasta controffensiva nel tentativo di confinare gli elusivi commandos australiani con le spalle al mare lungo la costa meridionale dell'isola. Due grosse colonne di truppe giapponesi, due provenienti da Dili e una da Manatuto sulla costa nord-orientale, mossero in direzione sud, ma l'offensiva fu interrotta il 19 agosto quando il grosso delle truppe della 48\u00aa Divisione fu ritirato da Timor per essere inviato con urgenza a Rabaul; i giapponesi riuscirono comunque a mettere in sicurezza la cittadina di Maubisse nel centro dell'isola e il porto di Beco sulla costa meridionale, e a reclutare un certo numero di civili timoresi perch\u00e9 fornissero informazioni sulla posizione degli australiani.\nNel corso di settembre la 48\u00aa Divisione torn\u00f2 nuovamente a Timor per riprendere la campagna. Anche gli australiani avevano fatto affluire dei rinforzi, nella forma dei 450 commandos della 4th Independent Company (\"Lance Force\") sbarcati sulla costa meridionale il 23 settembre; il cacciatorpediniere australiano fin\u00ec per\u00f2 incagliato vicino al porto di Betano mentre sbarcava i reparti della 4th Independent Company, e fu abbandonato quando venne fatto oggetto di attacchi aerei dei giapponesi. L'equipaggio del \"Voyager\" fu evacuato via mare il 25 settembre e lo scafo della nave distrutto con cariche da demolizione.\nEntro ottobre i giapponesi avevano messo assieme un certo numero di reparti armati formati da timoresi, i quali subirono forti perdite quando furono lanciati in assalti frontali alle postazioni degli australiani. I portoghesi erano sottoposti a forti pressioni perch\u00e9 collaborassero con gli occupanti giapponesi, e nei primi sei mesi di occupazione almeno 26 civili lusitani, tra cui funzionari pubblici e un prete cattolico, furono uccisi dai giapponesi; il 1\u00ba novembre l'alto comando alleato autorizz\u00f2 i reparti australiani a distribuire armi ai portoghesi perch\u00e9 potessero combatterei giapponesi, una politica che era stata portata avanti anche in precedenza in via informale. Circa allo stesso tempo, i giapponesi imposero che tutti i civili portoghesi si trasferissero in una \"zona neutrale\" entro il successivo 15 novembre; chi fosse stato sorpreso fuori dalla zona dopo tale data sarebbe stato considerato un collaboratore del nemico. Queste misure non fecero altro che incoraggiare i portoghesi ad appoggiare la causa degli Alleati, i quali si premunirono di evacuare dall'isola 300 tra donne e bambini.\nL'11 novembre il tenente colonnello Spence fu evacuato in Australia, e il comando delle forze alleate a Timor pass\u00f2 al maggiore Bernard Callinan. Nella notte tra il 30 novembre e il 1\u00ba dicembre, la Marina australiana lanci\u00f2 una vasta operazione per sbarcare a Betano un contingente di truppe fresche olandesi ed evacuare dall'isola 150 soldati olandesi e 150 civili portoghesi; la piccola lancia HMAS \"Kuru\" fu impiegata per traghettare i passeggeri tra la spiaggia e le due corvette e , ma la mattina del 1\u00ba dicembre la \"Armidale\" fu attaccata da velivoli giapponesi e colata a picco con la perdita della maggior parte delle truppe olandesi che imbarcava.\nLa ritirata degli australiani.\nAlla fine del 1942 le speranze degli Alleati per una riconquista di Timor erano ormai state accantonate: 12.000 soldati nipponici stazionavano sull'isola e i commandos di Callinan erano sottoposti a forti pressioni da parte del nemico, il che, combinato con una serie di vittoriosi sforzi dei giapponesi per privare gli australiani del supporto della popolazione locale, rendeva la posizione degli Alleati intenibile. L'Esercito australiano stava sostenendo pesanti scontri contro i giapponesi nel teatro bellico della Nuova Guinea, e le risorse erano insufficienti per portare avanti in contemporanea un'efficace campagna a Timor; come conseguenza, a partire dall'inizio del dicembre 1942 le operazioni australiane a Timor furono progressivamente ridotte.\nTra l'11 e il 12 dicembre i resti dell'originaria Sparrow Force (tranne che per alcuni ufficiali) furono evacuati insieme a un gruppo di civili portoghesi dal cacciatorpediniere olandese , ma nella prima settimana del gennaio 1943 si decise di evacuare anche la Lance Force. Nella notte tra il 9 e il 10 gennaio il corpo centrale della 4th Indipendent Company venne portato via dall'isola, unitamente a 50 civili portoghesi, dal cacciatorpediniere ; un piccolo contingente australiano, denominato \"S Force\", fu lasciato indietro per raccogliere informazioni di intelligence, ma la sua presenza fu ben presto scoperta dai giapponesi. La S Force si ritir\u00f2 nell'estremo lembo orientale dell'isola, dove operavano anche i reparti speciali della Z Special Unit australiano-britannica; il contingente fu infine portato via dall'isola il 10 febbraio dal sommergibile statunitense . La campagna di guerriglia era costata la morte di 40 commandos australiani, mentre le predite giapponesi erano stimate in 1.500 uomini.\nConseguenze.\nPer quanto la campagna di Timor avesse rivestito un valore strategico piuttosto basso, la campagna di guerriglia dei commandos australiani era riuscita a impedire che un'intera divisione giapponese fosse schierata sul fronte principale in Nuova Guinea nelle fasi iniziali delle operazioni, infliggendo al tempo stesso ai nipponici un livello sproporzionatamente alto di perdite. In contrasto con le operazioni australiane ad Ambon e Rabaul, le azioni a Timor furono molto pi\u00f9 di successo, anche se fu in gran parte uno sforzo simbolico di fronte alla schiacciante superiorit\u00e0 dei giapponesi. Ad ogni modo, la campagna dimostr\u00f2 che, in circostanze favorevoli, la guerra non convenzionale e le operazioni di guerriglia poteva dimostrarsi sia pi\u00f9 versatile che pi\u00f9 economica di una campagna convenzionale, per la quale gli Alleati non avevano al momento le risorse necessarie\nMolti civili rimasero vittima delle azioni di rappresaglia delle truppe nipponiche; la stima delle vittime civili timoresi durante la guerra sarebbe giunta a un totale compreso tra i 40.000 e i 70.000 morti.\nI giapponesi rimasero in possesso di Timor fino alla resa del Giappone agli Alleati nel settembre 1945. Il 5 settembre il comandante della 48\u00aa Divisione giapponese, generale Yamada Kunitaro, restitu\u00ec formalmente al governatore portoghese Ferreira de Carvalho una piena autorit\u00e0 di governo e pose le truppe nipponiche ai suoi ordini. L'11 settembre un contingente australiano (Timor Force) al comando del generale Lewis Dyke sbarc\u00f2 nel porto di Kupang e accett\u00f2 la resa dell'ufficiale giapponese pi\u00f9 alto in grado in loco, il colonnello Kaida Tatsuichi; il 23 settembre seguente Dyke si rec\u00f2 a Dili per le cerimonie di resa finali alla presenza delle autorit\u00e0 portoghesi e locali. Il 27 settembre una forza portoghese di 2.000 soldati sbarc\u00f2 a Dili per ripristinare il pieno controllo di Lisbona su Timor Est."}
{"id": "8298234", "revid": "729019", "url": "https://it.wikipedia.org/wiki?curid=8298234", "title": "Battaglia del Canale di Procida (1799)", "text": "La battaglia del Canale di Procida fu un combattimento navale che si svolse il 17 maggio 1799 nelle acque del mar Tirreno Meridionale, sullo specchio acqueo che separa l'isola dell'arcipelago delle Pitecuse (Ischia, Vivara e Procida) dalla penisola flegrea, costituendo il punto d'ingresso pi\u00f9 settentrionale del Golfo di Napoli da quello di Gaeta, collegandoli.\nAllo scontro si addivenne nel vano tentativo dei repubblicani di riconquistare l'isola per mezzo di una flottiglia di imbarcazioni agli ordini di Francesco Caracciolo e posto in essere con un infruttuoso colpo di mano avente l\u2019obiettivo di strapparla al controllo anglo-borbonico e portoghese dopo essere caduta in loro possesso assieme alle altre Pitecuse il 2 aprile 1799, imponendo il blocco navale alla citt\u00e0 per tentare poi uno sbarco anfibio sulle coste.\nStoria.\nTra il 2 e il 3 aprile 1799, una squadra della marina anglo-borbonica e portoghese al comando del capitano di vascello Thomas Troubridge composta dalle navi di linea HMS \"Culloden\" (nave di bandiera), HMS \"Zealous\" (Capt. Samuel Hood), HMS \"Minotaur\" (Capt. Thomas Louis), HMS \"Swiftsure\" (Capt. Benjamin Hallowell), HMS \"Sea-Horse\" (Capt. Edward Foote), la bombarda HMS \"Perseus\" (20 cannoni, Capt. James Oswald), il brigantino ex-spagnolo \"El Corso\" (18 cannoni, Capt. Thomas Williams poi William Ricketts), la fregata \"Minerva\" (com.te Giuseppe de Thurn e Valsassina) ed il vascello portoghese \"S\u00e3o Sebasti\u00e3o\" (64 cannoni, commodoro Simpson Mitchell) inviate per la conquista delle isole del Golfo di Napoli con lo scopo di porre il blocco navale alla citt\u00e0 partenopea per ordine di Orazio Nelson, il quale si trovava a Palermo a bordo della HMS \"Vanguard\" elevando inizialmente il Capt. Troubridge come alto ufficiale (\"senior officer\") responsabile, passando poi il testimone a Capt. Edward James Footes il 15 maggio 1799 con funzioni, per parte inglese, di governatore generale di Procida, Ischia, Capri, Ponza ecc.\nLa sera di mercoled\u00ec 15 maggio, dopo aver notato una ridotta sorveglianza da parte degli anglo-borbonici con la partenza di alcune navi, tra cui la HMS \"Culloden\" di Troubridge richiamata da Nelson, un fuoriuscito procidano giunto a Napoli rifer\u00ec il fatto e gioved\u00ec mattina 16 maggio, dopo un proclama di Caracciolo, direttore generale della Marina, salparono verso mezzogiorno, comandate da lui, 2 galeotte, otto 8 cannoniere, 6 bombardiere e vari feluconi alla volta di Procida, dove giunsero la notte.\nla mattina del 17 maggio si addivenne allo scontro, la fregata napoletana lealista \"Minerva\" comandata dal conte di Thurn fu pi\u00f9 volte colpita e ruppe gli alberi, mentre i repubblicani, non essendosi accorti delle batterie costiere che iniziarono a far fuoco su di loro subirono il danneggiamento di una cannoniera e la perdita di 5 uomini e 3 feriti, ed essendo cambiato il vento questi si ritirarono mentre gli anglo-borbonici, oltre alla gi\u00e0 citata fregata, subirono il anche il danneggiamento di una cannoniera e diversi morti.\nLa battaglia fu documentata dal Monitore Napolitano della Eleonora de Fonseca Pimentel e da due guazzi di Saverio della Gatta esposti al museo nazionale di San Martino."}
{"id": "8298236", "revid": "125064315", "url": "https://it.wikipedia.org/wiki?curid=8298236", "title": "Bussy D'Ambois", "text": "Bussy D'Ambois o La Tragedia di Bussy D'Ambois (\"The Tragedy of Bussy D'Ambois\") \u00e8 una tragedia del poeta, traduttore e drammaturgo inglese George Chapman, portata in scena per la prima volta presumibilmente tra il 1603 e il 1604. \"Bussy D'Ambois\" viene considerato il capolavoro teatrale di Chapman ed \u00e8 la prima opera di un ciclo drammatico che lo scrittore dedic\u00f2 alla scena politica francese dell'epoca. La tragedia prende ispirazione dalla vita di Louis de Clermont d'Amboise.\nTrama.\nBussy D'Ambois \u00e8 un aristocratico impoverito, eccellente spadaccino ma soldato senza un'occupazione. L'uomo \u00e8 turbato dallo stato della societ\u00e0, che lui ritiene corrotta e violenta, e si scaglia aspramente contro la ricchezza, da lui definita \"mostruosa\". Ci\u00f2 non gli impedisce per\u00f2 di intascare un migliaio di sterline per i suoi servizi a Monsieur, il fratello del re di Franca Enrico III. Bussy per\u00f2 si dimostra un leader nato e fatica a sottostare alla scala gerarchica imposta da Monsieur, risultando incontrollabile e troppo scatenato per essere uno strumento nelle mani del nobile francese. Il suo temperamento irruente lo porta anche a litigare con i cortigiani in una situazione che sfocia in tre diversi duelli, da ciascuno dei quali D'Ambois emerge vincitore.\nBussy inizia una relazione clandestina con Tamyra, contessa Mounsturry, ma la tresca non sfugge al potente conte. Il conte Mountsurry tortura la moglie sulla ruota per estorcerle una confessione dell'adulterio e Tamyra \u00e8 costretta a scrivere una lettera con il proprio sangue in cui ordina a Bussy di svolgere un'impresa per lei. Tamyra e Bussy potevano contare sull'aiuto del cappellano per portare messaggi segreti tra loro, ma il frate \u00e8 morto per lo shock durante la tortura della contessa. Il conte Mountsurry si veste con il saio del religioso per andare a incontrare il rivale in amore. Il fantasma del frate era apparso a Bussy per metterlo in guardia della congiura contro di lui, ma questo non salva D'Ambois dalla morte per mano del conte e dei suoi tirapiedi.\nOrigini.\nFonti.\nOltre a resoconti dell'epoca sulla vita di Louis de Bussy d'Amboise, Chapman (oggi noto soprattutto per essere stato il primo a tradurre in inglese l'\"Iliade\") arricch\u00ec la propria tragedia con numerosi passaggi dall'\"Agamennone\" e dall'\"Hercules Oetaeus\" di Seneca, oltre a fare continui riferimenti ai \"Moralia\" di Plutarco, all'\"Eneide\" e alle \"Georgiche\" di Virgilio e all\"'Adagia\" di Erasmo. Inoltre, i protagonista di \"Bussy D'Ambois\" citano frequentemente le opere di Omero, Temistocle, Empedocle e Camillo.\nComposizione e stampa.\nLa tragedia fu scritta presumibilmente tra il 1603 e il 1604, fu inserita nello Stationer's register il 3 giugno 1607 e stampata in quarto nello stesso anno da William Aspley; il testo di Chapman dovette ottenere un certo successo, tanto da essere ripubblicato da Aspley anche nel 1608. Nel 1641 Robert Lunne pubblic\u00f2 una versione revisionata della tragedia. Sul frontespizio Lunne fece scrivere che il testo era stato riveduto e corretto dallo stesso Chapman prima della morte, un'affermazione dibattuta dalla critica, che per\u00f2 tende a considerare favorevolmente il fatto che la revisione sia stata effettivamente realizzata dall'autore. Secondo alcuni accademici Chapman infatti avrebbe potuto revisionare la tragedia nel 1610 per renderla pi\u00f9 coerente con il seguito, \"La vendetta di Bussy D'Ambois\". Robert Lunne pubblic\u00f2 una nuova versione in quarto nel 1647, mentre una quinta edizione fu stampata nel 1657 da Joshua Kirton.\nRappresentazioni e adattamenti.\n\"Bussy D'Ambois\" fu probabilmente portata in scena poco dopo la sua composizione nel 1604 dalla compagnia dei bambini di Saint Paul (Children of Paul's). Durante gli anni 1630, i King's Men mise in scena la tragedia a corte per due volte, il 7 aprile 1634 e il 27 marzo 1638, con Eliard Swanston nel ruolo dell'eponimo protagonista in entrambe le occasioni.\nLa tragedia fu riproposta sulle scene londinesi anche durante le Restaurazione. Gli anni 1660 videro diversi allestimenti di \"Bussy D'Ambois\" in scena al Red Bull Theatre; il successo dell'opera era legato all'apprezzata interpretazione di Charles Hart, che fece del ruolo di Bussy un suo vero e proprio cavallo di battaglia. Nel 1691 il drammaturgo Thomas d'Urfey compose una nuova versione dell'opera, \"Bussy D'Ambois, or The Husband's Revenge\", riadattando la tragedia per la sensibilit\u00e0 dell'epoca.\nIn tempi pi\u00f9 recenti la tragedia ha fatto il suo ritorno sulle scene. Nel 1988 il regista Jonathan Miller ha diretto un revival di \"Bussy D'Ambois\" all'Old Vic di Londra con David Threlfall nel ruolo del protagonista."}
{"id": "8298254", "revid": "729019", "url": "https://it.wikipedia.org/wiki?curid=8298254", "title": "Volo Pan Am 759", "text": "Il volo Pan Am 759 era un volo passeggeri nazionale da Miami a San Diego, con scali a New Orleans e Las Vegas . Il 9 luglio 1982, un Boeing 727 che stava percorrendo questa rotta si schiant\u00f2 nel sobborgo di Kenner, vicino a New Orleans, dopo essere stato spinto verso il basso da un microburst poco dopo il decollo. 153 persone morirono: 145 sull'aereo e 8 a terra. \u00c8 stato l'incidente aereo con il maggior numero di vittime nel 1982.\nAereo ed equipaggio.\nL'aereo in questione, un Boeing 727-235 di 14 anni, immatricolazione N4737, numero di costruzione 19457/518, fu consegnato alla National Airlines il 31 gennaio 1968. Il velivolo era alimentato da tre motori turboventola Pratt &amp; Whitney JT8D-7B, e fu ribattezzato \"Clipper Defiance\" dopo la fusione tra la National Airlines e la Pan Am.\nAl momento dell'incidente l'aeromobile trasportava 138 passeggeri e un equipaggio di 7 persone. Il capitano era il 45enne Kenneth L. McCullers, aveva 11.727 ore di volo, di cui 10.595 sul Boeing 727. McCullers \u00e8 stato descritto da altri come un pilota \"sopra la media\", con cui ci si trovava a proprio agio grazie alla sua eccellente capacit\u00e0 di giudizio e abilit\u00e0 di esercitare comando. Il primo ufficiale era il 32enne Donald G. Pierce, aveva 6.127 ore di volo, di cui 3.914 sul Boeing 727. Pierce \u00e8 stato descritto da altri capitani come un pilota coscienzioso con un'ottima conoscenza dei sistemi aeronautici, delle procedure e delle tecniche di volo della compagnia. L'ingegnere di volo era il 60enne Leo B. Noone, aveva 19.904 ore di volo, di cui 10.508 sul Boeing 727. Per nessuno dei tre piloti in cabina furono segnalati problemi di sonno o di salute e inoltre tutti avevano superato i controlli di competenza senza problemi.\nL'incidente.\nLe previsioni meteorologiche pubblicate alle 07.40 del 7 luglio 1982 dal Centro meteorologico nazionale di New Orleans contenevano temporali, possibili forti turbolenze, formazione di ghiaccio e possibilit\u00e0 di wind shear. La carta meteorologica delle 18:00 ora locale identificava un'area di alta pressione situata a 110 chilometri al largo della costa della Louisiana. Nessun fronte o area di bassa pressione era presente entro 190 chilometri dall'aeroporto. Le previsioni tra e indicavano \"nuvole sparse, da variabile a nuvoloso a , temporali e rovesci di pioggia moderati\". Secondo il NWS (National Weather Service), non ci furono avvisi meteorologici gravi per l'ora e l'area dell'incidente.\nIl volo 759 decoll\u00f2 alle 16.07.57 ora locale dalla Pista 10 dell'aeroporto internazionale di New Orleans, a Kenner, Louisiana, diretto a Las Vegas, Nevada . Al momento del decollo, c'erano temporali a est dell'aeroporto e a est - nord-est alla fine della pista 10. Fu riferito che i venti erano \"burrascosi e vorticosi\". Il primo ufficiale Pierce pilotava l'aeromobile e il capitano McCullers monitorava gli strumenti, come registrato sul registratore vocale del cockpit dell'aereo (CVR).\nIl volo 759 decoll\u00f2 dalla pista, salendo a un'altitudine compresa tra , poi cominci\u00f2 a scendere. Circa 720 metri dalla fine della pista, l'aereo colp\u00ec una fila di alberi a un'altitudine di circa . L'aereo continu\u00f2 a scendere per altri 680 metri, colpendo alberi e case. Alle 16.09.01, l'aereo si schiant\u00f2 nella zona residenziale di Kenner, a circa 1,5 chilometri dalla fine della pista.\nL'aereo fu distrutto dall'impatto, dall'esplosione e dal successivo incendio a terra. Morirono 153 persone (tutti i 145 passeggeri e l'equipaggio, oltre a 8 persone a terra). Altre 4 persone a terra riportarono ferite. In una delle case distrutte, una bambina fu scoperta in una culla, coperta di detriti, che la proteggeva dalle fiamme. La madre e la sorella di 4 anni rimasero uccise. Il padre era al lavoro al momento dell'incidente. In totale, sei case furono distrutte; cinque case furono sostanzialmente danneggiate.\nLe indagini.\nIl National Transportation Safety Board stabil\u00ec che la probabile causa dell'incidente fu l'incontro tra l'aeromobile e un wind shear indotto da microburst durante il decollo, che gener\u00f2 un vento verso il basso e una diminuzione del vento contrario; il pilota ebbe difficolt\u00e0 a riconoscere i suoi effetti e non ebbe tempo per reagire per fermare la discesa dell'aeromobile prima del suo impatto con gli alberi. A contribuire all'incidente fu la limitata capacit\u00e0 dell'attuale tecnologia di rilevamento dei wind shear. L'indagine rilev\u00f2 l'incapacit\u00e0 del governo degli Stati Uniti \"di fornire informazioni meteorologiche adeguate quel giorno e di mantenere i dispositivi di rilevamento di wind shear in aeroporto\".\nIl New York Times rifer\u00ec che : Secondo i testimoni, un avviso di wind shear fu menzionato sulle frequenze radio dell'aeroporto di New Orleans il 9 luglio, prima che il volo 759 decollasse, ma l'equipaggio aveva ascoltato informazioni provenienti da un avviso meteorologico registrato due ore prima, anche se la routine dell'aeroporto prevedeva registrazioni orarie. Non c'erano procedure all'aeroporto per avvisare gli equipaggi della disponibilit\u00e0 di annunci meteorologici aggiornati. Come conseguenza, furono pagati milioni di dollari a titolo di risarcimento a varie famiglie colpite dall'incidente. Il volo 759, insieme al volo 191 della Delta Air Lines che si schiant\u00f2 a causa di circostanze simili tre anni dopo, port\u00f2 allo sviluppo del sistema di allarme e rilevamento di windshear e al mandato dell'Amministrazione federale dell'aviazione di installare sistemi di rilevamento di tale fenomeno meteorologico negli aeroporti e a bordo degli aeromobili negli Stati Uniti entro il 1993."}
{"id": "8298259", "revid": "228587", "url": "https://it.wikipedia.org/wiki?curid=8298259", "title": "Ambrogio Sansedoni", "text": "Sacerdote dell'ordine dei frati predicatori, il suo culto come beato fu concesso da papa Eugenio IV alla citt\u00e0 di Siena e alla provincia romana del suo ordine nel 1443.\nBiografia.\nNato da una nobile famiglia senese, non fu accolto dai genitori a causa di una sua deformit\u00e0 e fu affidato alle cure di un'umile donna: dopo un anno guar\u00ec mentre si trovava nella chiesa domenicana della Maddalena e fu riammesso in famiglia.\nVest\u00ec l'abito religioso nell'ordine domenicano il 16 aprile 1237 e nel 1245 fu inviato a studiare a Parigi. Nel 1248 fu inviato a Colonia come discepolo di Alberto Magno ed ebbe come compagni di studio Tommaso d'Aquino e Pietro di Tarantasia.\nDopo cinque anni torn\u00f2 a Parigi per insegnare, ma rifiut\u00f2 il titolo di maestro.\nFu inviato in Germania per svolgere una missione di pace dopo la condanna di Federico II di Svevia decretata nel concilio di Lione nel 1245. Rientr\u00f2 in Italia nel 1265.\nSvolse opera di pacificazione a Siena e ottenne da papa Clemente IV la revoca dell'interdetto lanciato contro la citt\u00e0 a causa dell'appoggio senese a Manfredi di Svevia.\nA lui si rivolse anche Corradino, sconfitto e preso prigioniero a Tagliacozzo, perch\u00e9 intercedesse per lui presso il pontefice: Sansedoni ottenne l'assoluzione dalla scomunica, ma Corradino fu ugualmente decapitato a Napoli da Carlo I d'Angi\u00f2.\nFu chiamato per insegnare teologia a Roma e fu maestro del Sacro Palazzo. Fu inviato a ristabilire la pace tra Genova e Venezia, Firenze e Pisa e a predicare la crociata contro i saraceni.\nMor\u00ec a Siena mentre predicava la quaresima del 1286.\nIl culto.\nA Siena se ne celebrava la festa sin dal 1288 e sin dalla met\u00e0 del Cinquecento a Siena si correva un palio in suo onore; il governo della Repubblica stanzi\u00f2 una somma per erigergli una cappella e il 20 marzo la Signoria si recava in San Domenico a rendergli omaggio; sulla facciata del duomo fu collocata la sua statua a mezzo busto con il modello della citt\u00e0 in mano.\nPapa Onorio IV fece avviare un'inchiesta in vista della sua canonizzazione; papa Eugenio IV, con breve del 16 aprile 1443, concesse di celebrare la sua festa a Siena e alla provincia romanae dell'ordine domenicano (facolt\u00e0 estesa a tutto l'ordine domenicano da papa Gregorio XV nel 1622).\nIl 26 febbraio 1597 papa Clemente VIII fece inserire il suo elogio nel martirologio romano.\nIl suo elogio si legge nel martirologio romano al 20 marzo."}
{"id": "8298261", "revid": "287204", "url": "https://it.wikipedia.org/wiki?curid=8298261", "title": "Gyo Obata", "text": "Nel 1955, ha co-fondato lo studio di architettura globale HOK, ex Hellmuth, Obata + Kassabaum. Vive a St. Louis, dove collabora con lo studio locale dell'HOK. \nFra i pi\u00f9 importanti progetti realizzati si ricordano il Planetario McDonnell e il GROW Pavilion presso il Saint Louis Science Center, l'Independence Temple della Comunit\u00e0 di Cristo, il National Air and Space Museum di Washington DC e la Biblioteca e Museo Presidenziale \"Abramo Lincoln\" a Springfield nell'Illinois.\nBiografia.\nDopo aver trascorso l'infanzia a San Francisco con la famiglia, durante la Seconda Guerra Mondiale i genitori rimasero vittime dell'internamento dei giapponesi, mentre Ghyo Obata riusc\u00ec di poco a evitarlo facendosi trasferire dalla facolt\u00e0 di architettura dell'Universit\u00e0 della California-Berkeley a quella della Washington University in St. Louis, l'unica disposta ad accettare studenti giapponesi. Qui si laure\u00f2 nel '45.\nProsegu\u00ec gli studi con il maestro architetto finlandese Eliel Saarinen alla Cranbrook Academy of Art di Bloomfield Hills, nel Michigan, completando il master in architettura e design urbano nel 1946.\nDopo aver prestato servizio nell'Esercito degli Stati Uniti dal '46 al '47 e aver lavorato come architetto nell'ufficio di Chicago di Skidmore, Owings e Merrill dal 1947 al 1951, nel '51 Obata torn\u00f2 a St. Louis per diventare membro della ditta di Minoru Yamasaki, il progettista delle torri del World Trade Center. Quattro anni dopo, nel 1955, si un\u00ec agli architetti George Hellmuth e George Kassabaum per fondare lo studio di architettura Hellmuth, Obata e Kassabaum, con sede a St. Louis.\nIn parte grazie all'abilit\u00e0 e alla crescente reputazione di Obata, l'azienda ottenne una notoriet\u00e0 mondiale e lo stesso Obata fu pi\u00f9 volte premiato per i suoi progetti. HOK ha oltre 1.800 dipendenti in 23 uffici distribuiti in tutto il mondo.\nNel 2010, Marlene Ann Birkman pubblic\u00f2 il libro biografico intitolato \"Gyo Obata: Architect | Clients | Reflections\", che presenta 30 progetti (e clienti) di Obata nell'arco di cinque decenni.\nLa filosofia progettuale di Obata \u00e8 quella di \u00abfornire spazi che non siano solo funzionali, ma che migliorino anche la qualit\u00e0 della vita di coloro che lavorano e vivono al loro interno\u00bb. Nel libro afferma:"}
{"id": "8298262", "revid": "287204", "url": "https://it.wikipedia.org/wiki?curid=8298262", "title": "Konstantin Maevskij", "text": "Carriera.\nGiocatore.\nClub.\nCalcettista poliedrico e carismatico, apprezzato per la freddezza con cui leggeva situazioni complesse, inizia a giocare nel settore giovanile della . Il debutto nella SuperLiga avviene per\u00f2 con il con cui concluse la stagione 1997-98 all'ultimo posto. Nonostante la retrocessione nella seconda serie, Maevskij rimane nel \u010certanovo anche nel campionato seguente, giocando con maggiore frequenza. La stagione seguente \u00e8 quella dell'esplosione: acquistato dall', realizza 41 reti in 40 incontri nella seconda serie, piazzandosi al secondo posto della classifica marcatori alle spalle di Denis Ab'i\u0161ev. Nella stagione 2000-01 si accorda con il , tornando a giocare nella SuperLiga. Nel gennaio del 2003 si trasferisce alla neonata sezione di calcio a 5 della , a cui legher\u00e0 buona parte della sua carriera. Con i biancoazzurri vince 6 campionati nazionali, 5 coppe di Russia e soprattutto - dopo due finali consecutive perse - la Coppa UEFA 2006-07. Nel 2010 fa ritorno al CSKA Mosca, con cui due anni pi\u00f9 tardi conclude la carriera.\nNazionale.\nIl debutto con la nazionale risale al 5 novembre 2002 in occasione dell'incontro valido per le qualificazioni all'UEFA Futsal Championship 2003 vinto dalla Russia per 6-1 contro . Per un decennio, Maevskij \u00e8 uno dei punti fermi - e negli ultimi anni anche capitano - della nazionale, con cui partecipa a quattro campionati europei e a un mondiale. Nel 2012 supera il record di presenze con la nazionale detenuto fino ad allora da Er\u00ebmenko e Alekberov (66).\nAllenatore.\nNel gennaio del 2013 viene nominato allenatore del . Maevskij mantiene l'incarico fino al termine della stagione 2015-16, quando lascia la societ\u00e0 per diventare coordinatore delle nazionali giovanili maschili di calcio a 5 della Russia."}
{"id": "8298264", "revid": "287204", "url": "https://it.wikipedia.org/wiki?curid=8298264", "title": "Johannes P\u00e4\u00e4suke", "text": "Biografia.\nScarse notizie si hanno sull'infanzia di Johannes P\u00e4\u00e4suke, il quarto di sei figli di una coppia benestante di Tartu, nella Livonia, allora facente parte dell'Impero russo. I fratelli di Johannes ricevettero un'educazione superiore, ma tutto ci\u00f2 che si sa sull'educazione di Johannes \u00e8 che egli studi\u00f2 fotografia. Stando alle sue proporie affermazioni, egli inizi\u00f2 a fotografare all'et\u00e0 di quindici anni, nel 1907, e dopo aver realizzato diverse fotografie in Estonia, prese contatti con il Museo nazionale estone (ERM), nel 1912.\nNel 1913 P\u00e4\u00e4suke inizi\u00f2 un progetto per conto dell'ERM atto a documentare il territorio estone, cos\u00ec come le attivit\u00e0 e l'architettura del paese, portato avanti tramite la fotografia e la raccolta di artefatti.\nParte principale del progetto consisteva in un viaggio sulla costa estone, che P\u00e4\u00e4suke comp\u00ec col suo assistente H. Volter, dal 10 al 29 Luglio 1913. I due compirono la maggior parte del viaggio a piedi, portandosi, oltre ai normali bagagli, macchine fotografiche a treppiede, lastre ed altro materiale. Ci rimangono 317 fotografie a testimoniare del viaggio, la maggior parte delle quali realizzate a Saaremaa e a Muhu. Il lavoro di P\u00e4\u00e4suke, molto apprezzato dall'ERM, fu alla base di una mostra fotografica inaugurata il 2 Agosto 1913.\nSi ritiene che P\u00e4\u00e4suke abbia realizzato, a compimento del suo lavoro di ispirazione etnografica di portata nazionale, pi\u00f9 di 1300 fotografie, conservate su lastre fotografiche di vetro. Oltre a quella gi\u00e0 citata, altre due serie di fotografie furono scattate fra il 1908 e il 1913 nella parte meridionale della nazione, e nel 1914 a Tartu.\nP\u00e4\u00e4suke \u00e8 stato inoltre il primo estone ad aver realizzato un film. Nel corso della sua carriera ne ha prodotti 40, di cui 10 sono pervenuti fino al giorno d'oggi: cinque notiziari, quattro documentari e un lavoro di fiction, la satira politica \"Karujaht P\u00e4rnumaal\" (lett.: \"Caccia all'orso nel P\u00e4rnumaa\") (1914)\nNel 1915 P\u00e4\u00e4suke \u00e8 stato arruolato come fante nel battaglione di complemento del Reggimento Lituano delle Guardie appiedate; dopo la mobilitazione dell'8 settembre si ritrov\u00f2 a San Pietroburgo il 14 novembre. Riconosciuto in qualit\u00e0 di fotografo, ricevette una macchina fotografica per la fine del mese e continu\u00f2 la propria attivit\u00e0 fotografica sia nella Russia propriamente detta che in Estonia.\nP\u00e4\u00e4suke mor\u00ec in un incidente ferroviario a Or\u0161a, Bielorussia, nel 1918.\nFotografia.\nLa notevole attivit\u00e0 di etnofotografo di P\u00e4\u00e4suke ha avuto come centro il Museo nazionale estone in Tartu, che nel 2003 ne ha identificato 1305 fotografie e 723 lastre negative, pur non escludendo che altre opere non identificate gli appartengano. Le fotografie ritraggono in prevalenza edifici, persone ed attivit\u00e0, e sono state realizzate con una macchina fotografica 13X18 cm."}
{"id": "8298265", "revid": "666668", "url": "https://it.wikipedia.org/wiki?curid=8298265", "title": "Konstantin Maevski", "text": ""}
{"id": "8298267", "revid": "736440", "url": "https://it.wikipedia.org/wiki?curid=8298267", "title": "Erik Charles Nielsen", "text": "Biografia.\nNielsen \u00e8 nato a West Sayville, New York. \u00c8 di origine danese.\nSi \u00e8 laureato presso la Palm Bay High School nel 1999. Mentre frequentava la Boston University \u00e8 stato nominato il comico pi\u00f9 divertente del campus. Dopo aver continuato ad affinare il suo stile recitativo al Comedy Studio di Cambridge, nel Massachusetts, si \u00e8 trasferito a Los Angeles per un dottorato di ricerca presso la University of California, lasciando per\u00f2 prima di terminare il programma.\nPassato quindi a dedicarsi a tempo pieno alla comicit\u00e0, ottiene la sua prima grande occasione al U.S. Comedy Arts Festival del 2007 ad Aspen, in Colorado.\nCarriera.\nNielsen \u00e8 noto soprattutto per il suo ruolo ricorrente come Garrett Lambert nella serie televisiva comica \"Community\" dal 2009 al 2015.\nInoltre, ha recitato in \"Bad Milo!\" (2013) e nell'episodio pilota di \"Maron\" della IFC. Ha recitato anche in \"Erik the Librarian\", una serie web creata da Brent Forrester.\nNielsen ha partecipato al festival della commedia Just for Laughs, alla serie stand-up per la HBO Canada dal titolo \"Funny as Hell\" ed \u00e8 stato ospite nel popolare talk show di Conan O'Brien. Il 10 dicembre 2014 \u00e8 apparso sul podcast del consigli per la TV di Ken Reid."}
{"id": "8298268", "revid": "6923", "url": "https://it.wikipedia.org/wiki?curid=8298268", "title": "Pausa (linguistica)", "text": "In linguistica, una pausa \u00e8 una interruzione nella catena parlata (o fonia). Le ragioni che determinano una pausa sono fondamentalmente tre:\nNell'ultimo caso, ci\u00f2 che viene percepito come pausa sintattica pu\u00f2 corrispondere ad una discontinuit\u00e0 nella linea intonativa, senza che vi sia autentica interruzione nella fonia.\nDurata e frequenza della pausa sono collegate alla velocit\u00e0 dell'elocuzione.\nSi distinguono pause vuote da pause piene. Queste ultime sono accompagnate da segnali fatici (come \"mm\", \"eh\" ecc.) e sono da ricollegare al fenomeno dell'esitazione."}
{"id": "8298273", "revid": "439868", "url": "https://it.wikipedia.org/wiki?curid=8298273", "title": "Chiesa della Madonna della Neve (Vallarsa)", "text": "La chiesa della Madonna della Neve \u00e8 la chiesa parrocchiale di Obra, frazione di Vallarsa in Trentino. Risale al XIX secolo.\nStoria.\nL'edificio sacro risale al 1867, quando a Zendri, antica frazione di Obra, venne edificata la prima piccola chiesa dedicata alla Madonna della Neve, sussidiaria della pieve di Lizzana.\nLa chiesa venne benedetta nell'anno della costruzione.\nDurante il primo conflitto mondiale tutto il territorio fu duramente colpito dagli eventi bellici; la chiesa venne gravemente danneggiata e la popolazione fu costretta ad evacuare. Venne spostata in parte a Legnago e in parte a Varazze, in territorio italiano, trovandosi a sud del fronte.\nDurante il primo dopoguerra del XX secolo la chiesa venne restaurata ed ampliata con un allungamento della parte presbiteriale e la creazione di un transetto. Dopo la conclusione di tali lavori, nel 1924, venne concessa, con disposizione vescovile, la possibilit\u00e0 di celebrare la messa e le funzioni sacre.\nNel 1939 Diego Costa decor\u00f2 la facciata con un grande affresco di San Cristoforo per ricordare gli anni nei quali tutti gli abitanti erano stati costretti a lasciare le loro case.\nOttenne dignit\u00e0 curiaziale nel 1951 grazie alle donazioni di due fedeli, Antonio e Luigia Broz, che permisero il mantenimento di un sacerdote e ricevendo quindi il decreto vescovile che rendeva la chiesa sussidiaria della parrocchia di Vallarsa.\nNegli anni cinquanta prima venne ristrutturata e in seguito venne elevata a dignit\u00e0 parrocchiale.\nNel decennio successivo la chiesa fu oggetto di ristrutturazione conservativa e, nello stesso periodo, venne realizzato l'adeguamento liturgico. La solenne consacrazione dopo tali interventi venne celebrata nel 1968.\nGli ultimi interventi si sono avuti tra il 1990 ed il 2010 quando, dopo i lavori sul tetto e sugli intonaci di alcuni decenni prima fu necessario rifare la pavimentazione della parte presbiteriale, tinteggiare le pareti interne e aggiornare gli impianti.\nDescrizione.\nOltre all'affresco sulla facciata merita attenzione il dipinto su tela conservato all'interno della navata, la \"Madonna con Sant'Alfonso\" di Andrea Pozzo."}
{"id": "8298274", "revid": "1603714", "url": "https://it.wikipedia.org/wiki?curid=8298274", "title": "Ca' Sabbioni", "text": "Ca' Sabbioni \u00e8 una localit\u00e0 del comune di Venezia situata nella terraferma (municipalit\u00e0 di Marghera).\nComprende 562 abitanti, e si trova ad un'altitudine di 2 m s.l.m.\nClima.\nIl clima \u00e8 umido e subtropicale. La temperatura media \u00e8 di 15\u00a0\u00b0C, il mese pi\u00f9 caldo \u00e8 luglio con 29\u00a0\u00b0C di media, e il pi\u00f9 freddo dicembre con 4\u00a0\u00b0C di media.\nLa piovosit\u00e0 media \u00e8 di 1.375 millimetri all'anno. Il mese pi\u00f9 piovoso \u00e8 stato novembre, con 192 millimetri di pioggia, e il mese meno piovoso giugno, con 43 millimetri. (Dati del 2016)"}
{"id": "8298278", "revid": "110157", "url": "https://it.wikipedia.org/wiki?curid=8298278", "title": "Football League Cup 1989-1990", "text": "La Football League Cup 1989-1990, conosciuta anche con il nome di Littlewoods Challenge Cup per motivi di sponsorizzazione, \u00e8 stata la 30\u00aa edizione del terzo torneo calcistico pi\u00f9 importante del calcio inglese, la 24\u00aa in finale unica. La manifestazione, ebbe inizio il 21 agosto 1989 e si concluse il 29 aprile 1990 con la finale di Wembley.\nIl trofeo fu vinto dal Nottingham Forest, che nell'atto conclusivo si impose con il punteggio di 1-0 sull'Oldham Athletic, club di Second Division.\nFormula.\nLa Football League Cup era riservata alle 92 squadre della Football League. Il torneo era composto da scontri ad eliminazione diretta, che prevedevano nel primo e nel secondo turno, due match: regola dei gol in trasferta in caso di parit\u00e0, ma solo dopo i tempi supplementari ed a seguire eventuali calci di rigore. Analogamente anche le semifinali, si disputavano con il doppio confronto di andata e di ritorno, ma a differenza di quanto accadeva nei primi due round, una parit\u00e0 di gol nell'aggregato anche dopo i supplementari, dava luogo all'effettuazione della partita di ripetizione (quindi niente regola dei gol fuori casa). Mentre dal terzo al quinto turno ed in finale si giocava una singola gara: se l'esito risultava un pareggio si procedeva ad una ripetizione a campi invertiti fino a quando non c'era una vincitrice (in finale invece si rigiocava sempre in campo neutro). Nell'eventualit\u00e0 di un pari anche nel replay si disputavano i tempi supplementari."}
{"id": "8298297", "revid": "110157", "url": "https://it.wikipedia.org/wiki?curid=8298297", "title": "Hans im Gl\u00fcck (catena di ristoranti)", "text": "La Hans im Gl\u00fcck Franchise GmbH, nota semplicemente come Hans im Gl\u00fcck, \u00e8 una catena di ristoranti di fast food di origine tedesca. La sede \u00e8 a Monaco di Baviera e la societ\u00e0 gestisce le proprie filiali direttamente o indirettamente tramite franchising. Al 2020 le sedi sono pi\u00f9 di 80 in Europa (la maggior parte in Germania, due in Svizzera e una in Austria) e 4 a Singapore."}
{"id": "8298302", "revid": "287204", "url": "https://it.wikipedia.org/wiki?curid=8298302", "title": "Mat\u011bj Smr\u017e", "text": "Anche suo fratello, Jakub Smr\u017e, corre come pilota professionista.\nCarriera.\nSmr\u017e fa il suo esordio in una competizione mondiale nel 2001 partecipando, in qualit\u00e0 di wild card, al Gran Premio della Repubblica Ceca in sella ad una Aprilia RS 125 R. Chiude l'evento fuori dalla zona punti. L'anno successivo disputa i Gran Premi di Germania e Repubblica Ceca come pilota sostitutivo, anche in questo caso non ottiene punti.\nDal 2003 al 2008, utilizzando motociclette Honda, disputa trentanove gare nella Superstock 1000 FIM Cup. In particolar modo, durante il triennio 2006-2008 con il team MS Racing, conquista tre piazzamenti a podio e la vittoria di un Gran Premio in Francia partendo dalla pole position. \nNel 2009 \u00e8 pilota titolare nel mondiale Supersport alla guida di una Triumph Daytona 675 del team MS Factory Racing. Disputa otto Gran Premi senza ottenere punti. Per quanto concerne il campionato mondiale Superbike, disputa il Gran Premio di Vallelunga del 2008 come pilota sostitutivo non ottenendo punti, e il Gran Premio del N\u00fcrburgring del 2013 come wild card conquistandone quattro.\nDal 2009 al 2014 partecipa al campionato tedesco Superbike conquistando undici vittorie con motociclette Honda, KTM e Yamaha."}
{"id": "8298305", "revid": "110213601", "url": "https://it.wikipedia.org/wiki?curid=8298305", "title": "Giovanni Firrao", "text": ""}
{"id": "8298310", "revid": "1613689", "url": "https://it.wikipedia.org/wiki?curid=8298310", "title": "Last Days in the Desert", "text": ""}
{"id": "8298313", "revid": "287204", "url": "https://it.wikipedia.org/wiki?curid=8298313", "title": "Giro dell'Umbria 1991", "text": "Il Giro dell'Umbria 1991, cinquantesima ed ultima edizione della corsa, si svolse il 7 agosto 1991 su un percorso di 207\u00a0km. La vittoria fu appannaggio dell'italiano Edoardo Rocchi, che complet\u00f2 il percorso in 5h26'12\", precedendo i connazionali Michele Moro e Massimiliano Lelli."}
{"id": "8298334", "revid": "1543377", "url": "https://it.wikipedia.org/wiki?curid=8298334", "title": "Effetto Averch-Johnson", "text": "L'effetto Averch-Johnson \u00e8 la tendenza delle aziende regolamentate a accumulare quantit\u00e0 eccessive di capitale al fine di espandere il volume dei loro profitti. Infatti, se il rapporto tra utili e capitale delle societ\u00e0 si colloca ad una certa percentuale, allora le imprese hanno un forte incentivo a investire eccessivamente per aumentare generalmente i propri profitti. Questo investimento va oltre ogni punto di efficienza ottimale per il capitale che la societ\u00e0 pu\u00f2 aver calcolato poich\u00e9 si desidera quasi sempre un profitto maggiore oltre l'efficienza.\nL'eccessiva accumulazione di capitale nel senso del regolamento sul tasso di rendimento \u00e8 informalmente nota come doratura.\nDerivazione matematica.\nSupponiamo che un'azienda regolamentata desideri massimizzare i suoi profitti: formula_1 dove formula_2 \u00e8 la funzione dei ricavi, formula_3 \u00e8 il capitale dell'azienda, formula_4 \u00e8 lo stock di lavoro dell'azienda, formula_5 \u00e8 il tasso salariale e formula_6 \u00e8 il costo del capitale. Il profitto dell'impresa \u00e8 limitato in modo tale che: formula_7 dove formula_8 \u00e8 il tasso di rendimento ammissibile. Supponiamo che formula_9 . Potremmo quindi formulare un funzionale per trovare l'azione ottimale dell'azienda: formula_10 dove formula_11 \u00e8 il moltiplicatore di Lagrange (noto anche come prezzo ombra). I derivati di questo funzionale sono: formula_12 Nel loro insieme, ci\u00f2 implica che: formula_13 Il rapporto tra il prodotto marginale del capitale e il prodotto marginale del lavoro \u00e8: formula_14 Poich\u00e9 si valuta che questo nuovo costo del capitale sia inferiore al costo di mercato del capitale, l'impresa tender\u00e0 a investire eccessivamente in capitale.\nCollegamenti esterni.\nBody of Knowledge on Infrastructure Regulation: Incentive Features and Other Properties"}
{"id": "8298336", "revid": "1305772", "url": "https://it.wikipedia.org/wiki?curid=8298336", "title": "Piedra del Cocuy", "text": "La Piedra del Cocuy (in lingua portoghese: \"Pedra do Cucu\u00ed\") \u00e8 una formazione di roccia ignea intrusiva con le caratteristiche proprie di un duomo di erosione, la cui et\u00e0 di formazione risale al Precambriano.\nLocalizzazione.\nLa Piedra del Cocuy si trova in Venezuela, all'interno dell'area protetta denominata \"Monumento natural Piedra del Cocuy\", nei pressi del punto triplo di incontro con i confini del Brasile e della Colombia, ai limiti del bacino del Rio delle Amazzoni e dell'Orinoco, una posizione molto importante per la geografia dei tre paesi coinvolti.\nDa un punto di vista amministrativo, la Piedra \u00e8 situata nella municipalit\u00e0 del R\u00edo Negro, nello Stato venezuelano di Amazonas. Anche se in alcuni testi di geografia la Piedra viene citata come posta nel punto di incontro dei tre confini, essa \u00e8 interamente in territorio venezuelano e il vero punto di incontro si trova poco lontano, circa 6\u00a0km pi\u00f9 a ovest ed \u00e8 posto sull'isola fluviale di San Jos\u00e9, nel fiume Rio Negro. I due paesi pi\u00f9 vicini delle due altre nazioni confinanti sono In\u00edrida nel Dipartimento di Guain\u00eda in Colombia e S\u00e3o Gabriel da Cachoeira nello Stato brasiliano delle Amazonas.\nCaratteristiche.\nDate le sue caratteristiche, la Piedra del Cocuy \u00e8 classificata come monadnock, cio\u00e8 un'elevazione isolata dal contesto circostante; si innalza di circa 450\u00a0m al di sopra della pianura circostante. \nChiaramente visibile dalla pianura circostante, la sua forma \u00e8 caratterizzata da tre pinnacoli quasi verticali. Sulla Piedra del Cocuy sono fiorite molte leggende del gruppo etnico locale dei Baniwa."}
{"id": "8298357", "revid": "287204", "url": "https://it.wikipedia.org/wiki?curid=8298357", "title": "Giovanni Paolo Rossetti", "text": "Fu allievo e collaboratore dello zio Daniele da Volterra, seguendolo a Roma e lavorando con lui agli affreschi della chiesa della Trinit\u00e0 dei Monti.\nBiografia.\nSuo padre fu uno scultore di oggetti in alabastro (ricordato come il primo a introdurne la lavorazione al tornio) ed ebbe un fratello, Bartolomeo, che segu\u00ec le orme del padre, oltre a due sorelle Antonia ed Elisabetta. Lo stesso Giovanni Paolo \u00e8 ricordato come scultore, ma in questo campo non ci \u00e8 nota alcuna sua opera. Sicuramente questa attivit\u00e0 dovette comunque aiutarlo nel campo della definizione dei volumi, che sono sempre ben delineati nelle sue opere pittoriche.\nUna prima opera, firmata e datata, \u00e8 la \"Sacra Concersazione\" della chiesa di San Cipriano a Volterra, ma forse originariamente destinata a San Giovanni in Orticasso, chiesa annessa a Santa Chiara, e oggi nel Museo diocesano. La pala \u00e8 caratterizzata dalla composizione serrata e colori vivaci, memori delle pi\u00f9 avanzate novit\u00e0 tosco-romane (su tutti, Perin del Vaga), e se la sovrabbondanza dei panneggi e le ombre dense e scure mostrano un gusto scultoreo nato probabilmente dall'esperienza nella bottega paterna, le fisiononie appaiono ancora un po' legnose, per via dell'inesperienza del pittore ancora poco pi\u00f9 che ventenne. \nSeguono di pochi anni i progetti, noti attraverso due disegni con varianti al GDSU di Firenze (inv. 680 F.) e all'Albertina di Vienna (inv. 14215), per una pala d'altare gi\u00e0 attribuiti anche a Daniele da Volterra, ma accostabili con pi\u00f9 convinzione al Rossetti in virt\u00f9 del confronto con la pala di San Cipriano. La presenza di san Romualdo ha fatto ipotizzare che l'opera fosse destinata all'abbazia camaldolese di San Giusto a Volterra. \nA Roma fu attivo con Daniele da Volterra e altri agli affreschi della cappella di Lucrezia Della Rovere in Trinit\u00e0 dei Monti. Gli vengono riferite in questo complesso le lunette con l'\"Annunciazione\" e con la \"Presentazione di Ges\u00f9 al Tempio\". Una sua collaborazione col maestro pu\u00f2 essere stata anche nella pala con la \"Sacra Conversazione\" per la chiesa dei Santi Pietro e Paolo a Ulignano, nei pressi di Volterra, e oggi al Museo diocesano, datata 1545. Vicino a questa opera dovrebbe riferirsi un disegno con \"San Giovanni Battista\" a Casa Buonarroti, riferito al Rossetti in antico da Filippo Baldinucci.\nTornato nella sua citt\u00e0 natale verso il 1550, esegu\u00ec alcuni dipinti per le chiese locali, tra i quali spicca la grande \"Deposizione\" sull'altare maggiore della chiesa di San Dalmazio. In questa opera emerge tutto il vigore del michelangiolismo appreso dal suo maestro Daniele da Volterra (del quale ricicl\u00f2 alcuni spunti dai disegni della mai realizzata \"Deposizione\" per l'oratorio di San Giovanni Decollato - opera poi allogata a Jacopino del Conte), abbinato a una ricca tavolozza cromatica e a un dinamismo che dimostra l'influenza del Rosso Fiorentino, la cui \"Deposizione\" si trovava a breve distanza dalla chiesa e fu sicuramente ammirata e studiata. L'atmosfera notturna invece sarebbe ispirata alla \"Deposizione\" di Perin del Vaga nella chiesa di San Marcello al Corso. La Madonna che sviene in primo piano a destra sembra riecheggiare anche la posa dell'\"Aurora\" di Michelangelo, che ne farebbe la pi\u00f9 antica citazione, ben prima che Daniele da Volterra ne ricavasse degli studiatissimi calchi, e che dimostrerebbe la familiarit\u00e0 del Rossetti con l'ambiente fiorentino. Allo studio di una figura maschile di questa pala si potrebbe ricondurre un disegno, gi\u00e0 attribuito al Ricciarelli, nel Museo Fabre a Montpellier (inv. 864.2.196). \nNel 1565 invi\u00f2 a Firenze un disegno con una veduta di Volterra e i suoi principali monumenti, utilizzata negli apparati per le nozze di Francesco I de' Medici e Giovanna d'Austria, sovrintese dal Borghini. Nella stessa occasione il Rossetti invi\u00f2 a Firenze un vaso d'alabastro da donare alla nuova arciduchessa.\nGli sono attribuite anche due tavolette nel Museo della Certosa di Douai (\"Martirio di san Giovanni Battista\" e \"Martirio di san Giovanni evangelista\").\nL'ultima sua opera (1562 circa) fu lo studiolo Giovanni Battista Bava nella vecchia abbazia dei Santi Giusto e Clemente, che oggi versa in un precario stato di conservazione.\nVasari lo cit\u00f2 brevemente ma con lode, nella biografia di Daniele da Volterra."}
{"id": "8298360", "revid": "36426", "url": "https://it.wikipedia.org/wiki?curid=8298360", "title": "Giovan Paolo Rossetti", "text": ""}
{"id": "8298366", "revid": "36426", "url": "https://it.wikipedia.org/wiki?curid=8298366", "title": "Giovan Martino Portogalli", "text": ""}
{"id": "8298369", "revid": "1924342", "url": "https://it.wikipedia.org/wiki?curid=8298369", "title": "Neyslutrans", "text": "Neyslutrans \u00e8 il primo album in studio del gruppo musicale islandese Hatari, pubblicato il 17 gennaio 2020 dalla Svikamylla ehf..\nDescrizione.\nL'album si compone di tredici tracce, di cui alcune realizzate con la partecipazione di alcuni artisti ospiti, come il violinista P\u00e9tur Bj\u00f6rnsson, il rapper Svarti Laxness, il cantante palestinese Bashar Murad (nel secondo singolo \"Klefi/\u0635\u0627\u0645\u062f\") e il gruppo Cyber. In esso figura anche il brano \"Hatri\u00f0 mun sigra\", con il quale gli Hatari hanno vinto i S\u00f6ngvakeppnin 2019 e hanno rappresentato l'Islanda all'Eurovision Song Contest nello stesso anno, classificandosi decimi.\nSecondo quanto spiegato dal cantante Matth\u00edas Tryggvi Haraldsson, \"Neyslutrans\" rappresenta \u00abun lamento per la civilt\u00e0 occidentale, se non per il mondo, che \u00e8 solo appropriato. Potrebbe essere l'ultimo album pubblicato dagli umani. L'ultima met\u00e0 dell'album \u00e8 orchestrato con questo in mente\u00bb. Tale concetto \u00e8 stato ribadito anche dall'altro cantante Klemens Nikul\u00e1sson Hannigan, che ha sito l'album \u00abuna sorta di inno o memoriale del ventunesimo secolo, un album d'addio per la Terra o, piuttosto, per l'umanit\u00e0. La Terra andr\u00e0 benissimo senza di noi\u00bb.\nPromozione.\nIn anticipazione all'uscita di \"Neyslutrans\" gli Hatari hanno reso disponibili tre singoli, pubblicati per il solo download digitale. Il primo di essi \u00e8 stato \"Spillingardans\", seconda traccia del disco, il cui video \u00e8 stato presentato il 21 dicembre 2018. Durante il 2019 sono stati pubblicati \"Klefi/\u0635\u0627\u0645\u062f\" e \"Kl\u00e1mstr\u00e1kur\", anch'essi accompagnati dai relativi video musicali.\nIl 26 gennaio 2020 \u00e8 partita a Oslo la tourn\u00e9e \"Europe Will Crumble\", che ha visto gli Hatari esibirsi in varie localit\u00e0 europee supportate dal duo hip hop Cyber; il gruppo si sarebbe dovuto esibire anche a Copenaghen il 29 gennaio, ma a causa di un incendio scoppiato nel locale il loro concerto \u00e8 stato cancellato. Il 27 gennaio \u00e8 stato inoltre presentato il videoclip per il brano d'apertura \"Engin miskunn\"."}
{"id": "8298372", "revid": "1452073", "url": "https://it.wikipedia.org/wiki?curid=8298372", "title": "Djoewariah", "text": "Biografia.\nDjoewariah nacque a Lampung e si avvicin\u00f2 al cinema nel 1940, quando venne ingaggiata dallo studio di produzione Union Films di Batavia, nelle Indie orientali olandesi, per \"Bajar dengan Djiwa\", nel quale ricopr\u00ec il ruolo di Djuliah, una giovane donna venduta a uno strozzino da suo padre. Seguirono altre due produzioni nel 1941: \"Wanita dan Satria\", in cui fu accanto a Ratna Djoewita e Hidajat nella storia di un playboy che alla fine paga per le sue nefandezze, e \"Asmara Moerni\", dove veste i panni di una cameriera che diventa il bersaglio degli affetti di un giovane medico (Adnan Kapau Gani).\nLa Union Films fu chiusa nel 1942 in seguito all'occupazione giapponese delle Indie orientali olandesi e la produzione cinematografica durante gli anni Quaranta fu molto pi\u00f9 lenta di quanto non fosse stata sotto gli olandesi. Durante questo periodo Djoewariah si dedic\u00f2 al teatro, in tourn\u00e9e con la troupe Bintang Soerabaja di Fred Young; \u00e8 testimoniata una sua presenza con loro in un'esibizione teatrale del 1944 \"Sehidup Semati\". L'occupazione termin\u00f2 nel 1945 e il presidente Sukarno proclam\u00f2 l'Indonesia come una nazione indipendente. Durante la successiva rivoluzione nazionale, ella rimase attiva come attrice teatrale e cantante \" keroncong \", vincendo una competizione vocale nel settembre 1947; a quel tempo era membro della troupe di Fifi Young, chiamata cos\u00ec per la sua diva.\nNel 1949, mentre la rivoluzione stava volgendo al termine, torn\u00f2 al cinema con un ruolo nella versione cinematografica di \"Sehidup Semati\". Durante i cinque anni seguenti apparve in diversi ruoli di importanza crescente. I suoi ultimi due film risalgono al 1954: \"Karina (Gadis Pasaran)\", in cui interpreta una donna che \u00e8 costretta a diventare una cantante radiofonica per supportare la famiglia dopo che il marito \u00e8 stato esiliato in Papua, e \"Kantjil Mas (Pedang dari Damascus)\", nel quale veste i panni di una regina di Basan che tenta di strappare tutto il potere a sua sorella e co-regina prima di essere sconfitta da uno spadaccino di Damasco. Da quell'anno in poi recit\u00f2 solo a teatro.\nFilmografia.\nSecondo le fonti superstiti, Djoewariah \u00e8 apparsa in almeno dodici film."}
{"id": "8298379", "revid": "767487", "url": "https://it.wikipedia.org/wiki?curid=8298379", "title": "Gustave Koeckert", "text": "Biografia.\nGustave Koeckert, nato in una famiglia di musicisti di origine tedesca, fu allievo del padre, Adolph K\u00f6ckert, e poi di C\u00e9sar Thomson a Liegi. Intrapresa la carriera di violinista, Koeckert fu poi docente di violino a Ginevra e al Conservatorio di Losanna. Influenzato dagli insegnamenti del suo celebre maestro C\u00e9sar Thomson, Koeckert ne espose i princip\u00ee dal punto di vista tecnico-scientifico nel saggio \"Les Principes rationnels de la technique du violon\" (1904) che riporta la dedica a Thomson.\nDivisa in tre parti (\"La Tecnica dell\u2019arco\", \"Della mano sinistra\", \"Riassunto e applicazioni\") l\u2019opera di Koeckert \u00e8 volta \u00aba chiarire i principali mezzi tecnici dell\u2019Arte del Violino\u00bb. \u00c8 una fonte preziosa di riflessioni teorico-pratiche che mirano a chiarire i princip\u00ee fisiologici della tecnica del violino.\nNel 1927 Koeckert cur\u00f2 la versione in francese dell\u2019opuscolo di Antonio Bagatella, \"Regole per la costruzione de violini, viole, violoncelli e violoni\" (1786)."}
{"id": "8298381", "revid": "767487", "url": "https://it.wikipedia.org/wiki?curid=8298381", "title": "Glenister of the Mounted", "text": "Glenister of the Mounted \u00e8 un film muto del 1926 prodotto e diretto da Harry Garson. Di genere drammatico, ambientato nei territori del Nord-Ovest, fu prodotto dalla Harry Garson Productions e distribuito dalla Film Booking Offices of America. La sceneggiatura di William E. Wing si basa su un soggetto di William E. Wing. Nel ruolo del protagonista, l'ex calciatore di football Maurice Bennett Flynn che, passato al cinema, gir\u00f2 nella sua carriera una quarantina di film.\nTrama.\nJack e Betty Danrock sono due fuggitivi che tengono prigioniero il sergente della polizia a cavallo Glenister mentre si trova in stato di semi incoscienza. In seguito, il sergente incontra nuovamente i due alla stazione commerciale di Rafferty, ma Betty nega di averlo mai visto e gli dice di essere la moglie di Jack. Quando a Glenister viene poi assegnato il compito di trovare gli assassini del socio di Thorald, lui, convinto che siano proprio loro i responsabili, prende Jack e Betty. Mentre stanno tornando indietro, i tre si trovano avvolti dalle fiamme del bosco che stanno attraversando: Glenister salva Jack, ma resta ferito. Quando si riprende, la coppia gli racconta la sua storia, convincendolo della propria innocenza. Scoprendo come Thorald abbia ingannato tutti con un trucco, Glenister lo costringe a confessare l'omicidio del suo socio, scagionando i due innocenti.\nProduzione.\nIl film fu prodotto dalla Harry Garson Productions.\nDistribuzione.\nIl copyright del film, richiesto dalla R-C Pictures Corp., fu registrato il 18 maggio 1926 con il numero LP22750.&lt;br&gt;\nDistribuito dalla Film Booking Offices of America, il film usc\u00ec nelle sale statunitensi il 23 maggio 1926.\nCopie della pellicola si trovano conservate negli archivi della Cin\u00e9math\u00e8que Royale de Belgique a Bruxelles e al N\u00e1rodn\u00ed Filmovy Archiv di Praga."}
{"id": "8298393", "revid": "1543377", "url": "https://it.wikipedia.org/wiki?curid=8298393", "title": "The Box Man", "text": " \u00e8 un manga scritto e disegnato da Imiri Sakabashira. L'opera \u00e8 stata pubblicata sulla rivista \"AX\" di Seirin K\u014dgeisha e in seguito riedita nella raccolta \"Aka taitsu otoko\", pubblicata il 31 ottobre 2004.\nTrama.\nUn uomo \u00e8 in viaggio su uno scooter, accompagnato da una creatura mezzo gatto mezzo kappa e con una scatola che contiene un uomo con delle chele di granchio. Lungo la strada incontra ogni sorta di kaij\u016b e personaggi che sembrano essere stati ispirati dal lavoro di Eiji Tsuburaya. Una rettile balza fuori dall'acqua e lancia loro un raggio dalla bocca, facendo schiantare lo scooter, l'uomo ne acquista uno nuovo in una discarica. Mentre percorrono una sporgenza, cadono su un reticolo di cavi. Continuando a piedi, due agenti di polizia li fermano per ispezionare la scatola. L'uomo nella scatola decapita uno degli ufficiali e castra l'altro, il gruppo fugge e si nasconde in una casa. All'interno, una testa fluttuante li conduce a una figura mascherata minacciosa, che viene placata quando lecca un rospo allucinogeno, datogli dall'uomo nella scatola, entrando in trance. Il gruppo si sposta in un'altra abitazione dove, insieme a uno strano uomo, osservano una galleria di esseri mostruosi. Mentre ii gruppo fugge su un altro scooter, stavolta rubato, alcuni dei mostri li inseguono e attaccano. Durante la fuga, si imbattono in agenti di polizia che lottano uccidendo le creature. Gli agenti li inseguono in un'auto della polizia fino a quando non si schiantano. L'uomo prende la persona nella scatola, suo padre che aveva acquisito un corpo degenerato dalle sembianze di un granchio, e lo lascia, insieme alla creatura che lo ha accompagnato per tutto il viaggio, nel mare della decadenza. \nTematiche.\nThe Box Man \u00e8 di difficile interpretazione. Potrebbe essere una metafora dell'invecchiamento e della morte. Il protagonista sullo scooter \u00e8 un adulto il cui padre, nella scatola, \u00e8 vecchio e malato. Il figlio non pu\u00f2 pi\u00f9 prendersene cura e intraprende un viaggio per trasportarlo in un luogo migliore. Nella scelta di liberarsi dal padre malato, inoltre, si pu\u00f2 incorrere non solo nel giudizio della societ\u00e0, ma ci si scontra in primo luogo con i propri demoni interiori che, nell'opera, si manifestano letteralmente.\nPubblicazione.\nL'opera, originariamente serializzata nella rivista manga alternativa di Seirin K\u014dgeisha \"AX\", \u00e8 stata inclusa nella raccolta di racconti pubblicata il 31 ottobre 2004. Il 24 dicembre 2019 viene pubblicata in Italia dall'editore Star Comics nella collana \"Umami\". "}
{"id": "8298394", "revid": "1115371", "url": "https://it.wikipedia.org/wiki?curid=8298394", "title": "Leigh Sports Village", "text": "Il Leigh Sports Village \u00e8 uno stadio calcistico inglese situato nella citt\u00e0 di Leigh.\nStoria.\nNel 2022 ospiter\u00e0 il Campionato europeo di calcio femminile"}
{"id": "8298397", "revid": "1924342", "url": "https://it.wikipedia.org/wiki?curid=8298397", "title": "Recording Industry Foundation in Taiwan", "text": "La Recording Industry Foundation in Taiwan (RIT; in lingua cinese: \u53f0\u7063\u5531\u7247\u51fa\u7248\u4e8b\u696d\u57fa\u91d1\u6703) \u00e8 un'organizzazione facente parte dell'International Federation of the Phonographic Industry in rappresentanza dell'industria musicale del Taiwan.\nLa RIT rilascia certificazioni per gli album e per i singoli: a partire dal 2011 il disco d'oro scatta dopo le copie vendute, mentre il disco di platino \u00e8 ottenuto una volta sorpassata la soglia delle unit\u00e0, tutto ci\u00f2 vale sia per i singoli locali e internazionali che per gli album internazionali. Gli album nazionali, invece, raggiungono il disco d'oro con unit\u00e0 e il platino con ."}
{"id": "8298398", "revid": "380453", "url": "https://it.wikipedia.org/wiki?curid=8298398", "title": "Marko Klok", "text": "Giocava nel ruolo di Schiacciatore. Allena l'."}
{"id": "8298401", "revid": "1505830", "url": "https://it.wikipedia.org/wiki?curid=8298401", "title": "Tate Reeves", "text": "Biografia.\nOriginario della Contea di Rankin, Mississippi, Reeves si diploma nel 1992 alla Florence High School di Florence e si laurea con lode in economia al Millsaps College di Jackson. Per un anno gioca anche nella squadra di basket Millsaps Majors.\nDopo Millsaps, Reeves intraprende una carriera nel settore bancario e finanziario a Jackson, diventando vicepresidente per AmSouth (in precedenza Banca di garanzia dei depositi) e occupandosi come analista senior degli investimenti. Nel 1996 \u00e8 premiato con il Mississippi Society of Financial Analysts Award. Nel 2000 \u00e8 responsabile degli investimenti della Trustmark National Bank a Jackson.\nNelle elezioni politiche del 2003 Reeves, repubblicano, partecipa alle primarie del suo partito affrontando l'ex commissario ai trasporti Wayne Burkes di Brandon e il rappresentante di Stato Andrew Ketchings di Natchez. Vince battendo gli altri due candidati con il 49% dei voti. Nelle elezioni generali, sempre nel 2003, per il ruolo di tesoriere del Mississippi, sconfigge il candidato democratico Gary Anderson, direttore statale delle finanze e dell'amministrazione, ottenendo il 52% contro il 48%. Viene riconfermato nell'incarico con il 61% dei voti nelle elezioni generali del 2007 contro il candidato democratico Shawn O'Hara.\nAlla fine del 2019 si candida a governatore del Mississippi. Si oppone all'espansione di Medicaid, che ha chiamato \"espansione Obamacare\", e vince con il 51% dei voti contro lo sfidante democratico Jim Hood. Entra in carica il 14 gennaio 2020.\nCambio della bandiera del Mississippi.\nNel giugno 2020, durante le proteste per l'uccisione di George Floyd, sorse un dibattito sull'opportunit\u00e0 di cambiare la bandiera del Mississippi perch\u00e9 conteneva le insegne confederate in alto a sinistra. Era l'unica bandiera negli Stati Uniti a contenere questi simboli. Reeves si dichiar\u00f2 a favore del cambio della bandiera, aggiungendo che avrebbe firmato un tale disegno di legge se ne fosse stato approvato uno. Il 28 giugno la Camera ha votato per il cambio della bandiera (91 a 23) cos\u00ec come il Senato (37 a 14). Reeves ha firmato la legge due giorni pi\u00f9 tardi, rimuovendo cos\u00ec il simbolo confederato dalla nuova bandiera dello stato.\nPandemia di coronavirus.\nNel mezzo dell'accelerazione della pandemia COVID-19, Reeves ha annullato le decisioni dei leader locali di ordinare alle persone di rimanere a casa, invitando invece gli abitanti del Mississippi di tornare alla \"vita come al solito\" e ritenendo luoghi come bar, ristoranti e chiese \"servizi essenziali\". Si \u00e8 rifiutato anche di chiudere le spiagge e di annunciare ordini di restare a casa, dicendo alle persone di confidare nel \"potere della preghiera\". La decisione \u00e8 stata ampiamente condannata. Alla fine di marzo 2020, alla domanda sul perch\u00e9 la Cina potesse imporre un blocco ma il Mississippi no, Reeves ha risposto: \"Il Mississippi non sar\u00e0 mai la Cina. Il Mississippi non sar\u00e0 mai la Corea del Nord\". Reeves ha implementato un ordine \"stay-at-home\" solo il 3 aprile. Ma alla fine di aprile, ha permesso ad alcune attivit\u00e0 commerciali di riaprire di nuovo. Allo stesso tempo, il Mississippi ha avuto il suo pi\u00f9 grande picco di morti e casi di coronavirus.\nVita privata.\nSposato dal 2011 con Eilee Williams. La coppia ha tre figli."}
{"id": "8298405", "revid": "729019", "url": "https://it.wikipedia.org/wiki?curid=8298405", "title": "Hubert Gercke", "text": "Biografia.\nHubert Gercke entr\u00f2 nell'esercito imperiale tedesco il 22 marzo 1899 come cadetto nel 1\u00ba battaglione cacciatori presso Ortelsburg. Il 16 novembre 1899, venne nominato \"F\u00e4hnrich\", ed il 18 agosto 1900 venne promosso tenente. Il 18 ottobre 1909, divenne aiutante del comandante del suo battaglione. Con la sua promozione a capitano il 1\u00ba ottobre 1913, Hubert Gercke entr\u00f2 nello stato maggiore del suo battaglione.\nCon lo scoppio della prima guerra mondiale e la mobilitazione generale, Hubert Gercke venne impiegato per la prima volta in campo aperto col suo battaglione sul fronte orientale nella battaglia di Lahna e d'Orlau il 23 e 24 agosto 1914. L'anno successivo, divenne comandante di una compagnia, poi di battaglione ed ijnfine il 16 gennaio 1917 divenne comandante aggiunto del 446\u00ba reggimento di fanteria. Rest\u00f2 con tale reggimento sino alla fine della guerra ed al suo scioglimento nel dicembre del 1918 a Olsztyn.\nNell'ottobre del 1919, pass\u00f2 al 39\u00ba reggimento di fanteria e un anno pi\u00f9 tardi divenne comandante di una compagnia del 2\u00ba reggimento di fanteria a Olsztyn. Il 1\u00ba ottobre 1921, entr\u00f2 nello stato maggiore del 1\u00ba battaglione e venne promosso maggiore dal 1\u00ba luglio 1922. A partire dal 1\u00ba ottobre 1927, Hubert Gercke venne impiegato come istruttore alla scuola di fanteria di Dresda e venne promosso al rango di tenente colonnello dal 1\u00ba febbraio 1928. Il 1\u00ba febbraio 1931 venne promosso colonnello e comandante del 6\u00ba reggimento di fanteria di stanza a Lubecca. Il 1\u00ba ottobre 1933 venne promosso maggiore generale e poi tenente generale dal 1\u00ba giugno 1935 quando gli venne affidato il comando della 2\u00aa divisione di fanteria di stanza a Stettino. Il 31 marzo 1937, venne promosso \"General der Infanterie\" e venne ritirato dal servizio attivo, passando in riserva.\nCon lo scoppio della seconda guerra mondiale, Hubert Gercke riprese servizio attivo ed il 22 maggio 1940 ottenne il comando della 278\u00aa divisione di fanteria. A partire dal luglio del 1940, Gercke divenne nuovamente ufficiale di riserva e poi comandante della Divisionsstab z.b.V. 401 sino al 25 settembre 1941. Il 10 gennaio 1942, venne nominato comandante responsabile dei prigionieri di guerra nel distretto militare di Wehrkreis I, di base a Kaliningrad. Appena un mese dopo, Gercke ottenne il comando della Division Nr. 148 sino al 2 aprile 1942 quando venne posto nuovamente in riserva. Venne pensionato definitivamente il 30 giugno 1942, morendo nel dicembre di quello stesso anno.\nSuo fratello Rudolf Gercke fu anch'egli un generale dell'esercito tedesco nel corso della seconda guerra mondiale."}
{"id": "8298406", "revid": "144796", "url": "https://it.wikipedia.org/wiki?curid=8298406", "title": "Nikolaiken", "text": ""}
{"id": "8298423", "revid": "633110", "url": "https://it.wikipedia.org/wiki?curid=8298423", "title": "Harry Hoppe", "text": "Alla fine della seconda guerra mondiale venne catturato dalle truppe britanniche ne maggio del 1945 in Germania e rimase prigioniero di guerra sino al 1948 quando venne rilasciato.\nAbbandonata la vita militare, mor\u00ec a Wetzlar nel 1969."}
{"id": "8298424", "revid": "203463", "url": "https://it.wikipedia.org/wiki?curid=8298424", "title": "USS Harry Truman (CVN-75)", "text": ""}
{"id": "8298430", "revid": "991694", "url": "https://it.wikipedia.org/wiki?curid=8298430", "title": "Enea Silvio Bartolomeo Piccolomini", "text": ""}
{"id": "8298434", "revid": "110157", "url": "https://it.wikipedia.org/wiki?curid=8298434", "title": "Oktjabrjata", "text": "Gli Oktjabrjata (, lett. \"Bambini dell'Ottobre\", singolare ) costituivano un'organizzazione giovanile legata al Partito Comunista dell'Unione Sovietica e alla quale partecipavano bambini tra i 7 e i 9 anni. Il ruolo principale dell'associazione era quello di preparare i bambini per il loro ingresso nell'Organizzazione dei pionieri di tutta l'Unione.\nStoria.\nIl termine \"Oktjabrjata\" apparve per la prima volta nel 1923, quando furono creati a Mosca i primi gruppi di bambini che avevano vissuto (o erano nati) durante la Rivoluzione d'ottobre del 1917.\nNel 1924, il Comitato centrale del Partito Comunista Russo (bolscevico) eman\u00f2 un regolamento \"Sull'organizzazione giovanile comunista dei Giovani pionieri\" nel quale furono stabilite le linee guida per la creazione dei gruppi di \"Oktjabrjata\".\nNel 1928, lo scultore, artista del popolo dell'Unione Sovietica ed ex presidente dell'Accademia delle arti di tutta l'Unione Nikolaj Tomskij realizz\u00f2 il modello del distintivo metallico degli \"Oktjabrjata\": era una stella metallica a cinque punte di colore rosso rubino con al centro il ritratto in bassorilievo di Vladimir Lenin da bambino. Negli anni cinquanta, la stella divenne di plastica e il bassorilievo fu sostituito da una riproduzione fotografica del ritratto di Lenin.\nNel 1970, in occasione del 100\u00ba anniversario dalla nascita di Lenin, furono organizzati i primi giochi sportivi \"\"Oktjabrjata\" nel paese dell'Ottobre\" (). La competizione fu organizzata ogni anno fino all'attuazione della \"perestrojka\" e i vincitori vincevano un distintivo.\nL'associazione dei Bambini dell'Ottobre fu sciolta durante il processo di dissoluzione dell'Unione Sovietica nel 1991.\nDescrizione.\nQuando si univano agli \"Oktjabrjata\", i bambini ricevevano come distintivo una stella rossa a cinque punte di rubini con un ritratto di Lenin da bambino. Inizialmente, la stella era solo una toppa a forma di stella cucita sulla camicia a sinistra.\nIl gruppo (definito in alcune scuole come \"distaccamento\") della Rivoluzione d'Ottobre consisteva in diverse unit\u00e0 chiamate \"stelle\" (), ognuna delle quali di solito comprendeva 5 bambini, lo stesso numero delle punte della stella rossa. Di norma, in una \"stella\" ogni membro aveva un ruolo ben preciso, come quello di comandante, ginnasta, bibliotecario o fiorista. In alcune scuole, il comandante della Stella, su richiesta degli insegnanti, aveva una toppa cucita sulla manica della divisa scolastica (il capo squadra ne aveva due).\nNel 1957, durante l'VIII Plenum del Comitato centrale del Komsomol, furono stabilite nuove regole per gli \"Oktjabrjata\":\nLe regole venivano spiegate verbalmente, tramite manifesti e nella letteratura dedicata. Inoltre, per renderli pi\u00f9 facili da ricordare, venivano redatte in rima.\nLe attivit\u00e0 degli \"Oktjabrjata\" erano prevalentemente ludiche e venivano organizzate da insegnanti e consulenti del Komsomol. Ogni anno, si festeggiava la settimana degli \"Oktjabrjata\" di tutta l'unione dal 16 al 22 aprile. Nelle scuola per gli \"Oktjabrjata\", venivano organizzate le \"letture di Lenin\", quando il 22\u00ba giorno di ogni mese uno studente delle scuole superiori veniva in classe e leggeva storie sulla vita di Vladimir Lenin (nato il 22 aprile 1870).\nPubblicazioni.\nPer gli \"Oktjabrjata\" venivano pubblicate a livello pan-sovietico le riviste \"Ves\u00eblye kartinki\" e \"Murzilka\" per i bambini di et\u00e0 prescolare, mentre per l'eta da pioniere o pre-pioniere pubblicava \"Kost\u00ebr\", \"Junyj technik\" e \"Junyj naturalist\". Venivano pubblicate anche riviste a livello repubblicano e in doppia lingua, come ad esempio \"Stelu\u0163a\" (RSS Moldava, edita in moldavo e in russo come \"Zv\u00ebzdo\u010dka\") e \"Barbinok\" (RSS Ucraina, edita anche in ucraino). I materiali destinati agli \"Oktjabrjata\" erano pubblicati dalle riviste dei pionieri.\nOgni anno, la casa editrice Maly\u0161 pubblicava per gli \"Oktjabrjata\" il calendario da tavolo \"Zv\u00ebzdo\u010dka\". I materiali utilizzati per lavorare con gli \"Oktjabrjata\" erano regolarmente pubblicati nelle riviste \"Vo\u017eatyj\", \"Na\u010dal\u2019naja \u0161kola\" e \"Vospitanie \u0161kol\u2019nikov\".\nMotti e canzoni.\nI motti e gli slogan dei Bambini dell'Ottobre erano principalmente gli stessi di quelli dei pionieri, ma dagli anni sessanta in poi furono scritte marce e filastrocche appositamente per gli \"Oktjabrjata.\" Tra le pi\u00f9 famose, vi era la \"Pravila oktjabrjata\" (\u041f\u0440\u0430\u0432\u0438\u043b\u0430 \u043e\u043a\u0442\u044f\u0431\u0440\u044f\u0442), ovvero \"Le regole degli Oktjabrjata\":"}
{"id": "8298437", "revid": "767487", "url": "https://it.wikipedia.org/wiki?curid=8298437", "title": "Ildebrando III Aldobrandeschi", "text": "Biografia.\nProbabilmente figlio di Ildebrando II, \u00e8 difficile ricostruirne la genealogia a causa delle poche fonti disponibili circa il X secolo. Ildebrando III fu conte e marchese della marca obertenga in luogo di Oberto I, esule in Germania, dopo la morte di Liudolfo nel 957. Gli Aldobrandeschi furono particolarmente legati a Berengario II e questo \u00e8 forse il motivo dell'assenza di membri della famiglia ai placiti in seguito all'affermazione della dinastia ottoniana; anche nell'ambiente locale toscano, i placiti erano spesso presieduti da Oberto I, a capo di una famiglia rivale.\nEbbe almeno tre figli: il conte Gherardo; Lamberto, sposatosi con una Ermengarda; e Rottilde, andata in moglie al conte Rodolfo di Pisa.\nIldebrando III \u00e8 ricordato in un documento del 973 con il titolo che ebbe di marchese, ma risulta deceduto gi\u00e0 da tempo."}
{"id": "8298442", "revid": "287204", "url": "https://it.wikipedia.org/wiki?curid=8298442", "title": "La Rose (disambigua)", "text": ""}
{"id": "8298474", "revid": "12109", "url": "https://it.wikipedia.org/wiki?curid=8298474", "title": "Baionette", "text": ""}
{"id": "8298477", "revid": "1868907", "url": "https://it.wikipedia.org/wiki?curid=8298477", "title": "Chiesa di Santa Maria Assunta (San Ginesio)", "text": ""}
{"id": "8298484", "revid": "149485", "url": "https://it.wikipedia.org/wiki?curid=8298484", "title": "Cochabamba 2018", "text": ""}
{"id": "8298485", "revid": "287204", "url": "https://it.wikipedia.org/wiki?curid=8298485", "title": "World Heart Federation", "text": "La World Heart Federation (WHF) \u00e8 un'organizzazione non governativa fondata nel 1971 a Ginevra.\nStoria.\nNel 1933 si svolse a Praga un incontro internazionale preliminare e informale di cardiologi, ma l'ascesa del nazismo al potere e lo scoppio della Seconda Guerra Mondiale arestarono il progredire della cooperazione internazionale sul campo fino al '46, quando fu organizzato un congresso cardiologico a Citt\u00e0 del Messico.\nNel settembre 1950, fu convocato a Parigi il primo Congresso mondiale di cardiologia sotto l'egida della Societ\u00e0 internazionale di cardiologia, che era stata fondata quattro anni prima. I successivi congressi si svolsero a intervalli di quattro anni fino al 2006; da allora, si sono tenuti a cadenza biennale.\nNel 1978, l'International Society of Cardiology si un\u00ec alla International Cardiology Federation, fondata nel 1970, per formare l'International Society and Federation of Cardiology. Nel 1998, quest'ultima modific\u00f2 la propria denominazione in World Heart Federation.\nAttivit\u00e0.\nLa federazione ospita ogni due anni il Congresso mondiale di cardiologia.\nNel 2000 fu lanciata l'iniziativa della Giornata Mondiale del Cuore allo scopo di informare le persone in tutto il mondo che le malattie cardiache e l'ictus sono la prima causa di morte a livello globale."}
{"id": "8298486", "revid": "599013", "url": "https://it.wikipedia.org/wiki?curid=8298486", "title": "Anthony Montero", "text": ""}
{"id": "8298494", "revid": "124768861", "url": "https://it.wikipedia.org/wiki?curid=8298494", "title": "Jason Wynn", "text": "Jason Broderick Wynn \u00e8 un personaggio dei fumetti creato da Todd McFarlane che compare nella serie a fumetti \"Spawn\". \u00c8 un potente e corrotto uomo d'affari dalla spietata mente criminale ed \u00e8 uno degli acerrimi nemici di Spawn (tra cui Malebolgia e il Violator).\nBiografia del personaggio.\nJason Wynn \u00e8 un potente uomo d'affari dalla sua spietata mente criminale, \u00e8 al centro di tutti i complotti che hanno condizionato il destino di Al Simmons. Dispone di grandi risorse in quanto \u00e8 capo della branca newyorkese della CIA. Conosce l'esistenza di Spawn ed \u00e8 ossessionato dallo scoprire le origini e gli obbiettivi di questo essere. Tra questi vi \u00e8 Spawn che considera Wynn un principale nemico umano."}
{"id": "8298514", "revid": "149485", "url": "https://it.wikipedia.org/wiki?curid=8298514", "title": "Anthony Jos\u00e9 Montero Chirinos", "text": ""}
{"id": "8298515", "revid": "149485", "url": "https://it.wikipedia.org/wiki?curid=8298515", "title": "Anthony Montero Chirinos", "text": ""}
{"id": "8298516", "revid": "149485", "url": "https://it.wikipedia.org/wiki?curid=8298516", "title": "Anthony Jose Montero Chirinos", "text": ""}
{"id": "8298517", "revid": "149485", "url": "https://it.wikipedia.org/wiki?curid=8298517", "title": "Anthony Jose Montero", "text": ""}
{"id": "8298518", "revid": "149485", "url": "https://it.wikipedia.org/wiki?curid=8298518", "title": "Anthony Jos\u00e9 Montero", "text": ""}
{"id": "8298519", "revid": "31886", "url": "https://it.wikipedia.org/wiki?curid=8298519", "title": "Episodi di Marianne", "text": "La prima stagione della serie televisiva \"Marianne\" \u00e8 stata pubblicata su Netflix il 13 settembre 2019.\nI tuoi sogni.\nCaroline, una giovane donna sciatta e imbruttita, trova la madre intenta a mutilarsi con un coltello col quale si cava un dente, che consegna a Caroline con l'incarico di portarlo \"a Emma\". Si tratta di Emma Larsimon, amica d'infanzia di Caroline, divenuta scrittrice di successo con una serie horror che ha per protagonista Lizzie Larck e il suo scontro con la strega Marianne, moglie del Diavolo. Emma sta tenendo una conferenza relativa all'ultimo libro che chiude definitivamente la saga di Lizzie e, durante la firma delle copie, riceve la visita di Caroline. Questa la informa che sua madre crede di essere Marianne e vuole vederla. Quando Emma si rifiuta, affermando che Marianne \u00e8 solo un personaggio nato dalla sua fantasia, Caroline le d\u00e0 il cimelio insanguinato da parte della madre, mostrandole le incisioni che la donna le ha praticato sull'addome in una lingua misteriosa. Caroline viene portata via dalla sicurezza mentre ripete di \"non voler essere la prossima\". Emma, scossa dall'avvenimento, esce a ubriacarsi con la sua assistente Camille e le confessa che da bambina aveva incubi su Marianne che si sono interrotti quando ha iniziato a scrivere della strega. Tornata a casa, si infila nel letto dove c'\u00e8 il suo fidanzato Pierre, con il quale aveva appuntamento a cena in un ristorante dove per\u00f2 non \u00e8 andata. Quella notte Emma ha un altro incubo su Marianne e la mattina scopre che Pierre l'ha lasciata. Caroline si presenta alla casa editrice di Emma e si impicca davanti a tutti dopo averle detto che sua madre vuole che continui a scrivere altrimenti prender\u00e0 i suoi genitori e averle dato una croce che porta al collo. La scrittrice decide di tornare dai genitori, che da giorni sta cercando inutilmente di rintracciare al telefono, sebbene i loro rapporti si siano interrotti da anni, e fa riferimento a un fatto, risalente alla sua infanzia con gli amici, e a un faro. Accompagnata da Camille, Emma parte per raggiungere la madre e il padre a Elden, cittadina dove lei stessa ha vissuto da giovane; durante il viaggio Emma spiega anche a Camille che l'unica domanda a cui Marianne \u00e8 obbligata a rispondere \u00e8 quella relativa al suo nome, quindi la strega pu\u00f2 eludere la domanda ma non mentire su chi effettivamente sia. Nei pressi del faro, Emma sente Marianne che la chiama e incontra Padre Xavier, una vecchia conoscenza del suo passato, il quale le dice di aver dato lui la croce a Caroline per proteggerla e le intima di andarsene perch\u00e9 l\u00ec nessuno la vuole. Emma e Camille visitano la signora Daugeron, madre della defunta Caroline, che sembra disinteressata alla morte della figlia. Vengono invitate per un t\u00e8 dalla donna, che si comporta in modo chiaramente squilibrato e sembra conoscere informazioni personali su Emma. Le due ragazze fuggono e la signora Daugeron le insegue in strada ordinando nuovamente a Emma di scrivere ancora, altrimenti i suoi genitori saranno i prossimi. A casa dei genitori, Emma trova un altro cimelio insanguinato di Marianne attaccato alla porta ed entra temendo per la loro vita, ma li trova sulle scale completamente nudi intenti in un rapporto sessuale. La madre le invita a rimanere a cena, durante la quale il padre attacca duramente la figlia, mentre la madre si mostra pi\u00f9 accondiscendente. Nella notte Camille si alza per andare in bagno e vede la signora Larsimon nuda all'ingresso di casa. Improvvisamente la donna inizia a vomitare e quando Camille le chiede se abbia bisogno di aiuto, viene assalita dal padre di Emma, anche lui nudo e pieno di segni sul corpo. L'uomo le dice \"non siamo noi\". Emma viene svegliata dall'allarme che scatta ed esce fuori casa dove vede i genitori avviarsi nudi nel bosco. Spaventata cerca di seguirli, chiedendo loro di perdonarla, ma viene assalita dal padre che le urla \"Scrivi!\". Emma sviene.\nTradizione.\nCamille si ritrova sola in casa e riceve la telefonata di un presunto agente che chiama per il controllo dell'allarme. In effetti si tratta di Marianne che la blocca in soggiorno con un inganno per poi manifestarsi a lei. In quel momento Emma torna a casa ferita alla testa per la caduta e la mattina dopo l'ispettore Ronan si presenta per indagare sulla scomparsa dei signori Larsimon. Sulla porta della casa trovano un altro cimelio insanguinato probabilmente lasciato da Marianne, ma il poliziotto non pu\u00f2 arrestare la signora Daugeron come richiesto da Emma perch\u00e9 tecnicamente non ha fatto nulla di male. Accetta comunque di interrogarla dopo aver chiesto a Emma e Camille di non uscire da casa. Le due decidono invece di introdursi in casa della Daugeron mentre questa \u00e8 assente perch\u00e9 Emma \u00e8 convinta che i genitori siano vittime di un suo incantesimo. Dentro casa trova alcune foto con il vecchio gruppo dei suoi amici e uno dei libri su Lizzie scarabocchiato in una lingua incomprensibile. Mentre con Camille cerca di forzare una porta chiusa dietro la quale sembra ci sia qualcuno, la Daugeron fa ritorno e inizia a mutilarsi un braccio con un coltello ordinando a Emma di scrivere; le due ragazze fuggono terrorizzate. Ronan visita Pat, un amico che gestisce un negozio di feticci magici, ma la vista del cimelio della strega scatena la sua reazione spaventata, dovuta al fatto che si tratta di una stregoneria pericolosa in quanto rende gli umani vulnerabili agli incantesimi. L'ispettore prende una collana contro i demoni, ma Pat afferma che non servir\u00e0 a proteggere coloro che hanno ricevuto il cimelio perch\u00e9 ormai sono maledetti. Sulla scogliera Emma incontra Aurore, sua amica d'infanzia, con la quale parla di qualcosa accaduto quindici anni prima alla scuola del faro, qualcosa che ha sconvolto tutti, e che la invita ad andare al funerale di Caroline il giorno dopo, ma Emma dice che non ci andr\u00e0. Una volta a casa, sente suo padre che la supplica di scrivere o Marianne far\u00e0 loro ancora del male. La ragazza ha una visione di Marianne in una buca nel terreno (che ritorna spesso in vari flash) che le dice di scrivere entro marted\u00ec. La signora Daugeron incontra Emma e la conduce al funerale di Caroline, dove sputa negli occhi del cadavere della figlia nella bara. Emma scappa dalla chiesa e viene raggiunta dal suo vecchio gruppo di amici, Aurore, Seby, Tonio e Arnaud. Poco dopo arriva anche Camille e con loro Emma si ubriaca ricordando i tempi passati insieme a Caroline. Arnaud invia a Camille un articolo molto duro che da giovane Emma ha scritto su sua madre per il giornale della scuola. Una volta a casa Camille legge l'articolo e chiede all'amica perch\u00e9 lo abbia scritto. Emma si arrabbia con lei per averlo letto nonostante alla scogliera avesse promesso di non farlo e si chiude in camera dove, incitata dalle voci, si mette a scrivere un nuovo libro intitolato \"Rinascita\" che inizia con la morte di cinque mucche annegate in mare e cinque bambini che si impiccano. A parlare \u00e8 Lizzie, che risorge dalla tomba per continuare la sua lotta contro Marianne.\nUna persona difficile.\nTonio e Arnaud sono al lavoro e parlano del loro amore giovanile per Emma, quindi scoprono che le loro nasse da pesca sono vuote e trovano inoltre cinque mucche annegate misteriosamente in mare. La madre di Emma fa ritorno a casa ma si chiude in bagno e quando arriva Ronan gli dice che la figlia ha spezzato il suo amore per lei e ormai sente solo un grande vuoto dentro. Emma se ne va su richiesta dell'ispettore. Con Camille si ubriaca al molo, quando vengono invitate a cena a casa di Seby, che presenta loro sua moglie incinta Sophie e il figlio della donna da un precedente marito, Hugo. Emma si comporta in modo pessimo, continuando a bere, facendo allusioni sulla giovanile relazione con Seby, mettendo in dubbio la paternit\u00e0 del bambino in grembo a Sophie e cercando di flirtare con lui nonostante venga respinta. All'improvviso Hugo scompare. Intuendo cosa sia successo, Emma porta Camille e Seby alla scuola del faro dove il bambino e altri quattro piccoli si sono impiccati a un'altalena; riescono comunque a salvarli in tempo. Tornate a casa, Camille decide di abbandonare l'amica, nonostante la sua richiesta di aiuto perch\u00e9 ormai ha capito che quello che scrive diventa reale. Emma si scusa con sua madre che la perdona, poi va in chiesa per rubare l'acqua santa e una croce di ferro. Quindi si dirige a casa della signora Daugeron dove riesce a legarla e cerca di esorcizzare Marianne, ferendola e costringendola a palesarsi. Mentre sta per finirla, riceve la telefonata di Ronan che le dice di aver trovato il padre. L'uomo \u00e8 in coma all'ospedale, si trovava in un edificio abbandonato chino in mezzo a delle candele e attorniato da cimeli di strega. Emma lascia la signora Daugeron legata e va in ospedale dal padre. L'uomo \u00e8 incosciente ma lei gli promette che gli porter\u00e0 la moglie. Una volta tornata a casa, per\u00f2, scopre che la madre \u00e8 stata pugnalata a morte proprio dalla signora Daugeron, che ancora si nasconde in cima alle scale. Accecata dalla rabbia, Emma cerca di strangolarla ma viene fermata da Camille che \u00e8 tornata dall'amica. Questa tenta di rianimare l'anziana signora, che assume l'aspetto di Marianne facendola cadere dalle scale per la paura. Lo spirito della strega abbandona il corpo della signora Daugeron.\nUn bel momento.\nCamille \u00e8 ricoverata in ospedale nella stessa stanza del signor Larsimon, anche lei in coma. Dopo il funerale della madre, Emma viene informata dall'ispettore Ronan che la signora Daugeron vuole parlarle; non \u00e8 pi\u00f9 posseduta da Marianne, ma ha perso gli occhi dato che la strega \"non se ne va mai a mani vuote\". La donna ammette quello che ha fatto, sostenendo che Marianne l'ha costretta portandola in un posto chiamato acque scure. Afferma che la strega \u00e8 sempre esistita ma che ora \u00e8 legata a Emma. Se la strega glielo chieder\u00e0, lei dovr\u00e0 riprendere a scrivere. La signora Daugeron chiede anche all'ispettore Ronan di cercare suo marito Philippe al quale crede Marianne abbia fatto del male. Ronan infatti lo trova nella stanza chiusa della sua casa, circondato da cimeli di strega fatti con la pelle dell'uomo stesso, e trova anche un libro scritto in una lingua maledetta. Ronan si fa aiutare ancora dal riluttante Pat per ottenere informazioni relative ai processi alle streghe avvenuti a Elden nel XVII secolo e l'uomo gli svela anche il punto debole di Marianne, cio\u00e8 il suo vero nome. Dopo aver rubato il registro dei processi dalla chiesa, contro la volont\u00e0 di Padre Xavier, Ronan viene a sapere da Pat che il sigillo sul libro associato alle streghe appartiene al potente re demone Beleth. Pat vuole anche che l'amico gli dica addio per l'ultima volta. Emma ha un incubo sulla nascita del figlio di Seby, in cui Sophie partorisce un mostro che la uccide. Quando scopre che la coppia sta davvero per avere il bambino, va in paranoia e cerca di impedire che accada fin quando scopre che il bambino \u00e8 nato senza alcuna complicazione. Leggendo il registro del processo, Ronan scopre che il cognome di Marianne \u00e8 Basselin e che la sua storia \u00e8 costellata da numerosi incidenti e morti a lei associati, tra cui quello del suo primo figlio bruciato nella culla. Significativo \u00e8 l'episodio in cui la donna si reca nel bosco con i due figli avuti successivamente per poi tornare da sola, quindi uccide il marito e si proclama sposa di Beleth; poco dopo viene catturata, bruciata e sepolta assieme al patto col demone, dopo aver urlato a tutti la sua maledizione. Quella notte Emma torna a essere tormentata da Marianne, Tonio viene rapito dalla strega mentre lavora al molo e Aurore riceve la visita dall'oscuro spirito della sorellina morta che accusa Emma di quanto accadutole. All'ospedale il figlio appena nato di Seby scompare dalla culla, dove rimane solo un cimelio della strega.\nTu l'hai lasciata.\nIn un flashback, la giovane Emma viene tormentata da incubi notturni su Marianne. Ne parla ai suoi amici e Caroline decide che devono tentare una seduta spiritica per comunicare con l'entit\u00e0 maligna. Tutto il gruppo accetta, nonostante all'inizio Aurore sia contraria, e si radunano di notte alla scuola del faro per utilizzare una tavola Ouija. Mentre Caroline invoca Marianne, questa possiede Emma comunicando a Caroline sar\u00e0 lei a impiccarla, ad Arnaud che deve prendersi cura del fratello Tonio perch\u00e9 non rester\u00e0 a lungo con lui, a Seby che non avr\u00e0 figli perch\u00e9 li prender\u00e0 tutti lei e ad Aurore che lei non se ne va mai a mani vuote, prima di sputarle in faccia e svenire. Gli amici si arrabbiano con Emma pensando a una farsa, senza credere che fosse davvero posseduta da Marianne. Il giorno dopo Emma si trova alla scuola del faro con Lucille, la sorellina di Aurore, che si nasconde per obbligarla a giocare a nascondino. La ragazza la cerca ma si imbatte in Marianne che uccide Lucille nascosta in un congelatore. Emma trova il cadavere della bambina e fugge sconvolta. Dopo un'altra notte di incubi, si rivolge a Padre Xavier per chiedere aiuto. L'uomo le spiega che Marianne \u00e8 reale e si \u00e8 legata a lei, le consiglia di ferire i suoi genitori per convincerli a mandarla via affinch\u00e9 tutte le persone che ama siano al sicuro dalla strega. Emma allora scrive l'articolo contro la madre e causa problemi sempre pi\u00f9 grandi alla comunit\u00e0, finch\u00e9 viene allontanata dalla cittadina. Alla partenza va a salutarla solo Seby; le dichiara il suo amore e le dice che capisce che dietro al suo comportamento ci deve essere una ragione. Da quel momento Emma comincia a scrivere di Lizzie e di Marianne.\nNel presente, Emma \u00e8 con Ronan a cui ha raccontato tutta la storia e vogliono capire come fermare la strega. Vengono raggiunti da Seby che li informa che Marianne ha preso suo figlio. I tre decidono di cercarla.\nRicordi.\nRonan spiega a Emma e Seby che gli episodi raccapriccianti raccontati da Emma nei suoi libri sono accaduti davvero dopo la loro pubblicazione, ma che \u00e8 proprio la strega a servirsi di Emma per commettere i suoi crimini. Nel tentativo di uccidere Marianne, Emma prova a scrivere la sua morte, ma dopo un breve incubo scopre di aver scritto qualcosa di completamente diverso senza averne ricordo. Il giorno dopo, Emma va alla scuola del faro con Ronan, Seby, Arnaud e Aurora per cercare di distruggere la strega. Ronan tenta di costringere Marianne a rivelarsi chiamandola col suo vero nome, ma non funziona e, dopo diversi spaventi, il gruppo \u00e8 costretto a rimanere l\u00ec per la notte, bloccato dalla marea. All'ospedale, durante l'invocazione di Ronan, Camille, posseduta dalla strega, terrorizza il signor Larsimon e cerca di attaccare un'infermiera prima di levitare e collassare a terra quando sente il suo nome. Al faro Aurore parla con Arnaud dei suoi sentimenti giovanili per lui e gli confessa di amarlo ancora. Ronan capisce che Marianne \u00e8 arrivata tra loro e si \u00e8 impossessata del suo corpo, quindi si uccide con una pistola.\nEravamo piccoli per certe cose.\nIn una scena ambientata nel passato, si assiste alla sepoltura della strega Marianne. Un sacerdote \u00e8 mandato nella tomba prima che venga riempita di terra affinch\u00e9 bruci il suo patto con il demone ma, mentre esegue l'atto, il cadavere prende vita e lo assale, spingendolo a fuggire in preda al terrore prima che il documento bruci completamente. Agli altri racconta di averlo distrutto.\nNel presente, lo spirito di Marianne esce dal cadavere di Ronan e, dopo aver posseduto il cane di Padre Xavier, insegue il resto del gruppo che si separa. Aurore con Seby si rifugia nella scuola dove incontra la sorellina Lucille la quale le dice che Emma era l\u00ec quando \u00e8 morta e non l'ha salvata, mentre a Seby dice che se Emma scriver\u00e0 entro marted\u00ec lui riavr\u00e0 il suo bambino. Arnaud incontra Tonio sulla scogliera che gli dice di essere prigioniero e che Emma deve scrivere di lui entro marted\u00ec affinch\u00e9 possa tornare. Il gruppo si riunisce nella scuola dove Aurore \u00e8 attaccata da Marianne e riceve da Emma la collana protettiva di Ronan. Seby e Arnaud fanno pressione a Emma affinch\u00e9 scriva come richiesto dalla strega, sebbene lei cerchi di rifiutare perch\u00e9 ha paura che cos\u00ec accadranno cose peggiori. Aurore chiede all'amica la verit\u00e0 sulla morte di Lucille e lei ammette di essere stata presente ma di averla trovata troppo tardi, chiede perdono agli amici ma Seby le dice che \u00e8 imperdonabile. Dopo aver tentato di convincere Emma a scrivere puntandole contro una pistola, Arnaud si sacrifica e Marianne lo prende dicendogli che Tonio \u00e8 morto annegato. Tornata a casa Emma, sconfitta, accetta di rimettersi a scrivere le nuove avventure di Lizzie Larck e subito il figlio di Seby gli viene restituito. Seby si presenta da Emma arrampicandosi sulla finestra e i due hanno un rapporto come quello che non erano riusciti ad avere da adolescenti. La mattina dopo la ragazza riceve la visita di Padre Xavier che tenta di esorcizzarla dopo averla colpita con un crocifisso.\nMarted\u00ec.\nEmma raggiunge la sua stanza nel tentativo di sfuggire a Padre Xavier. Quando l'uomo vede sul computer di Emma che ha iniziato a scrivere, capisce che \u00e8 troppo tardi. Le dimostra che non l'ha realmente picchiata, ma il sangue \u00e8 dovuto agli effetti dell'acqua santa su di lei, ormai posseduta da Marianne avendo ceduto alla sua volont\u00e0. La prova definitiva \u00e8 quando il prete le chiede se sia Marianne e lei \u00e8 costretta a rispondere di s\u00ec, dato che non pu\u00f2 mentire sul proprio nome. Emma, sotto l'influenza della strega, spara a Padre Xavier quando questi le chiede dove sia la sua tomba per poterla bruciare. Padre Xaier le dice che la strega ha sempre voluto impossessarsi del suo corpo e lei scrivendo ha assecondato questo desiderio. In un flashback Emma ricorda quando da bambina era stata attirata da Marianne in una buca nel terreno del giardino e le aveva detto che l'avrebbe sognata sempre e un giorno lei l'avrebbe svegliata. La strega vuole vendicarsi di coloro che l'avevano bruciata e Padre Xavier lo sa. Emma vede la strega in casa e quando esce in giardino ritrova la buca dentro un capanno. Emma tira fuori la strega, le due donne si abbracciano. In una realt\u00e0 alternativa Emma, accompagnata da Marianne, cammina lungo l'acqua scura per andare nella grande citt\u00e0 dall'Uomo Nero. Intanto a casa Emma/Marianne accoltella Padre Xavier. Arriva Aurore e si rende conto che Emma \u00e8 posseduta. Dopo aver cercato invano di minacciarla di morte, le passa il ciondolo datole in precedenza dall'amica che torna brevemente in s\u00e9 dicendole di fuggire e che si occuper\u00e0 lei di Marianne. Mentre un breve flashback mostra Padre Xavier bambino che promette di diventare prete per combattere il male, nel presente l'uomo ferito cerca di dare fuoco alla tomba di Marianne nonostante venga assalito dai demoni. Anche Emma cerca di uccidersi per sconfiggere definitivamente la strega, combattendola sia nella vita che nella realt\u00e0 alternativa. Xavier riesce a distruggere la tomba dandole fuoco, morendo a sua volta nel rogo, mentre Emma contrasta una volta per tutte Marianne. Emma e Aurore in ospedale capiscono che la strega \u00e8 morta per sempre. Camille deve essere dimessa il giorno dopo sebbene non parli da quando si \u00e8 svegliata, forse per lo shock, mentre Emma si riconcilia con il padre, ora a casa guarito. Emma si accinge a lasciare nuovamente la citt\u00e0 con Camille, quindi posa una rosa sui gradini della chiesa e va a salutare Seby. Durante la conversazione menziona la notte passata insieme, ma Seby nega la cosa e si arrabbia pensando che si sia inventata tutto. In macchina Emma ricorda nuovamente l'episodio e stavolta riconosce in Seby un demone che ha preso le sue sembianze, ma cerca di convincersi che \u00e8 stato solo un sogno. Durante il viaggio Emma si sente spesso male, finch\u00e9 Camille le compra un test di gravidanza che risulta positivo."}
{"id": "8298525", "revid": "767487", "url": "https://it.wikipedia.org/wiki?curid=8298525", "title": "Revolutionens datter", "text": "Revolutionens datter \u00e8 un film del 1918, diretto da Ottar Gladtvet. Il protagonista maschile Waldemar Holberg \u00e8 stato un campione di pugilato danese. \nTrama.\nLa lotta di classe \u00e8 particolarmente acuta nei cantieri navali di propriet\u00e0 di Staalhammer: gli operai, armati, attaccano la residenza del padrone, minacciando anche sua figlia Claire. Uno dei lavoratori, Albert Fjeld, memore dell'aiuto che un tempo aveva ricevuto dalla ragazza, riesce a metterla in salvo. La rivolta operaia, un poco velleitaria, assume aspetti talmente violenti che Albert, ormai perseguito dai suoi stessi compagni, si vede costretto a rifugiarsi, con Claire, al di fuori della cittadina, presso Dalton, un facoltoso proprietario terriero amico di Staalhammer.\nQui Claire viene accolta calorosamente (mentre Albert, in virt\u00f9 della differenza di classe, viene meramente tollerato), e quando si viene a sapere che la ragazza \u00e8 diventata erede di una forte somma di denaro, Dalton propone al figlio adottivo Jack di muoversi verso un possibile matrimonio con Claire. Jack avanza una proposta di matrimonio e Claire non sa come trarsi d'impaccio se non proponendo a Jack un incontro di boxe contro Albert, perdendo il quale l'uomo avrebbe dovuto rinunciare ad ogni velleit\u00e0 matrimoniale.\nAlbert accetta, e sconfigge il troppo sicuro di s\u00e9 Jack.\nCinque anni dopo il piccolo Tommy Fjeld, figlio di Albert e Claire, sta giocando col padre a tirare di boxe. "}
{"id": "8298535", "revid": "729019", "url": "https://it.wikipedia.org/wiki?curid=8298535", "title": "Luciano Del Rio", "text": ""}
{"id": "8298540", "revid": "298229", "url": "https://it.wikipedia.org/wiki?curid=8298540", "title": "Lotto Cross Cup de Hannut", "text": ""}
{"id": "8298548", "revid": "729019", "url": "https://it.wikipedia.org/wiki?curid=8298548", "title": "Collisione aerea di Shizukuishi", "text": "La collisione aerea di Shizukuishi fu un incidente aereo avvenuto il 30 luglio 1971 alle 02:04 ora locale, tra un volo nazionale giapponese da Sapporo a Tokyo, operato dalla All Nippon Airways, e un caccia a reazione Sabre F-86F della Japan Air Self-Defense Force. Tutti i 162 occupanti dell'aereo di linea morirono, mentre il pilota del Sabre, un tirocinante della JASDF, riusc\u00ec a salvarsi. Questo incidente port\u00f2 alle dimissioni sia del capo dell'Agenzia di difesa giapponese che del capo di stato maggiore della JASDF.\nGli aerei.\nL'aereo dell'ANA era un Boeing 727-281, registrazione JA8329; aveva solo tre mesi al momento dell'incidente. L'aeromobile della JASDF, appartenente alla \"1st Air Wing\" della base aerea di Matsushima, era un Mitsubishi F-86F Sabre, una versione di fabbricazione giapponese del famoso jet da combattimento della North American Aviation, con numero di coda 92-7932. Al momento dell'incidente, l'F-86F era uno degli aerei principali nell'inventario della JASDF.\nPasseggeri ed equipaggio.\nLa maggior parte dei passeggeri proveniva da Fuji, nella prefettura di Shizuoka, e stava tornando da un viaggio in Hokkaid\u014d. Dei passeggeri, 125 erano parte di un gruppo turistico composto da membri di una societ\u00e0 per parenti di militari giapponesi uccisi nella seconda guerra mondiale. Il pilota del volo 58, il 41enne Saburo Kawanishi, aveva pi\u00f9 di ore di esperienza di volo. Trasmise una breve comunicazione di emergenza tra il momento della collisione e la disintegrazione dell'aeromobile.\nL'incidente.\nIl volo ANA 58 lasci\u00f2 l'aeroporto di Shin-Chitose, vicino a Sapporo, con 155 passeggeri e un equipaggio di 7 persone a bordo, con destinazione l'aeroporto Internazionale di Tokyo. Dopo il decollo, l'aereo sal\u00ec alla sua altitudine di crociera di circa . Nel frattempo, un pilota tirocinante 22enne della JASDF e il suo istruttore stavano praticando manovre di combattimento aereo nei loro Sabre vicino a Morioka, nel nord di Honsh\u016b. All'allievo, che non era a conoscenza del velivolo dell'ANA, fu comandato dal suo istruttore di allontanarsi dal volo 58, ma era gi\u00e0 troppo tardi e, pochi istanti dopo, il bordo d'attacco dell'ala destra del Sabre colp\u00ec il piano di coda sinistro del Boeing 727 ad un'altitudine di . Il danno alla coda del Boeing lo fece andare fuori controllo; questo entr\u00f2 in una ripida picchiata e si disintegr\u00f2 a mezz'aria, con il relitto che cadde vicino alla citt\u00e0 di Shizukuishi, nella Prefettura di Iwate. Morirono tutti i 155 passeggeri e i 7 membri dell'equipaggio. Il Sabre, avendo perso l'ala destra, entr\u00f2 in una spirale e il pilota, non riuscendo a espellersi, slacci\u00f2 le cinture e si lanci\u00f2 dall'aereo, apr\u00ec il suo paracadute e atterr\u00f2 in sicurezza. Il Sabre si schiant\u00f2 in una risaia vicina.\nConseguenze.\nI piloti della JASDF furono successivamente processati e il tirocinante assolto dall'accusa di omicidio colposo. Tuttavia, l'istruttore fu dichiarato colpevole di omicidio colposo per negligenza e condannato a 3 anni di carcere, con sospensione di 3 anni. Perse il lavoro. Keikichi Masuhara, direttore generale dell'Agenzia per la difesa (ora ministero della difesa) e il generale Yasuhiro Ueda, capo dello staff aereo, si dimisero successivamente assumendosi la responsabilit\u00e0 dell'incidente.\nLa perdita del volo 58 fu il disastro aereo con pi\u00f9 vittime dell'epoca, superando l'abbattimento del C-130 nel 1968 e lo schianto del volo Viasa 742 nel 1969, e rimase tale fino allo schianto del volo Aeroflot 217 tredici mesi dopo. Rimane tuttora l'incidente con pi\u00f9 vittime subito dalla All Nippon Airways, il secondo peggiore che coinvolge un Boeing 727 dietro il volo Mexicana 940, e il terzo per vittime su suolo giapponese dietro il volo China Airlines 140 e il volo Japan Airlines 123."}
{"id": "8298550", "revid": "767487", "url": "https://it.wikipedia.org/wiki?curid=8298550", "title": "Retk l\u00e4bi Setumaa", "text": "Retk l\u00e4bi Setumaa \u00e8 un cortometraggio documentario del 1913, diretto dal regista estone Johannes P\u00e4\u00e4suke. \nContenuto.\nArchitettura cittadina; lavori agricoli (mietitura, macina) e traffico fluviale; cerimonie popolari religiose e profane; riprese di donne nei tradizionali costumi; una danza campestre."}
{"id": "8298560", "revid": "31886", "url": "https://it.wikipedia.org/wiki?curid=8298560", "title": "Joel Parker", "text": "Fu Governatore del New Jersey dal 1863 al 1866, e poi dal 1872 al 1875.\nBiografia.\nSi laure\u00f2 al College of New Jersey (poi Universit\u00f2 di Princeton) nel 1839 in legge, e successivamente pratic\u00f2 da avvocato a Freehold. Nel 1847 fu eletto deputato all'Assemblea generale del New Jersey per il Partito Democratico; nel 1851 rinunci\u00f2 a ricandidarsi per diventare \"prosecutor of pleas\" della contea di Monmouth.\nNel 1860 fu nominato Maggior generale della milizia del New Jersey.\nNel 1862 fu eletto Governatore del New Jersey, sconfiggendo Marcus L. Ward. Parker apparteneva ai \"War Democrat\", una corrente che sosteneva la soluzione militare alla guerra civile (in opposizione ad un accordo con la Confederazione), anche se fu critico rispetto alle decisioni di Lincoln di restringere le libert\u00e0 civili in nome dello sforzo bellico. Fu anche critico del Proclama di emancipazione, che considerava incostituzionale. Dopo la guerra, sostenne anche l'amnestia di quanti avevano sostenuto la Confederazione.\nNel 1871 fu rieletto governatore; dopo la fine del suo secondo mandato fu procuratore generale del New Jersey e giudice della Corte suprema del New Jersey (1880-1888)."}
{"id": "8298563", "revid": "1305772", "url": "https://it.wikipedia.org/wiki?curid=8298563", "title": "Gilbert Gaul", "text": " \nPrincipalmente noto per i soggetti militari che spaziarono dalla guerra civile americana alla prima guerra mondiale, oltre che per i panorami e scene occidentali."}
{"id": "8298566", "revid": "767487", "url": "https://it.wikipedia.org/wiki?curid=8298566", "title": "Gherardo Aldobrandeschi", "text": "Gherardo ebbe il titolo di conte sulla Tuscia meridionale e fu conte di sacro palazzo sotto Berengario II.\nFu figlio del conte e marchese Ildebrando III e fratello maggiore di Lamberto.\nEbbe almeno due figli: il conte Rodolfo, e Ildebrando, capostipite del ramo dei conti di Suvereto."}
{"id": "8298598", "revid": "198277", "url": "https://it.wikipedia.org/wiki?curid=8298598", "title": "Scarpa d'oro 2020", "text": "La Scarpa d'oro 2020 \u00e8 il riconoscimento calcistico conferito al giocatore che, durante la stagione calcistica europea, ha ottenuto il miglior punteggio calcolato moltiplicando il numero di reti messe a segno in partite di campionato per il coefficiente di difficolt\u00e0 del campionato stesso.\nIl premio \u00e8 stato vinto da Ciro Immobile con i 36 gol segnati in Serie A, corrispondenti a 72 punti. Per l'attaccante della si tratta del primo successo, il terzo per un italiano dopo quelli di Luca Toni e Francesco Totti.\nClassifica finale.\nQuesta la classifica relativa alle prime dieci posizioni della competizione.. "}
{"id": "8298626", "revid": "120721247", "url": "https://it.wikipedia.org/wiki?curid=8298626", "title": "Daihatsu Compagno", "text": "La Daihatsu Compagno \u00e8 una piccola berlina prodotta dalla casa automobilistica giapponese Daihatsu dal 1963 al 1970.\nDescrizione.\nLa Compagno fu progettata per essere declinata in diverse carrozzerie e fu introdotta prima dell'acquisizione della Daihatsu da parte della Toyota nel 1967. La Compagno era disponibile come berlina a due porte, berlina quattro porte, pick up, furgone e cabriolet. Il primo prototipo Compagno venne presentato al Tokyo Motor Show nel 1961. Meccanicamente la vettura seguiva un classico schema oer l'epoca con motore anteriore e trazione posteriore; i propulsori erano due quattro cilindri da 797 cc e 958 cc, abbinati a una trasmissione manuale a 4 velocit\u00e0 o automatica a 2 velocit\u00e0.\nDN Compagno Concept.\nAl Tokyo Motor Show 2017 \u00e8 stata presentata la DN Compagno, un concept car Inspirato all'originale Compagno."}
{"id": "8298636", "revid": "110219214", "url": "https://it.wikipedia.org/wiki?curid=8298636", "title": "BMW G07", "text": ""}
{"id": "8298644", "revid": "123350891", "url": "https://it.wikipedia.org/wiki?curid=8298644", "title": "BMW Serie 2 Gran Coup\u00e9", "text": "La BMW Serie 2 Gran Coup\u00e9 (nome in codice \"BMW F44\") \u00e8 una berlina-coupe a 4 porte prodotta dal 2019 dalla casa automobilistica tedesca BMW. \nContesto.\nLa vettura \u00e8 stata svelata online il 16 ottobre 2019 ed \u00e8 stata presentata in anteprima ufficiale al salone di Los Angeles a novembre. Nel vecchio continente ha debuttato al Motor Show di Bruxelles 2020.\n\u00c8 stata eletta \"Auto pi\u00f9 bella dell'anno 2019\" al Festival Internazionale dell'Automobile di Parigi a gennaio 2020.\nDescrizione.\nLa Gran Coup\u00e9 ha impostazione di carrozzeria simile a quella della Mercedes CLA, ovvero di berlina-coup\u00e9 a 3 volumi e quattro porte.\nCome tutti i modelli BMW commercializzati con la nomenclatura \"Gran Coup\u00e9\" come la BMW Serie 8 Gran Coup\u00e9 e la Serie 4 Gran Coup\u00e9, anche la F44 \u00e8 caratterizzata da un terzo volume posteriore stile fastback e dai finestrini laterali senza cornice.\nLa vettura, che non ha nulla in comune con la Serie 2 Coup\u00e9, utilizza la piattaforma UKL (la stessa della BMW Serie 1 F40), adottando uno schema a motore trasversale/trazione anteriore con sospensione posteriori di tipo multi-link. Rispetto alla Serie 2 Coup\u00e9, l'F44 ha 33 mm in pi\u00f9 di spazio per le ginocchia, 14 mm in pi\u00f9 per la testa e una capacit\u00e0 del bagagliaio maggiore di 40 litri per un totale di 430 litri. Oltre al telaio e meccanica, condivide con la Serie 1 F40 il cofano anteriore, i parafanghi, il cruscotto e le sospensioni.\nTutti i motori a benzina e diesel sono dotati di turbocompressore e del filtro antiparticolato, con omologazione secondo lo standard sulle emissioni Euro 6d-TEMP; i motori diesel sono dotati anche di AdBlue. \nLe 218i sono disponibili con cambio manuale a 6 marce o cambio a doppia frizione a 7 marce. Le 228i xDrive, M235i xDrive e 220d sono disponibili solo con cambio automatico Aisin a convertitore di coppia a 8 rapporti."}
{"id": "8298650", "revid": "1571097", "url": "https://it.wikipedia.org/wiki?curid=8298650", "title": "Ancora noi (singolo)", "text": "Ancora noi \u00e8 un singolo del cantautore italiano Luciano Ligabue, pubblicato il 5 aprile 2019 come terzo estratto dal dodicesimo album in studio \"Start\"."}
{"id": "8298656", "revid": "767487", "url": "https://it.wikipedia.org/wiki?curid=8298656", "title": "Lost Girls (film)", "text": "Lost Girls \u00e8 un film statunitense del 2020 diretto da Liz Garbus.\nIl film \u00e8 l'adattamento cinematografico dell'omonimo romanzo di Robert Kolker.\nTrama.\nDopo la scomparsa di Shannan, sua figlia maggiore, Mari Gilbert sprona incessantemente le forze dell'ordine a cercarla; nel frattempo, si fa luce su un'ondata di omicidi irrisolti di giovani professioniste del sesso sulle isole barriera di South Shore a Long Island, commessi dal serial killer di Long Island.\nProduzione.\nNel marzo del 2016 fu annunciato che Liz Garbus avrebbe diretto il film, da una sceneggiatura di Michael Werwie tratta dal romanzo omonimo di Robert Kolker. La produzione fa capo a Kevin McCormick, David Kennedy, Rory Koslow, Amy Nauiokas e Anne Carey. Nel febbraio 2017 anche Sarah Paulson venne inserita nel cast. Nel maggio 2018, Amy Ryan ha sostituito Paulson, a seguito della distribuzione da parte di Netflix.\nRiprese.\nLe riprese sono iniziate nel gennaio 2018, a New York. Il trailer ufficiale della produzione \u00e8 stato pubblicato il 16 gennaio 2020.\nDistribuzione.\nLa prima \u00e8 avvenuta al Sundance Film Festival il 28 gennaio 2020. ed \u00e8 programmato su Netflix per il 13 marzo 2020"}
{"id": "8298667", "revid": "214753", "url": "https://it.wikipedia.org/wiki?curid=8298667", "title": "Megan Henry", "text": "Biografia.\nPrima di dedicarsi allo skeleton, Megan Henry ha praticato l'hockey su prato mentre frequentava la American University di Washington insieme a Savannah Graybill, skeletonista a sua volta.\nQuando il suo allenatore del college venne contattato dalla bobbista Elana Meyers-Taylor, la quale era alla ricerca di nuovi talenti, nel 2011 Megan Henry inizi\u00f2 a praticare il bob ma pass\u00f2 subito allo skeleton. Debutt\u00f2 in Coppa Nordamericana a gennaio 2011 di quello stesso anno, disputando la sua miglior stagione nel 2013/14, quando fu quinta in classifica generale. Dal 2014 inizi\u00f2 a gareggiare assiduamente in Coppa Intercontinentale, terminando al terzo posto finale nella stagione 2018/19.\nEsord\u00ec in Coppa del Mondo all'avvio della stagione 2019/20, il 7 dicembre 2019 a Lake Placid, dove si piazz\u00f2 in dodicesima posizione nel singolo, e colse il suo primo podio il 17 gennaio 2020 a Innsbruck, terminando la gara individuale al terzo posto. In classifica generale si \u00e8 piazzata in ottava posizione sia nel 2019/20.\nHa preso parte a tre edizioni dei campionati mondiali. Nel dettaglio i suoi risultati nelle prove iridate sono stati, nel singolo: ventunesima a Winterberg 2015, diciottesima a Whistler 2019 e diciottesima ad Altenberg 2020; nella gara a squadre: settima a Winterberg 2015."}
{"id": "8298671", "revid": "110219742", "url": "https://it.wikipedia.org/wiki?curid=8298671", "title": "Farchie di Fara Filiorum Petri", "text": ""}
{"id": "8298672", "revid": "110219743", "url": "https://it.wikipedia.org/wiki?curid=8298672", "title": "Chiesa di San Pietro in Albe", "text": ""}
{"id": "8298676", "revid": "481666", "url": "https://it.wikipedia.org/wiki?curid=8298676", "title": "Maurice Bennett Flynn", "text": "Biografia.\nFlynn nacque a Greenwich, nel Connecticut, il 26 maggio 1892. A partire dal 1910, frequent\u00f2 l'Universit\u00e0 di Yale dove gioc\u00f2 per lo Yale Bulldogs football. Nel gennaio 1913, venne espulso per essersi sposato con Irene Leary, una \"chorus girl\". Il matrimonio dur\u00f2 pochissimo: due si separarono dopo undici giorni dalle nozze e il divorzio divenne definitivo nel 1914. Nel marzo 1916, Flynn spos\u00f2 Blanche Shove Palmer; da questo secondo matrimonio nacquero due figli, uno dei quali, Bud Palmer, sarebbe diventato un giocatore di pallacanestro professionista.\nTra il 1919 e il 1927, Flynn intraprese la carriera di attore: apparve in una quarantina di film, spesso nel ruolo di protagonista, sovente in ruoli avventurosi o di eroe sportivo. Nel 1925, spos\u00f2 l'attrice Viola Dana dalla quale, poi, avrebbe divorziato nel 1929.\nTrasferitosi a Tryon, nella Carolina del Nord, pass\u00f2 a nuove nozze, questa volta con Nora Langhorne Phipps, sorella della viscontessa Nancy Astor e di Irene Langhorne, quest'ultima sposata con l'artista Charles Dana Gibson. Alle prese con i problemi legati all'alcolismo, Flynn venne convinto dalla moglie a rivolgersi alle terapie prescritte dal Cristianesimo scientista al quale si era convertita Nancy Astor. E quando, nel 1934, i Flynn si presero cura di Scottie, la figlia di Zelda e Francis Scott Fitzgerald, i due suggerirono anche allo scrittore di curare la propria depressione adottando i metodi di Mary Baker Eddy, cosa che spinse Fitzgerald, il mese seguente, a scrivere un racconto che aveva come protagonisti i coniugi Flynn.\nMaurice B. Flynn mor\u00ec il 5 marzo 1959 a Camden (Carolina del Sud), all'et\u00e0 di sessantasei anni."}
{"id": "8298678", "revid": "767487", "url": "https://it.wikipedia.org/wiki?curid=8298678", "title": "Ava Rocha", "text": "Biografia.\nNata a Rio de Janeiro, \u00e8 figlia del regista Glauber Rocha e dell'artista Paula Gait\u00e1n. Ha mosso i primi passi in teatro, con la compagnia del Teatro Oficina di San Paolo con cui nel 2006 ha esordito come attrice. Ha iniziato la carriera musicale nel 2008 con una band che portava il suo nome, \"AVA\", con cui ha pubblicato il primo album nel 2011.\nNel 2015 ha inciso il suo primo album solista, \"Ava Patrya Yndia Yracema\", grazie al quale ha vinto il Premio Multishow come artista rivelazione dell'anno e il Trof\u00e9u APCA dell'Associa\u00e7\u00e3o Paulista de Cr\u00edticos de Arte nella stessa categoria. L'album \u00e8 stato inoltre incluso nella lista dei migliori album del 2015 pubblicata dal \"New York Times\". Nel 2018 ha pubblicato il secondo album, \"Tran\u00e7a\", lanciato dal singolo \"Joana Dark\".\n\u00c8 sposata con il cantautore e compositore Negro Leo, autore di alcuni brani per la Rocha tra cui il singolo \"Voc\u00ea N\u00e3o Vai Passar\", vincitore nel 2015 del Premio Multishow nella categoria \"Novo Hit\"."}
{"id": "8298680", "revid": "121862481", "url": "https://it.wikipedia.org/wiki?curid=8298680", "title": "Nicol\u00f2 Dellosto", "text": ""}
{"id": "8298683", "revid": "481666", "url": "https://it.wikipedia.org/wiki?curid=8298683", "title": "Maurice 'Lefty' Flynn", "text": ""}
{"id": "8298685", "revid": "965985", "url": "https://it.wikipedia.org/wiki?curid=8298685", "title": "Nightfall (Little Big Town)", "text": "Nightfall \u00e8 il nono album in studio del gruppo musicale country statunitense Little Big Town, pubblicato nel 2020."}
{"id": "8298686", "revid": "1431409", "url": "https://it.wikipedia.org/wiki?curid=8298686", "title": "Neofytos Micha\u012bl", "text": ""}
{"id": "8298688", "revid": "1884099", "url": "https://it.wikipedia.org/wiki?curid=8298688", "title": "Dario Giannobile", "text": "Formazione.\nLa fotografia e l'astronomia hanno sempre fatto parte del suo percorso di vita. All'inizio come semplice curiosit\u00e0, oggi come vera passione che coltiva da quando, nel 2014, ha acquistato la mia prima fotocamera digitale semi-professionale. Da quel momento, ha iniziato a riprendere il mondo che lo circondava sotto il cielo notturno stellato. Sin dalle prime immagini ha compreso che i suoi scatti potevano essere un canale di comunicazione molto potente con cui trasmettere l'amore per la sua terra attraverso una luce diversa.\nA poco a poco, ha iniziato a esplorare i luoghi ritenuti pi\u00f9 belli della Sicilia sia dal punto di vista paesaggistico che storico. Ogni immagine \u00e8 diventata il mezzo con cui far conoscere al mondo la ricchezza di una terra, che nel corso della storia, grazie alla sua posizione centrale nel Mediterraneo, \u00e8 stata la culla di molte civilt\u00e0.\nAttraverso la sua crescita come fotografo, comprende pi\u00f9 che mai che questa ricchezza viene esaltata se ripresa attraverso la luce sognante della notte. Chi non ha mai sognato di guardare le stelle dell'universo? La dimensione del sogno diventa per lui il mezzo con cui coinvolgere coloro che guardano le sue fotografie. Attraverso i suoi paesaggi vorrebbe che tutti potessero sognare i fantastici paesaggi della sua terra respirando i profumi dell'erba fresca di primavera o sentendo il freddo sulla pelle dell'inverno di fronte al cielo cristallino che pu\u00f2 essere osservato solo in quei momenti del anno. Vorrebbe condividere virtualmente i momenti in cui guarda la via lattea estiva, ascoltando il suono delle onde del mare e respirando il sapore dolce e pungente della salsedine, oppure le giornate autunnali trai i colori caldi dei boschi dell'Etna, che, illuminati dalla luce della Luna e della lava, si mescolano con il turchese del cielo.\nNon solo il paesaggio naturalistico \u00e8 importante per lui ma anche le testimonianze storiche del passato come i resti di Segesta o le testimonianze neolitiche del sito di Pantalica, immaginando i fuochi dei villaggi che illuminano i pendii dalle mille tombe a grotticella.\nIl pensiero pu\u00f2 essere pertanto sintetizzato nell'idea che grazie al cielo notturno si pu\u00f2 viaggiare ed essere portarti in luoghi e tempi lontani accedendo alla dimensione del sogno.\nPer lui il cielo \u00e8 quindi una risorsa preziosa che deve essere protetta perch\u00e9 attraverso di essa si pu\u00f2 riscoprire il piacere di sognare apprezzando la bellezza e la storia del suo paese, se non del mondo intero. Si ritrova pertanto nel motto: \"un solo popolo sotto un unico cielo\".\nRiconoscimenti.\nIn breve tempo si \u00e8 distinto per aver vinto pi\u00f9 volte l'Astronomy Picture of the Day della NASA. Le fotografie hanno subito riscosso un grande successo con l'interessamento anche dei media nazionali.\nNel 2016 vince il \"Photo Nightscape Awards\" nella categoria \"In Town\" venendo premiato alla citt\u00e0 della scienza di Parigi con lo scatto \"Pinching The North Site\". Sempre nello stesso concorso, viene premiato con la menzione speciale della giuria con l'immagine \"The Missing Observer\".\nNel 2017 vince l'International Earth and Sky Photo Contest nella categoria Composite con l'immagine The Missing Observer.\nAlcune sue immagini sono scelte come Astronomy Picture Of the Day dalla Nasa:\nDal 2014 al 2020 ha diverse sue immagini sono state scelte dall'USRA (Universities Space Research Association) come EPOD, Earth Science Picture Of The Day per il loro carattere scientifico.\nNello stesso periodo le sue immagini e i suoi articoli sono stati pubblicati in diverse testate sia regionali, che nazionali (Ansa, Corriere) che internazionali come Sky&amp;Telescope e Astronomy Now.\nHa collaborato con molteplici riviste del settore astronomico amatoriale come Nuovo Orione e Cosmo, del settore fotografico come FotoCult e del settore scientifico divulgativo come Focus.\n\u00c8 stato ospite della trasmissione \"I soliti ignoti\" di Amadeus andata in onda l\u201911 aprile 2019 e della trasmissione Linea Blu andata in onda il 25 maggio 2020."}
{"id": "8298690", "revid": "33689", "url": "https://it.wikipedia.org/wiki?curid=8298690", "title": "Kalaiya", "text": "Kalaiya (in lingua nepali: \u0915\u0932\u0948\u092f\u093e) \u00e8 una municipalit\u00e0 del Nepal, capoluogo del distretto di Bara, nella provincia No. 2."}
{"id": "8298702", "revid": "439868", "url": "https://it.wikipedia.org/wiki?curid=8298702", "title": "Chiesa di San Vigilio (Vallarsa)", "text": "La chiesa di San Vigilio \u00e8 la parrocchiale di Parrocchia, frazione di Vallarsa in Trentino. Risale al XV secolo.\nStoria.\nUna cappella a Vallarsa \u00e8 documentata dal 1470, quando il rettore della pieve di Lizzana cit\u00f2 l'edificio dedicato a San Vigilio in un elenco di beni ecclesiastici legati alla sua giurisdizione. Sembra probabile che la sua esistenza sia databile sin dal XIII secolo e si trattava in ogni caso di un edificio con la concessione del fonte battesimale e di un vicino camposanto, oltre che di un sacerdote dedicato.\nCon l'inizio del XVI secolo la piccola cappella originaria venne ampliata e a partire dal 1538 ottenne dignit\u00e0 curiaziale. Bernardo Clesio concesse alla comunit\u00e0 di Parrocchia la possibilit\u00e0 di scegliere il proprio curato e la sleg\u00f2 in tal modo dalle decisioni di Lizzana.\nOttenne dignit\u00e0 parrocchiale nel 1720 e nel 1728 il principe vescovo di Trento Antonio Domenico Wolkenstein celebr\u00f2 la sua solenne consacrazione.\nPochi anni dopo, nel 1745, divenne chiesa arcipretale e nella seconda met\u00e0 del XVIII secolo venne eretta la torre campanaria. Vennero coinvolte nel progetto due personalit\u00e0 roveretane come l'ingegner Scottini e l'imprenditore Tacchi e la costruzione richiese cinque anni. Il risultato ottenuto fu notevole, in particolare per il concerto delle sei campane che divenne presto noto in tutta la vallata.\nSempre nello stesso momento la chiesa venne ampliata e poco dopo sulla torre campanaria venne installato anche un orologio.\nNella seconda met\u00e0 del XIX secolo la chiesa venne sopraelevata e la copertura fu rifatta, inoltre furono sistemati il sagrato ed il camposanto.\nNel primo dopoguerra del XX secolo fu necessario ricostruire le parti danneggiate o distrutte durante il periodo bellico. Le campane che erano state portate a Vicenza per evitare che fossero requisite dagli austriaci (e due si erano rotte durante le operazioni) ritornarono nella loro sede e, a lavori ultimati, la chiesa venne benedetta, nel 1921.\nProseguirono poi i lavori sino ad arrivare alla ricomposizione del concerto campanario completo di sei campane e alla sistemazione nella sala di tre altari che furono acquistati a Verona e provenivano dalla chiesa di San Bernardino. Gli interni vennero arricchiti di decorazioni murarie e venne aggiornato l'impianto elettrico.\nNel secondo dopoguerra Giovanni Tiella progett\u00f2 un restauro della torre campanaria e una campana che si era rotta fu riparata.\nNegli anni sessanta il movimento delle campane venne elettrificato, fu installato l'impianto di riscaldamento ed eseguito l'adeguamento liturgico. La chiesa ebbe un nuovo organo. \nNel decennio successivo fu necessario restaurare la torre campanaria e poi continuarono i normali lavori di manutenzione.\nDescrizione.\nInterno.\nL'interno della navata ospita pregiati altari in marmo e sui due laterali vi sono dipinti seicenteschi di scuola veronese aventi come soggetto il \"Martirio dei tredici frati francescani\" e \"Santa Margherita\". Nella chiesa \u00e8 presente anche una statua dedicata a San Pasquale proveniente da Verona.\nL'organo, del 1968, \u00e8 opera di Pinchi da Foligno.\nNotevole \u00e8 il concerto di campane sulla torre, che si pu\u00f2 ascoltare in tutta la vallata e che in passato era possibile far suonare anche dai forestieri, col pagamento di una tassa."}
{"id": "8298703", "revid": "1543377", "url": "https://it.wikipedia.org/wiki?curid=8298703", "title": "L'amante fedele", "text": "L'amante fedele \u00e8 una raccolta di racconti di Massimo Bontempelli, pubblicata nel 1953. Lo stesso anno, il libro ha vinto il Premio Strega.\nIl libro \u00e8 composto di quattordici racconti e di una narrazione finale, pi\u00f9 articolata, strutturata come un romanzo breve. \"L'amante fedele\" \u00e8 stato tradotto in francese, inglese, spagnolo, catalano e persiano."}
{"id": "8298704", "revid": "2519", "url": "https://it.wikipedia.org/wiki?curid=8298704", "title": "Tulsipur (Nepal)", "text": "Tulsipur (in lingua nepali: \u0924\u0941\u0932\u094d\u0938\u0940\u092a\u0941\u0930) \u00e8 una municipalit\u00e0 del Nepal situata nella provincia No. 5."}
{"id": "8298705", "revid": "33689", "url": "https://it.wikipedia.org/wiki?curid=8298705", "title": "Diktel", "text": "Diktel Rupakot Majhuwagadhi (in lingua nepali: \u0926\u093f\u0915\u094d\u0924\u0947\u0932 \u0930\u0942\u092a\u093e\u0915\u094b\u091f \u092e\u091d\u0941\u0935\u093e\u0917\u0922\u0940), nota solo come Diktel, \u00e8 una municipalit\u00e0 del Nepal, capoluogo del distretto di Khotang, nella provincia No. 1."}
{"id": "8298706", "revid": "1339883", "url": "https://it.wikipedia.org/wiki?curid=8298706", "title": "Lupin III - Lupin contro tutti!", "text": " \u00e8 un OAV realizzato per il 50\u00ba anniversario di \"Lupin III\" ed \u00e8 stato incluso come bonus contenuto nel primo volume DVD e Blu-ray di \"Lupin III - Ritorno alle origini\", rendendolo l'ultimo OAV ad essere realizzato mentre l'autore era vivo.\nIn Italia \u00e8 andato in onda il 15 gennaio 2020 in prima TV su Italia 2.\nTrama.\nLupin si iscrive ad una corsa automobilistica come copertura mentre tenter\u00e0 di rubare una preziosa statua custodita in un edificio nelle vicinanze; in realt\u00e0 la corsa \u00e8 organizzata di nuovo da Mister X (che Lupin affront\u00f2 nel 1\u00ba episodio della prima serie) con l'assistenza di Kyosuke Mam\u014d, l'uomo che viaggia nel tempo (proveniente dall'episodio 13). Mentre Mister X tortura Fujiko con le mani meccaniche, Mam\u014d spedisce Lupin avanti e indietro nel tempo in alcuni momenti importanti della sua carriera (la sfida di Pycal il mago, nell'episodio 2; il duello con Goemon, nell'episodio 5; lo scontro con il killer Pank un tempo amante di Fujiko, nell'episodio 9; il duello tra Jigen e Stoneman, nell'episodio 99 della seconda serie); Lupin sopravvive ai suoi avversari ma conoscendo in anticipo gli eventi si comporta di conseguenza ed altera la storia: avverte Goemon che il suo maestro lo vuole ingannare e il samurai diventer\u00e0 un assassino su commissione; spara a Pank prima che lo faccia Fujiko ferita e la donna lo abbandona per sempre; porta Jigen in tempo all'appuntamento con Stoneman che lo ferisce gravemente alla spalla, rendendolo incapace di sparare e costretto ad elemosinare. Distrutto il legame tra i quattro, Kyosuke Mam\u014d tenta di finire Lupin e chiudere la loro sfida. Mam\u014d porta Lupin da Mister X, il quale scopre che Lupin \u00e8 in realt\u00e0 Mam\u014d catturato e Mam\u014d \u00e8 Lupin travestito; qualcosa dell'amicizia \u00e8 rimasto e ha spinto Goemon ad intervenire e Jigen a sparare con la sinistra usando la Walther di Lupin, salvando il ladro gentiluomo. Entrato in possesso della macchina del tempo, Lupin ha rimesso tutto a posto e deciso come punire i due; apparentemente li ha lasciati andare ma in realt\u00e0 li ha portati nella preistoria, i due vengono inseguiti da un tirannosauro affamato mentre Lupin torna nel presente e ruba la statua."}
{"id": "8298707", "revid": "33689", "url": "https://it.wikipedia.org/wiki?curid=8298707", "title": "Rajbiraj", "text": "Rajbiraj (in lingua nepali: \u0930\u093e\u091c\u0935\u093f\u0930\u093e\u091c) \u00e8 una municipalit\u00e0 del Nepal, capoluogo del distretto di Saptari, nella provincia No. 2."}
{"id": "8298709", "revid": "33689", "url": "https://it.wikipedia.org/wiki?curid=8298709", "title": "Siraha", "text": "Siraha (in lingua nepali: \u0938\u093f\u0930\u093e\u0939\u093e) \u00e8 una municipalit\u00e0 del Nepal, capoluogo del distretto di Siraha, nella provincia No. 2."}
{"id": "8298712", "revid": "6923", "url": "https://it.wikipedia.org/wiki?curid=8298712", "title": "Barguna", "text": "Barguna (bn: \u09ac\u09b0\u0997\u09c1\u09a8\u09be) \u00e8 una citt\u00e0 del Bangladesh, situata nella divisione di Barisal e capoluogo del distretto di Barguna."}
{"id": "8298720", "revid": "73843", "url": "https://it.wikipedia.org/wiki?curid=8298720", "title": "Gradini in marmo che conducono alla Basilica di Santa Maria in Aracoeli a Roma", "text": "Gradini in marmo che conducono alla Basilica di Santa Maria in Aracoeli a Roma, o Scalinata di marmo che conduce alla Basilica di Santa Maria in Aracoeli a Roma, chiamato in danese \"Marmortrappen, som f\u00f8rer op til kirken Santa Maria in Aracoeli i Rom\", \u00e8 un dipinto del pittore danese Christoffer Wilhelm Eckersberg realizzato nel 1814-1816 e conservato al Statens Museum for Kunst di Copenaghen in Danimarca.\nDescrizione.\nIl dipinto fu realizzato durante il soggiorno di tre anni a Roma di Eckersberg. La basilica di Santa Maria in Aracoeli si trova al Campidoglio. Eckersberg realizz\u00f2 il dipinto ambientandolo al mattino quando la facciata in mattoni decorati della basilica \u00e8 ancora all'ombra. Ha scelto una posizione bassa per ottenere linee diagonali e verticali nel dipinto. Il fulcro del dipinto \u00e8 l'anonimo insediamento medievale lungo la rampa le cui pareti sono ricoperte di intonaco fiammeggiante e alterato dagli agenti atmosferici. Questi edifici furono demoliti nel XIX secolo quando fu eretto il Vittoriano."}
{"id": "8298725", "revid": "1402222", "url": "https://it.wikipedia.org/wiki?curid=8298725", "title": "Sindaci di Cluj Napoca", "text": ""}
{"id": "8298735", "revid": "121755004", "url": "https://it.wikipedia.org/wiki?curid=8298735", "title": "Lorenzo Deri", "text": "Carriera.\nApprodato alla Virtus Bologna all'et\u00e0 di 11 anni, cresce nelle giovanili del club bianconero, vincendo due scudetti (U14 nella stagione 2014-15 e U18 nella stagione 2016-17).\nNella sua carriera giovanile partecipa anche a due campionati europei con la maglia dell'Italia.\nNella stagione 2019-20 fa il suo debutto in prima squadra. Il 9 ottobre 2019 esordisce contro il Maccabi Rishon in un match interno di Eurocup e 4 giorni dopo debutta in LBA nella vittoria esterna contro la Victoria Libertas Pesaro. Segna primi punti da professionista contro la Pallacanestro Cant\u00f9."}
{"id": "8298736", "revid": "10431", "url": "https://it.wikipedia.org/wiki?curid=8298736", "title": "Semera", "text": "Semera (in ge'ez: \u1230\u1218\u122b) \u00e8 una citt\u00e0 dell'Etiopia nordorientale, situata nella regione degli Afar."}
{"id": "8298737", "revid": "1782831", "url": "https://it.wikipedia.org/wiki?curid=8298737", "title": "Thomas Barreiro", "text": "Biografia.\n\u00c8 originario di Akwesasne e fa parte dei Mohawk, una popolazione nativo americana del Nord Nordamerica. \u00c8 fratello gemello di Philip Barreiro, anche lui lottattore di livello internazionale. Si \u00e8 laureato nel 2013 nell'universit\u00e0 di Washington DC.\nHa iniziato la sua carriera nelle arti marziali all'et\u00e0 di 14 anni, gareggindo nella lotta libera per l'Ithaca High School, nello Stato federato di New York, negli Stati Uniti d'America. Nel 2008 ha vinto i VII North American Indigenous Games.\nNel 2014 si \u00e8 dedicato alla lotta greco-romana, gareggiando per il Tristar Wrestling Club, allenato dall'olimpionico Doug Yeats. Si \u00e8 laurato campione canadese nel 2018 nella categoria 97 chilogrammi.\nHa rappresentato il Canada ai Campionati panamericani del 2017 e 2018 ed ai mondiali di Parigi 2017 nella categoria 98 chilogrammi."}
{"id": "8298754", "revid": "1149807", "url": "https://it.wikipedia.org/wiki?curid=8298754", "title": "Cronache avventurose", "text": " \u00e8 un manga scritto da Leiji Matsumoto nel 1953 prima ancora di diventare un mangaka professionista e pubblicato da Mandarake nel 1998. Rappresenta la prima opera di Leiji Matsumoto in cui si cimenta con il tema dei pirati; il personaggio al centro della storia, Capitan Kingston, rappresenta un primissimo prototipo del pi\u00f9 famoso Capitan Harlock. \u00c8 firmato dall'autore con il proprio vero nome, Akira Matsumoto.\nAttraverso gli arrembaggi pirateschi di Capitan Kingston ed il suo incontro con Cristoforo Colombo, Leiji Matsumoto esprime il valore per la libert\u00e0 rappresentata nella figura del pirata, eroe positivo e romantico. Pubblicato in Italia da Associazione Culturale Leiji Matsumoto nel 2019."}
{"id": "8298756", "revid": "1782831", "url": "https://it.wikipedia.org/wiki?curid=8298756", "title": "Philip Barreiro", "text": "Biografia.\n\u00c8 nato a originario di Akwesasne e fa parte dei Mohawk, una popolazione nativo americana del Nord Nordamerica. \u00c8 fratello gemello di Thomas Barreiro, anche lui lottattore di livello internazionale. Si \u00e8 laureato nel 2013 all'universit\u00e0 di Washington DC.\nHa iniziato la sua carriera nelle arti marziali all'et\u00e0 di 14 anni, gareggindo nella lotta libera per l'Ithaca High School, nello Stato federato di New York, negli Stati Uniti d'America. Nel 2008 ha vinto i VII North American Indigenous Games.\nNel 2014 si \u00e8 dedicato alla lotta greco-romana, gareggiando per il Tristar Wrestling Club, allentao dall'olimpionico Doug Yeats. Si \u00e8 laurato campione canadese per tre volte.\nHa rappresentato il Canada nella lotta greco romana, categoria 98 chilogrammi, ai Giochi panamericani di Lima 2019, concludendo al nono posto in classifica, ai Campionati panamericani del 2018 e 2019, piazzandosi quinto in entrambe le edizioni, ed ai mondiali di Budapest 2018, dove ha concluso al 34\u00ba posto in classifica."}
{"id": "8298757", "revid": "767487", "url": "https://it.wikipedia.org/wiki?curid=8298757", "title": "Mirtemir", "text": "Oltre a comporre opere proprie, Mirtemir si dedic\u00f2 alla traduzione in lingua uzbeca di numerosi poeti stranieri.\nVita e opere.\nMirtemir Tursunov nacque nel 1910 nel villaggio di Ikan, in Turkistan. Nel 1932 si laure\u00f2 all'Universit\u00e0 Pedagogica di Samarcanda con una laurea in lettere.\nLa prima raccolta di poesie di Mirtemir, \"Shu\u02bclalar qo\u02bbynida\" (\"Sotto le luci\"), fu pubblicata nel 1928. Altre sue raccolte di poesie includono \"Zafar\" (\"Vittoria\",1929), \"Qaynashlarim\" (\"Le mie rabbie\"), \"Bong\" (\"Clamore\", 1932) e \"Poytaxt\" (\"Il capitale\", 1936).\nMirtemir tradusse le opere di molti famosi poeti stranieri, come Abaj Kunanbaev, Aleksandr Pushkin, Berdaq, Heinrich Heine, Magtymguly Pyragy, Maxim Gor'kij, Michail Lermontov, Naz\u0131m Hikmet, Nikolaj Nekrasov, Pablo Neruda, Samad Vurgun e Shota Rusta. In particolare, ha tradotto in uzbeco \"Chi \u00e8 felice in Russia?\" di Nikolaj Nekrasov e \"Il cavaliere dalla pelle di leopardo\" di Shota Rustaveli. Ha anche tradotto il poema epico kirghiso \"Manas\" .\nMirtemir mor\u00ec a Tashkent nel 1978, all'et\u00e0 di 67 anni.\nRiconoscimenti.\nMirtemir divenne poeta nazionale della Repubblica Socialista Sovietica Uzbeca nel 1971. Ricevette molti altri riconoscimenti per la sua opera, tra cui il Premio Berdaq (1977) e il Premio Hamza (1979). Nel 2002 gli \u00e8 stato assegnato il riconoscimento postumo dell'Ordine di Merito Nazionale (), uno dei premi pi\u00f9 prestigiosi dell'Uzbekistan."}
{"id": "8298763", "revid": "1564499", "url": "https://it.wikipedia.org/wiki?curid=8298763", "title": "Lingua fongoro", "text": "La lingua fongoro, o lingua formona, \u00e8 una lingua della famiglia delle lingue nilo-sahariane, parlata in Ciad ed in Sudan."}
{"id": "8298764", "revid": "1910023", "url": "https://it.wikipedia.org/wiki?curid=8298764", "title": "Fongoro", "text": ""}
{"id": "8298765", "revid": "767487", "url": "https://it.wikipedia.org/wiki?curid=8298765", "title": "Serial killer di Long Island", "text": "Il serial killer di Long Island (noto anche come LISK, Gilgo Beach Killer o Craigslist Ripper) \u00e8 un serial killer non identificato che si crede abbia ucciso da 10 a 16 persone, in un periodo di circa 20 anni, per la maggior parte donne dedite alla prostituzione, i cui corpi sono stati abbandonati nell'area di South Shore di Long Island, nello stato di New York.\nStoria.\nLe vittime sono state trovate lungo la \"Ocean Parkway\", vicino alla citt\u00e0 balneare di Gilgo, a Oak Beach nella contea di Suffolk e nell'area dello \"Jones Beach State Park\" nella contea di Nassau. I resti di quattro vittime sono stati trovati nel dicembre 2010, mentre altri sei gruppi di resti sono stati trovati a marzo e ad aprile del 2011. La polizia ritiene che gli ultimi gruppi di resti siano precedenti ai quattro corpi trovati nel dicembre 2010.\nIl 9 maggio 2011, le autorit\u00e0 hanno ipotizzato che due dei pi\u00f9 recenti gruppi di resti potrebbero essere opera di un secondo assassino. Il 29 novembre 2011, la polizia ha dichiarato di ritenere che tutte le 10 vittime siano state uccise dalla stessa persona, concludendo che il caso di Shannan Gilbert, una escort scomparsa prima che fosse trovata la prima serie di corpi, non era collegato a queste vittime. \"\u00c8 chiaro che l'area dentro e intorno a Gilgo Beach sia stata utilizzata per depositare i resti umani per un certo periodo di tempo\", ha dichiarato il procuratore distrettuale della contea di Suffolk, Thomas Spota."}
{"id": "8298766", "revid": "1910023", "url": "https://it.wikipedia.org/wiki?curid=8298766", "title": "Lingua formona", "text": ""}
{"id": "8298772", "revid": "33689", "url": "https://it.wikipedia.org/wiki?curid=8298772", "title": "Video Sport MK2", "text": ""}
{"id": "8298773", "revid": "461628", "url": "https://it.wikipedia.org/wiki?curid=8298773", "title": "Chiesa dei Santi Pietro e Paolo (Cilavegna)", "text": "La chiesa dei Santi Pietro e Paolo \u00e8 la chiesa parrocchiale del comune di Cilavegna, in provincia di Pavia. Si tratta di un edificio realizzato in stile barocco intorno alla prima met\u00e0 del XVIII secolo, su progetto dell'architetto Castelli. La chiesa \u00e8 intitolata ai santi patroni del comune e la parrocchia della quale essa \u00e8 sede fa parte della diocesi di Vigevano.\nStoria.\nL'odierna chiesa parrocchiale, risalente al XVIII secolo, \u00e8 frutto della sovrapposizione di altre due strutture distinte: la prima si pensa possa risalire al V secolo ed \u00e8 la stessa citata nel documento del X secolo, nel quale si annuncia l'inizio della costruzione dell'apparato fortilizio di fianco alla pieve parrocchiale; la seconda, invece, viene datata al XII secolo. Questa, che prima era un'ipotesi di Padre Pianzola, divenne fondata in seguito agli scavi del 1942, occasione di una pavimentazione che riport\u00f2 alla luce diverse tracce murarie. La chiesa originaria si pensa potesse essere intitolata a uno dei santi evangelizzatori locali del V secolo, ma sicuramente non si trattava di S. Martino, al quale venne poi dedicata la chiesa extramuraria, ora \"chiesa del cimitero\". \nDella prima struttura non ci sono elementi sufficienti per definirne lo stile e le dimensioni, ma quella del 1100 si riconosce nello stile romanico: essa aveva tre navate non simmetriche, muri divisori con archi in muratura e granito, mentre il soffitto era costituito da una semplice tavolata in legno a capriata, per le navate, e a volte, per il coro sopraelevato. Da notare \u00e8 l'assenza di tabernacolo, fino almeno al XVI secolo, e la presenza di diversi altari: quello maggiore e quelli minori dedicati a S. Martino, S. Michele, B. Vergine e S. Stefano. \nTutte queste informazioni sono giunte fino a noi per i documenti risalenti al 1565, anno in cui il vescovo de Rossi, vedendo lo stato d'abbandono di parte della struttura, propose una serie di modifiche e restauri: vennero eliminati gli altari di S. Michele e della B. Vergine, vennero realizzati un baldacchino sovrapposto all'altare maggiore e anche un tabernacolo e, infine, la pavimentazione venne sistemata e rialzata. Altre visite pastorali suggerirono alcuni interventi sull'edificio, soprattutto riguardo all'abbattimento di altri altari e la sistemazione delle finestre e delle porte. \nL'edificio attuale, a meno di modifiche posteriori, venne realizzato dal 1729 (anno della prima pietra del campanile) alla fine del secolo. Successivamente, nuovi lavori eseguiti nel 1814 innalzarono il campanile a 54 m, garantendo cos\u00ec la possibilit\u00e0 di aggiungere al sistema di campane anche un orologio in servizio del paese. Nello stesso periodo si dot\u00f2 la facciata di eleganti terrecotte, che formano le parti architettoniche, e di statue poste sugli acroteri. Con la met\u00e0 dell'800 quindi si pu\u00f2 parlare di una chiesa completamente convertita al barocco. \nNel corso del XX secolo la chiesa sub\u00ec numerosi restauri, tra i quali l'aggiunta di un nuovo battistero vicino all'altare maggiore: esso \u00e8 di particolare importanza poich\u00e9 comprende una vasca di origine paleocristiana, prelevata dalla sconsacrata Chiesa della Madonna del Carmine. Altri lavori si concentrarono all'aspetto decorativo: in particolare, gran parte degli affreschi vennero rifiniti in oro, mentre la facciata si arricch\u00ec di un nuovo intonaco marmorino bianco e giallo di Siena.\nDescrizione.\nL'edificio attuale si compone di una grande navata racchiusa da sei cappelle laterali e dal grande presbiterio quadrato coronato dell\u2019abside semicircolare. Le tre campate della navata poggiano su grandi archi sorretti da colonne di ordine composito, mentre le cappelle accolgono gli altari minori intitolati alla Beata Vergine, a San Francesco da Paola (successivamente affiancato da Santa Margherita, Sant'Isidoro e San Bovo), alla Madonna dei Sette Dolori (con tre statue in stucco del Crocifisso, della Beata Vergine e di San Giovanni), a San Giuseppe, al Suffragio e alle Sante Reliquie (con le statue di San Pietro, San Paolo, di San Mattia, di San Simone, di Santa Maddalena e di San Bovo). Chiude l'elenco degli altari quello Maggiore, realizzato in marmo e adornato da un tabernacolo in pietre preziose."}
{"id": "8298776", "revid": "1149807", "url": "https://it.wikipedia.org/wiki?curid=8298776", "title": "I cinque della vendetta", "text": " \u00e8 un manga scritto da Leiji Matsumoto e pubblicato da Akita Shoten nel 1967. Si tratta di uno dei primi spaghetti western di Leiji Matsumoto, trasposizione a fumetti dell\u2019omonimo film italiano dell\u2019anno precedente, diretto da Aldo Florio.\nAttraverso la storia di una vendetta da compiersi, una donna contesa e mille sparatorie, Leiji Matsumoto consacra la sua attitudine al genere western come mezzo per esaltare il valore dei sentimenti dove amore, amicizia e dolore si fondono. Pubblicato in Italia da Associazione Culturale Leiji Matsumoto nel 2018."}
{"id": "8298786", "revid": "6923", "url": "https://it.wikipedia.org/wiki?curid=8298786", "title": "Paul Sayer", "text": "Biografia.\nPaul Sayer \u00e8 nato il 4 ottobre 1955 a South Milford, nei pressi di Leeds.\nDopo aver lavorato come infermiere al Clifton Hospital di York, nel 1988 ha esordito nella narrativa con il romanzo \"Le comodit\u00e0 della pazzia\", racconto in prima persona di un paziente catatonico ricoverato in un ospedale psichiatrico.\nL'opera ottiene due riconoscimenti ai Costa Book Awards e proietta lo scrittore nel mondo letterario inglese con altri 5 romanzi scritti nel decennio successivo, prima di un periodo di oblio nel quale lavora anche come addetto alle pulizie in una scuola secondaria.\nIl suo ultimo lavoro pubblicato \u00e8 il romanzo storico \"The True Adventures of Richard Turpin\" del 2014, sul criminale inglese del '700 Dick Turpin."}
{"id": "8298788", "revid": "1971044", "url": "https://it.wikipedia.org/wiki?curid=8298788", "title": "AdVenture Capitalist", "text": "AdVenture Capitalist \u00e8 un videogioco incrementale free-to-play sviluppato e pubblicato dalla Hyper Hippo Productions.\nModalit\u00e0 di gioco.\nIl videogioco \u00e8 un classico gioco incrementale, \"clicker game\" o \"idle game\" (letteralmente \"gioco pigro\") , in cui non c'\u00e8 una trama precisa e la modalit\u00e0 di gioco si riduce semplicemente a cliccare per ottenere degli \"upgrade\" (miglioramenti) per i propri investimenti che renderanno i medesimi pi\u00f9 profittevoli facendo guadagnare al videogiocatore ancora pi\u00f9 soldi da investire in ulteriori miglioramenti.\nEsistono tre aree di gioco: Terra, Luna e Marte. Il giocatore inizia sulla Terra con un singolo investimento: una stand di limonata; toccandola (cliccandoci sopra con il mouse nel caso del PC o con il proprio dito nelle versioni per Android e iOS), si viene prima premiati con dei soldi dopo poco tempo. Quando si guadagna abbastanza denaro, \u00e8 possibile acquistare pi\u00f9 banchi, moltiplicando i profitti dell'investimento. Con l'aumentare dei guadagni \u00e8 possibile acquistare diversi investimenti sempre pi\u00f9 redditizi (ma che richiedono pi\u00f9 tempo per generare profitti) e assumere dei manager che gestiranno le attivit\u00e0 in automatico senza che il videogiocatore debba cliccarci sopra, generando guadagni in continuazione anche quando il gioco \u00e8 inattivo o offline. Gli aggiornamenti possono essere acquistati per aggiungere moltiplicatori a qualsiasi investimento.\nQuando il giocatore raggiunge 1 trilione di dollari sulla Terra, pu\u00f2 iniziare a investire in una nuova area. Una volta investito, un'area si sbloccher\u00e0 in 72 ore, ma il processo pu\u00f2 essere accelerato utilizzando pubblicit\u00e0 video, investitori angelici, mega dollari (\"mega bucks\") o oro. L'oro pu\u00f2 essere acquistato tramite acquisti in-app con denaro reale e pu\u00f2 essere utilizzato per scopi come guadagnare investitori angelici senza reimpostare, guadagnare immediatamente denaro per un giorno di inattivit\u00e0 e altro ancora. I Mega Dollari vengono acquistati a partire da un quintiliardo (1033, in lingua inglese noto per\u00f2 come 1 \"decillion\" in quanto negli Stati Uniti e nel mondo anglosassone vi sono differenze nell'ordine di grandezza dei numeri) di valuta di un'area e il loro prezzo viene moltiplicato al momento dell'acquisto per un incremento fisso (il gioco lo descrive come inflazione). Quando il giocatore ha 10 mega dollari, pu\u00f2 acquistare un biglietto d'oro, che se utilizzato su un singolo investimento aumenta i suoi profitti in modo permanente di \u00d7 7,77. Dopo aver potenziato un intero pianeta, si otterr\u00e0 un ulteriore aumento di \u00d7 10, che si aggiunge (non moltiplica) a un moltiplicatore \u00d7 17,77. Questo moltiplicatore pu\u00f2 essere ulteriormente aggiornato utilizzando mega dollari.\nDall'ottobre 2015, i giocatori possono anche partecipare a un evento speciale a tempo limitato, di solito durante le vacanze e altri eventi annuali, come Halloween o il Black Friday. Si verificano una volta al mese per diversi giorni. Questi eventi sono a tema come le tre aree, con il proprio set di attivit\u00e0 e aggiornamenti, ma sono disponibili solo durante l'evento. Se un giocatore raggiunge almeno uno degli obiettivi di quell'evento, ricever\u00e0 un badge mostrato nella pagina \"Swag &amp; Stats\". Man mano che il giocatore avanza in alcuni eventi, pu\u00f2 acquisire oro gratuito o mega dollari in base a sblocchi, anche un badge speciale che fornisce boost specifici per l'investimento quando equipaggiato. Gli eventi si riciclano, quindi se un giocatore ha perso un evento passato, avr\u00e0 una seconda opportunit\u00e0 per completare i compiti. In genere, questi eventi durano da tre giorni a una settimana.\nDall'aggiornamento di \"The Love Of Money\", la sezione \"Swag &amp; Stats\" \u00e8 stata ribattezzata \"Carriera\", insieme all'opzione per il giocatore di rendere femminile il proprio personaggio (che altrimenti \u00e8 di sesso maschile di default).\nAccoglienza.\n\"AdVenture Capitalist\" ha ricevuto recensioni per lo pi\u00f9 negative o contrastanti da parte della critica. \"Pocket Gamer\" ha criticato il gioco per aver dato una piccola ricompensa per i progressi e ha dichiarato che i risultati sono stati noiosi. La recensione ha anche trovato gli acquisti in-app troppo costosi, definendo il gioco \"una inutile perdita di tempo\" e \"non proprio un'avventura\". Una recensione di \"148Apps\" aveva opinioni simili, definendo il gioco \"ottimista\" ma \"una perdita di tempo\".\n\"AdVenture Communist\".\n\"AdVenture Communist\" \u00e8 uno spin-off di \"AdVenture Capitalist\", pubblicato su Steam il 10 agosto 2016. L'obiettivo del gioco \u00e8 gestire uno Stato comunista fittizio e diventare pi\u00f9 potente acquistando diverse produzioni che permettono di ottenere diverse risorse. Nello specifico, vi sono 5 settori produttivi che generano altrettante valute: patate, terra, minerale, militare e placebo. Queste diverse valute devono essere gestite separatamente, ad eccezione del fatto che tutto costa \"compagni\" (che si riforniscono automaticamente) indipendentemente dal settore. Al 2 dicembre 2018, il gioco ha oltre cinque milioni di installazioni su tutte le piattaforme.\nAccoglienza.\n\"Adventure Communist\" ha ricevuto recensioni generalmente positive, ma \u00e8 stato criticato per essere troppo simile al suo predecessore e per la presenza eccessiva di microtransazioni. \"Edamame Reviews\" ha assegnato al titolo un voto di 8,8/10, asserendo che esso \u00e8 \"fantastico\" (\"awesome\"). Al 19 gennaio 2020, sulla piattaforma Steam sono presenti 3.919 recensioni che assegnano al gioco un voto \"nella media\"."}
{"id": "8298793", "revid": "271907", "url": "https://it.wikipedia.org/wiki?curid=8298793", "title": "Vladimir Aleksandrovi\u010d Kolokol'cev", "text": "Biografia.\nLaureato in giurisprudenza presso l'Istituto politico superiore del Ministero dell'Interno dell'URSS (oggi Istituto militare della Guardia nazionale) di Leningrado nel 1989, dal 21 marzo 2012 \u00e8 Ministro degli affari interni della Federazione Russa."}
{"id": "8298794", "revid": "271907", "url": "https://it.wikipedia.org/wiki?curid=8298794", "title": "Vladimir Kolokol'cev", "text": ""}
{"id": "8298795", "revid": "933835", "url": "https://it.wikipedia.org/wiki?curid=8298795", "title": "Sindaci di Timi\u0219oara", "text": "Di seguito l'elenco dei sindaci di Timi\u0219oara e delle altre autorit\u00e0 a capo dell'amministrazione comunale. "}
{"id": "8298820", "revid": "765341", "url": "https://it.wikipedia.org/wiki?curid=8298820", "title": "54\u00aa edizione dei Directors Guild of America Award", "text": "La 54\u00aa edizione dei Directors Guild of America Award si \u00e8 tenuta il 9 marzo 2002 al Century Plaza Hotel di Los Angeles e ha premiato i migliori registi nel campo cinematografico, televisivo e pubblicitario del 2001. La cerimonia \u00e8 stata presentata da Carl Reiner. I vincitori sono stati annunciati e premiati da Gillian Anderson, Halle Berry, Gilbert Cates, Jennifer Connelly, Russell Crowe, Faye Dunaway, James Franco, Josh Hartnett, Arthur Hiller, Don Johnson, Nicole Kidman, Ang Lee, Joe Pantoliano, Guy Pearce, Will Smith, Leelee Sobieski ed Elijah Wood. Tra gli attori annunciati, Denzel Washington non ha potuto presenziare alla cerimonia a causa di un'influenza improvvisa.\nLe nomination per il cinema sono state annunciate il 22 gennaio 2002. Le restanti candidature sono state annunciate tra il 4 e il 14 febbraio 2002."}
{"id": "8298825", "revid": "311148", "url": "https://it.wikipedia.org/wiki?curid=8298825", "title": "Cellule eucariote", "text": ""}
{"id": "8298826", "revid": "31789", "url": "https://it.wikipedia.org/wiki?curid=8298826", "title": "Piazza della Repubblica (Ancona)", "text": "Piazza della Repubblica, conosciuta pi\u00f9 comunemente come piazza del Teatro o delle Muse, \u00e8 una delle quattro piazze principali di Ancona, le altre sono piazza del Plebiscito, o del Papa, piazza Roma e piazza Cavour. \u00c8 situata nel rione San Pietro ed \u00e8 vicino al porto.\nSu di essa si affacciano alcuni tra i pi\u00f9 importanti monumenti cittadini: il Teatro delle Muse e la chiesa del Santissimo Sacramento.\nChiesa del Santissimo Sacramento.\nL'attuale edificio \u00e8 originario del 1538 e l'attuale sobria facciata cinquecentesca \u00e8 l'unico resto del tempio primitivo. Nella iscrizione sopra al portale \u00e8 documentata la stretta relazione che lega questa chiesa anconitana alla basilica di San Giovanni in Laterano. La chiesa venne quasi completamente ricostruita nella seconda met\u00e0 del Settecento dall'architetto Francesco Maria Ciaraffoni di Fano, che aggiunse il transetto, il braccio absidale e la cupola ottagonale. In questa occasione venne costruito il caratteristico campanile (1771 - 1776) a due ordini con coronamento ad elica borrominiano, palesemente mutuato dal culmine della chiesa di Sant'Ivo alla Sapienza di Roma.\nTeatro delle Muse.\nIl primo edificio in citt\u00e0 espressamente destinato ad essere usato come teatro fu inaugurato il 6 maggio 1665 con il nome di Teatro dell'Arsenale con Il Giasone di Cavalli; esso fu distrutto nel novembre 1709 da un grave incendio. Il Teatro della Fenice fu il secondo della citt\u00e0; nel 1714 vi suonava il celebre violinista Giuseppe Tartini che qui elabor\u00f2 un modo nuovo di suonare il violino scoprendo il fenomeno del terzo suono (toni risultanti o toni di Tartini) ovvero della risonanza della terza nota dell'accordo, quando si fanno sentire le due note superiori.\nI lavori per il Teatro delle Muse iniziarono nel 1822 e l'inaugurazione avvenne il 28 aprile 1827 con due opere di Gioachino Rossini: \"Aureliano in Palmira\" e \"Ricciardo e Zoraide\". La sala aveva una forma di ferro di cavallo con quattro ordini di palchi ed un loggione, il palco aveva una dimensione di 23\u00a0m \u00d7 17\u00a0m, l'acustica era considerata fra le migliori. Il 1\u00ba novembre 1943 un bombardamento dell'aviazione inglese danneggi\u00f2 la copertura dell'edificio, che dovette interrompere cos\u00ec la sua attivit\u00e0. Il teatro venne finalmente riaperto al pubblico il 13 ottobre 2002, dopo 59 anni. L'evento tanto atteso da tutta la cittadinanza fu sentito dai cittadini come uno storico segno di rinascita culturale e di riscatto.\nPalazzo Trionfi.\nPalazzo Trionfi fu distrutto a seguito dei bombardamenti della seconda guerra mondiale avvenuti nel 1943 fu poi ricostruito dopo gli eventi bellici su disegno dell'architetto Gaetano Minnucci. Dal 1956 ospita la sede regionale Rai delle Marche."}
{"id": "8298834", "revid": "37401", "url": "https://it.wikipedia.org/wiki?curid=8298834", "title": "Lingua analitica", "text": ""}
{"id": "8298835", "revid": "287204", "url": "https://it.wikipedia.org/wiki?curid=8298835", "title": "Episodi di Madam Secretary (sesta stagione)", "text": "La sesta e ultima stagione della serie televisiva Madam Secretary, composta da 10 episodi, \u00e8 stata trasmessa in prima visione assoluta negli Stati Uniti d'America sul canale CBS dal 6 ottobre all\u20198 dicembre 2019.\nIn Italia la stagione \u00e8 andata in onda dal 7 al 28 novembre 2020 su Rai 2."}
{"id": "8298836", "revid": "212348", "url": "https://it.wikipedia.org/wiki?curid=8298836", "title": "Come Ye Blessed", "text": " \nCome Ye Blessed \u00e8 una delle due canzoni territoriali delle Isole Pitcairn, l'altra \u00e8 \"We from Pitcairn Island\". \"Come Ye Blessed\" \u00e8 anche la canzone territoriale ufficiale dell'isola Norfolk ed \u00e8 cantata nella maggior parte degli eventi dell'isola.\n\"God Save the Queen\" \u00e8 l'inno nazionale e reale ufficiale del territorio.\nTesto in inglese.\nIl testo della l'inno \u00e8 tratto in maggioranza dal Vangelo secondo Matteo, capitolo 25, versetti 34-36 e 40. &lt;poem&gt;\nThen shall the King\nSay unto them\nOn his right hand:\nCome ye blessed of my Father\nInherit the kingdom prepared for you\nFrom the foundation of the world\nI was hunger\u2019d and ye gave me meat,\nI was thirsty and ye gave me drink\nI was a stranger and ye took me in,\nNaked and ye clothed me,\nI was sick and ye visited me,\nI was in prison and ye came unto me\nIn as much ye have done it unto one of the least of\nThese my brethren\nYe have done it unto me,\nYe have done it unto me.\n&lt;/poem&gt;"}
{"id": "8298844", "revid": "26630", "url": "https://it.wikipedia.org/wiki?curid=8298844", "title": "Shock da granata", "text": ""}
{"id": "8298852", "revid": "125395977", "url": "https://it.wikipedia.org/wiki?curid=8298852", "title": "Baronia di Carapelle", "text": "La baronia di Carapelle fu un dominio feudale sviluppatosi a partire dal XIII secolo.\nStoria.\nLa baronia nacque dopo il 1140, anno della conquista degli Abruzzi da parte di Ruggero I d'Altavilla, che assegn\u00f2 Carapelle e altri feudi ad Oderisio di Collepietro-Pagliara. In seguito nel 1271 Carlo I d'Angi\u00f2 don\u00f2 al suo fedelissimo Matteo Plessis la parte settentrionale della diocesi valvense, comprendente i territori di Carapelle, Castelvecchio, Calascio, Rocca Calascio e Santo Stefano di Sessanio. L'area costituiva un bacino pastorale tra i pi\u00f9 importanti d'Italia ed era situata in posizione strategica rispetto ai percorsi della transumanza e ai traffici commerciali della Via degli Abruzzi.\nConcessa sul finire del secolo XIII alla famiglia romana dei Colonna, nel 1318 partecip\u00f2 alla scorreria degli aquilani contro Amatrice. Pochi anni dopo si registrano le prime liti territoriali per il possesso dei pascoli con Barisciano, che all'epoca faceva parte del contado aquilano. Successivamente, alla met\u00e0 del secolo, si riaccesero le dispute per il possesso dell'altopiano di Campo Imperatore, che proseguirono fino al XX secolo.\nLa baronia fu assegnata a Pietro da Celano da Carlo III d'Angi\u00f2-Durazzo nel 1382 e, successivamente, tramite la nipote di questi, Jacovella da Celano, pass\u00f2 prima a Jacopo Caldora e poi a Lionello Accrocciamuro, il cui figlio Ruggerone combatt\u00e9 la guerra angioino-aragonese (1460-1464) venendo sconfitto da Ferrante d'Aragona e perdendo cos\u00ec tutti i propri possedimenti. Carapelle pass\u00f2 quindi ad Antonio Piccolomini Todeschini finch\u00e9 nel 1579 l'ultima erede, Costanza, indebitatasi per la costruzione della basilica di Sant'Andrea della Valle, la cedette al granduca di Toscana Francesco I de' Medici unitamente al marchesato di Capestrano, per un importo di scudi.\nLa dominazione medicea rappresent\u00f2 il periodo di massimo splendore per l'intero territorio che, riunificato in un unico principato ed annesso ai territori di Bussi (1599), Amatrice, Accumoli e Cittareale (1639-1643) avrebbe costituito gli Stati medicei d'Abruzzo; in particolare, la baronia di Carapelle, e precisamente Santo Stefano di Sessanio, divennero il centro principale di produzione della pregiata lana carfagna che, lavorata a Firenze, veniva poi esportata in tutta Europa.\nI Medici regnarono su Carapelle fino al 1743, quando i Borbone delle Due Sicilie decisero di ricomprendere il feudo sotto la loro diretta giurisdizione. La baronia fu poi definitivamente smantellata nel 1806 con l'eversione della feudalit\u00e0, venendo ricompreso nel distretto di Aquila dell'omonima provincia e suddiviso tra i circondari di Barisciano e Capestrano.\nTerritorio.\nLa baronia di Carapelle aveva giurisdizione di un piccolo territorio della fascia pedemontana del Gran Sasso d'Italia comprendente i seguenti centri:"}
{"id": "8298854", "revid": "110228553", "url": "https://it.wikipedia.org/wiki?curid=8298854", "title": "Divinit\u00e0 solare", "text": ""}
{"id": "8298856", "revid": "327773", "url": "https://it.wikipedia.org/wiki?curid=8298856", "title": "Carta da lucido", "text": "La carta da lucido o \"carta lucida\" \u00e8 una carta a bassa opacit\u00e0 che consente il passaggio della luce. Viene usata per ricalcare un\u2019immagine a occhio nudo. Detta anche \"carta mozzarella\", non va confusa con la carta forno.\nStoria.\n\u00c8 stata originariamente sviluppata per architetti, ingegneri e progettisti per consentire di creare disegni che potevano essere copiati con precisione, usando il processo con diazocomposti. Successivamente \u00e8 stata impiegata per molti altri usi. L'uso originale per il disegno e la traccia \u00e8 stato ampiamente sostituito da tecnologie che non richiedono la copia manuale (mediante traccia) dei disegni.\nLa trasparenza della carta \u00e8 raggiunta da un'attenta selezione delle materie prime e dal processo utilizzato per creare trasparenza. La fibra di cellulosa, che costituisce la base della carta, di solito proviene da specie legnose, ma anche da fibra di cotone. Spesso la carta contiene altri materiali di riempimento per migliorare l'opacit\u00e0 e la qualit\u00e0 di stampa. Per disegnare/scrivere sulla carta traslucida, \u00e8 necessario rimuovere qualsiasi materiale che ostruisca la trasmissione della luce."}
{"id": "8298858", "revid": "61051", "url": "https://it.wikipedia.org/wiki?curid=8298858", "title": "Martina Zanoli", "text": "Carriera.\nClub.\nMartina Zanoli si appassiona al calcio gi\u00e0 dalla giovanissima et\u00e0 e, dopo aver giocato con i maschietti nelle formazioni miste del G.S Marigolda di Curno dall'et\u00e0 di sei anni, raggiunti i limiti d'et\u00e0 decide di tesserarsi con il , avendo cos\u00ec l'opportunit\u00e0 di continuare la carriera in una squadra completamente femminile. Grazie alla partnership con l' maschile indossa inizialmente la della squadra nerazzurra nella categoria esordienti, per tornare al Mozzanica facendo la trafila delle giovanili fino alla formazione che partecipa al Campionato Primavera. Le prestazioni espresse nel campionati giovanili convincono la societ\u00e0 a inserirla in rosa nella prima squadra dalla stagione 2018-2019, facendo il suo debutto in Serie A il 29 settembre 2019, alla 2\u00aa giornata di campionato, nell'incontro perso 2-0 in trasferta con il . Il tecnico Michele Ardito impiega Zanoli solo in campionato, collezionando in tutto 6 presenze, condividendo con le compagne al termine della stagione il sesto posto in Serie A e la conseguente agevolissima salvezza.\nTuttavia, in seguito al termine della collaborazione con l'Atalanta, nell'estate 2019 il Mozzanica decide di non iscriversi alla Serie A, svincolando di conseguenza le proprie tesserate. Durante la sessione di calciomercato Zanoli trova un accordo con l',squadra che pur essendo stata appena retrocessa, grazie alla defezione del Mozzanica ottiene il ripescaggio nella massima serie a completamento organico.\nCon la nuova squadra debutta fin dalla 1\u00aa giornata di campionato, pareggio casalingo per 1-1 con le avversarie del , condividendo con le compagne la difficile prima parte della stagione che vede la squadra bergamasca rimanere all'ultimo posto in classifica, cos\u00ec come in Coppa Italia viene eliminata agli ottavi di finale, nella prima e unica partita disputata nel torneo. Durante il campionato Zanoli sigla la sua prima rete in Serie A, quella che il 23 novembre 2019, alla 7\u00aa giornata, apre le marcature nella partita casalinga con le baresi del , incontro poi perso 3-1.\nIl 31 luglio 2020 la ha annunciato di avere acquisito i diritti alle prestazioni sportive della calciatrice. A disposizione del tecnico Antonio Cincotta, viene impiegata fin dalla sua prima partita in maglia viola della stagione, il 22 agosto, alla 1\u00aa giornata di campionato, nell'incontro casalingo allo stadio Artemio Franchi vinto sull' per 4-0. In quella stessa stagione debutta anche in UEFA Women's Champions League, nell'incontro di andata dei sedicesimi di finale della stagione 2020-2021 pareggiato, sempre all'Artemio Franchi, per 2-2 con le ceche dello , e giocando le tre seguenti partite del torneo, condividendo con le compagne il passaggio agli ottavi di finale dove la sua squadra viene pesantemente travolta dalle inglesi del che eliminano la Fiorentina dal torneo. Altro debutto assoluto \u00e8 quello della Supercoppa 2020, da quell'edizione con un inedito formato a quattro squadre, giocando sia la semifinale vinta 2-1 con il che la finale persa 2-0 con la .\nNazionale.\nZanoli viene convocata per la prima volta dalla Federazione Italiana Giuoco Calcio (FIGC) a inizio 2019, chiamata dal tecnico Nazzarena Grilli indossare la maglia della nazionale Under-17 che disputa la fase \u00e9lite delle qualificazioni al campionato europeo di Bulgaria 2019. Debutta nel torneo il 24 marzo di quell'anno, nel secondo incontro del gruppo 6 vinto per 2-0 sulle pari et\u00e0 della . Gioca anche la successiva partita con la , che supera l'Italia con un netto 5-0, che assieme alla sconfitta per 2-1 con l' la classifica all'ultimo posto fallendo con le compagne l'accesso fase finale.\nQuello stesso anno Enrico Sbardella, responsabile tecnico della formazione Under-19, la convoca in occasione delle qualificazioni all'Europeo di Georgia 2020. Zanoli disputa tutte le tre partite della prima fase, dove la sua nazionale, vincendo due incontri su tre, riesce ad ottenere il passaggio del turno.\nNel 2021 arriva anche la priva convocazione in nazionale maggiore, chiamata dal commissario tecnico Milena Bertolini in occasione dell'ultima partita del gruppo B valida per la qualificazione all'Europeo di Inghilterra 2022, inserita in rosa per l'indisponibilit\u00e0 di Alia Guagni. Il 24 febbraio, pur senza essere impiegata, a fine incontro festeggia con le compagne l'accesso diretto alla fase finale dell'Europeo.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "8298864", "revid": "991694", "url": "https://it.wikipedia.org/wiki?curid=8298864", "title": "LDIF", "text": ""}
{"id": "8298871", "revid": "72396", "url": "https://it.wikipedia.org/wiki?curid=8298871", "title": "Giovanni Ricci (matematico)", "text": "Biografia.\nDiplomatosi nel 1921 all'Istituto Tecnico \"Galileo Galilei\" di Firenze (sezione fisico-matematica), dove ebbe come insegnante di matematica Giovanni Sansone, sotto suo consiglio si iscrive alla Facolt\u00e0 di Scienze dell'Universit\u00e0 di Pisa dove si laurea in matematica nel gennaio del 1926, quale allievo pure della Scuola Normale Superiore, con una tesi in geometria differenziale sotto la guida di Luigi Bianchi. Trascorre quindi due anni di assistentato all'Istituto di Matematica dell'Universit\u00e0 di Roma La Sapienza, alla cattedra di analisi superiore retta da Giuseppe Bagnera. \nDopo aver assolto agli obblighi del servizio militare, nel 1927 vince vari concorsi per l'insegnamento nelle scuole pubbliche, e gli viene assegnata la sede di Padova. Nel 1928, \u00e8 nominato professore interno alla Scuola Normale Superiore di Pisa, incarico che mantiene fino al 1936 quando, vinto un concorso a cattedre, gli viene assegnata quella di analisi matematica dell'Universit\u00e0 di Milano, dove completer\u00e0 la sua carriera accademica.\nPer molti anni, tenne anche vari corsi e seminari di matematica in altre sedi accademiche ed istituzionali, quali la \"Bocconi\" di Milano, l'Universit\u00e0 di Parma, l'Universit\u00e0 di Firenze, la Scuola di Studi Superiori \"Enrico Mattei\" dell'ENI a San Donato Milanese.\nI suoi lavori scientifici hanno riguardato dapprima la geometria differenziale, quindi la teoria delle funzioni e molti altri argomenti dell'analisi matematica, fino alla teoria dei numeri dove consegu\u00ec notevoli risultati. Importanti anche i suoi studi sulla storia della matematica italiana dal Risorgimento in poi, assieme alla sua attivit\u00e0 divulgativa svolta a vari livelli.\nMembro dell'Accademia Nazionale dei Lincei e di altre istituzioni scientifiche e culturali, con inoltre vari altri incarichi organizzativi ed istituzionali (fra cui, la presidenza dell'UMI nel biennio 1964-66), fu maestro di molti matematici italiani (fra i quali Marco Cugiani, Giovanni Prodi, Delfina Roux, Fulvia Skof, Guido Zappa), nonch\u00e9 il supervisore della tesi di laurea di Enrico Bombieri.\nEra il fratello dell'attore e regista teatrale Renzo Ricci."}
{"id": "8298883", "revid": "486946", "url": "https://it.wikipedia.org/wiki?curid=8298883", "title": "Grenada socialista", "text": ""}
{"id": "8298884", "revid": "76963", "url": "https://it.wikipedia.org/wiki?curid=8298884", "title": "Bruce Lee Rothschild", "text": "Nel '67 consegu\u00ec il dottorato all'Universit\u00e0 di Yale sotto la direzione del matematico norvegese \u00d8ystein Ore. Insieme a Ronald Graham ottenne un importante risultato teorico nell'ambito della teoria di Ramsey, dimostrando che il numero di Graham \u00e8 l'estremo superiore dell'intervallo di soluzione possibili al problema omonimo.\nFra i suoi paper si ricordano quelli firmati con Joel Spencer e Ronald Graham relativamente alla teoria di Ramsey, e la collaborazione con Paul Erd\u0151s che gli dedic\u00f2 il valore unitario del numero omonimo (mentre Lee Rotschild fu uno degli 11.000 scrittori ad ottenere una \"distanza collaborativa\" pari a 2). \nInoltre, Lee organizz\u00f2 alcuni corsi sulla teoria dei giochi all'Universit\u00e0 della California, Los Angeles, oltre ad aver contribuito a diffondere l'istruzione matematica nelle scuole.\nPremi e riconoscimenti.\nNel 1971 si aggiudic\u00f2 il Premio P\u00f3lya (SIAM) insieme ad altri quattro matematici per le ricerche svolte nell'ambito della Teoria di Ramsay.\nNel 2012, divenne fellow dell'American Mathematical Society."}
{"id": "8298895", "revid": "71155", "url": "https://it.wikipedia.org/wiki?curid=8298895", "title": "Attacco dei morti viventi", "text": ""}
{"id": "8298896", "revid": "71155", "url": "https://it.wikipedia.org/wiki?curid=8298896", "title": "Attacco dei morti", "text": ""}
{"id": "8298897", "revid": "1310927", "url": "https://it.wikipedia.org/wiki?curid=8298897", "title": "Arc\u00ebm Rachmana\u016d", "text": "Carriera.\nClub.\nHa giocato nella massima serie dei campionati bielorusso, estone, moldavo, ucraino e svedese.\nNazionale.\nIl 2 settembre 2021 ha esordito in nazionale nella gara persa per 1-0 contro la ."}
{"id": "8298901", "revid": "2008592", "url": "https://it.wikipedia.org/wiki?curid=8298901", "title": "Petr Schwarz", "text": "Carriera.\nClub.\nHa giocato nella massima serie dei campionati ceco e polacco."}
{"id": "8298902", "revid": "1921867", "url": "https://it.wikipedia.org/wiki?curid=8298902", "title": "Grammy Awards 2020", "text": "La 62\u00aa edizione dei Grammy Awards si \u00e8 tenuta il 26 gennaio 2020 presso lo Staples Center di Los Angeles. La cerimonia \u00e8 stata condotta dalla cantante Alicia Keys. L'artista che ha ricevuto pi\u00f9 candidature \u00e8 Lizzo con otto candidature mentre Billie Eilish, con 5 premi ricevuti, \u00e8 stata invece l'artista pi\u00f9 premiata."}
{"id": "8298903", "revid": "1310927", "url": "https://it.wikipedia.org/wiki?curid=8298903", "title": "FC Hradec Kr\u00e1lov\u00e9", "text": ""}
{"id": "8298909", "revid": "599013", "url": "https://it.wikipedia.org/wiki?curid=8298909", "title": "Harshjot Kaur Toor", "text": " \nBiografia.\nHarshjot Kaur Tur nasce il 30 agosto 1990, a Sangrur nel Distretto di Sherpur, vicino al villaggio di Ina Bajwa, Harshajot dove in seguito si trasferisce fino all'et\u00e0 adolescenziale.\nHarshajot ha iniziato i suoi servizi come viceispettore della polizia del Punjab dall'anno 2015 . Finora ha partecipato a numerosi concorsi della polizia del Punjab e ha anche ricevuto numerose medaglie. Di cui All India Police Meet 2019 \u00e8 il principale. Durante la scuola, Harshjot \u00e8 stato un giocatore di hockey a livello nazionale. Ha sempre superato gli studi in prima elementare. Harshajot ha anche lavorato per qualche tempo presso AIRFM Patiala."}
{"id": "8298914", "revid": "287204", "url": "https://it.wikipedia.org/wiki?curid=8298914", "title": "Giro dell'Umbria 1990", "text": "Il Giro dell'Umbria 1990, quarantanovesima edizione della corsa, si svolse il 4 agosto 1990. La vittoria fu appannaggio dell'italiano Massimo Ghirotto il quale precedette l'argentino Daniel Castro e il connazionale Edoardo Rocchi."}
{"id": "8298918", "revid": "228587", "url": "https://it.wikipedia.org/wiki?curid=8298918", "title": "Paul Fox (produttore discografico)", "text": "Biografia.\nInizi\u00f2 la sua carriera come tastierista, suonando come musicista turnista tra gli altri con le The Pointer Sisters, Rod Stewart, Patti LaBelle, M\u00f6tley Cr\u00fce, DeBarge, e Natalie Cole tra gli altri.\nCome produttore fece il suo debutto nel 1980, con un singolo di Laurel Aitken, mentre il suo primo album prodotto \u00e8 del 1987. Successivamente ha lavorato fino al 2007 con numerosi artisti, tra cui Faker, The Green Children, Bj\u00f6rk, Gene Loves Jezebel, 10,000 Maniacs, XTC, Phish, Texas, Sunfall Festival, Robyn Hitchcock and the Egyptians, The Sugarcubes, Too Much Joy, They Might Be Giants, Edwin McCain, Semisonic e Grant Lee Buffalo."}
{"id": "8298922", "revid": "767487", "url": "https://it.wikipedia.org/wiki?curid=8298922", "title": "Eojjeoda, gyeolhon", "text": "Eojjeoda, gyeolhon (), noto anche con il titolo internazionale in lingua inglese Trade Your Love, \u00e8 un film del 2019 scritto e diretto da Park Ho-chan e Park Soo-jin.\nTrama.\nSung-seok e Hae-joo, dopo essersi conosciuti in un appuntamento al buio, decidono di sposarsi per convenienza; con il passare del tempo e pur considerando il loro matrimonio un accordo, i due sposi iniziano a innamorarsi l'uno dell'altra.\nDistribuzione.\nIn Corea del Sud, la pellicola \u00e8 stata distribuita a partire dal 27 febbraio 2019 da CJ CGV."}
{"id": "8298923", "revid": "76963", "url": "https://it.wikipedia.org/wiki?curid=8298923", "title": "Liz Garbus", "text": "Tra le sue opere pi\u00f9 note \",\" \"Ghosts of Abu Ghraib,\" \"Bobby Fischer Against the World,\" \"Love, Marilyn - I diari segreti\" e \"What Happened, Miss Simone?\"\nBiografia.\nFiglia della scrittrice e terapista Ruth Meitin Garbus \u00e8 cresciuta a New York.. La sua famiglia \u00e8 di origine ebraica.\nNel 1992 si \u00e8 laureata, magna cum laude, in storia alla Brown University.\nDurante il liceo, ha realizzato un documentario sull'ultimo giorno di scuola degli studenti e mentre studiava all'universit\u00e0 ha frequentato un corso per produttrice di video.\nHa iniziato a lavorare per la Miramax e successivamente ha collaborato con il regista Jonathan Stack.\nNel 1998 ha diretto, assieme a Jonathan Stack, \"\" che \u00e8 stato candidato al premio Oscar. Il film ha ottenuto diversi premi, tra i quali il \"Sundance Grand Jury Prize\" e due premi Emmy.\nNel 1998, assieme alla sua compagna di studi Rory Kennedy, ha fondato una casa di produzione indipendente, la \"Moxie Firecracker Films\". Il nome dell'azienda \u00e8 una combinazione delle societ\u00e0 di produzione, precedentemente separate, di ognuna delle due: la societ\u00e0 della Kennedy si chiamava \"Moxie\" e quella della Garbus \"Firecracker\".\nIl suo film del 2002, \"The Execution of Wanda Jean\", \u00e8 stato presentato al Sundance Film Festival.\nNel 2003 ha diretto \"The Nazi Officer's Wife\", con Susan Sarandon e Julia Ormond.\nNel 2005, con Rory Kennedy ha prodotto \"Street Fight\" proposto per il premio Oscar.\nNel 2006, le due, assieme all'attrice Rosie Perez hanno prodotto \"Yo Soy Boricua\".\nIl suo film del 2007, \"Ghosts of Abu Ghraib\" ha avuto la prima al Sundance e si e aggiudicato un premio Emmy.\nAncora nel 2007 ha diretto il film \"Coma\", andato in onda su HBO nel luglio dello stesso anno. Il film narra di quattro pazienti con lesioni cerebrali sottoposti a trattamento presso la JFK-Johnson Medical Facility del New Jersey.\nIl suo film del 2009, \"\" (HBO) \u00e8 stato presentato al Sundance Film Festival.\nNel 2011, \"Something Wrong with Aunt Diane\" \u00e8 stato scelto per far parte della serie estiva di HBO Documentary Films.\nNello stesso anno ha diretto \"Bobby Fischer Against the World\", sulla guerra fredda tra gli scacchisti Bobby Fischer e Boris Spassky del 1972. Il film ebbe la prima su HBO e apr\u00ec la sezione documentari al Sundance Film Festival.\nAnche \"Bobby Fischer Against the World\" ha aperto la sezione documentari del 2011 al Sundance Film Festival, riservata ai maggiori documentaristi statunitensi.\nLo stesso anno ha ricevuto la seconda candidatura al premio Oscar per il suo film \"Killing in the Name\", prodotto con Rory Kennedy.\nIl suo film del 2012, \"Love, Marilyn - I diari segreti\" con Elizabeth Banks, Ellen Burstyn, Glenn Close, Viola Davis, Jennifer Ehle, Lindsay Lohan, Lili Taylor, Uma Thurman, Marisa Tomei e Evan Rachel Wood \u00e8 stato presentato alla serata inaugurale del Toronto International Film Festival, nel 2012, e acquistato dalla HBO per la nuova stagione 2013.\nNel 2015 ha diretto \"What Happened, Miss Simone?\" un documentario sulla cantante Nina Simone. Il documentario \u00e8 stato presentato al Sundance Film Festival ed ottenne: la nomina al premio Oscar come \"miglior documentario\" del 2015, un premio Grammy come \"miglior film musicale\" del 2015 e la Garbus venne proposta per il DGA Award per un \"eccezionale risultato da regista nel documentario\". Il film \u00e8 stato trasmesso da Netflix il 26 giugno 2015 e vinse un premio Emmy come miglior documentario.\nNel marzo del 2016 \u00e8 stato annunciato che Liz Garbus avrebbe diretto il film, da una sceneggiatura di Michael Werwie tratta dal romanzo omonimo di Robert Kolker. La produzione faceva capo a Kevin McCormick, David Kennedy, Rory Koslow, Amy Nauiokas e Anne Carey. Nel febbraio 2017 anche Sarah Paulson venne inserita nel cast. Nel maggio 2018, Amy Ryan ha sostituito la Paulson, a seguito della distribuzione da parte di Netflix."}
{"id": "8298924", "revid": "1005847", "url": "https://it.wikipedia.org/wiki?curid=8298924", "title": "Congresso Democratico Nazionale", "text": ""}
{"id": "8298925", "revid": "1702319", "url": "https://it.wikipedia.org/wiki?curid=8298925", "title": "Chiesa di Sant'Alessandro (Capriate San Gervasio)", "text": "La chiesa di Sant'Alessandro \u00e8 la parrocchiale di Capriate d'Adda, frazione del comune sparso di Capriate San Gervasio, in provincia e diocesi di Bergamo; fa parte del vicariato di Capriate-Chignolo-Terno.\nStoria.\nLe prime attestazioni dell'esistenza di una chiesa a Capriate risalgono all'anno 948. &lt;br&gt; Nell'elenco delle chiese comprese nel plebanato di Pontirolo contenuto nella bolla di papa Adriano IV del 23 giugno 1155 \u00e8 citata l\"'ecclesia Sancti Alexandri\" sita a Capriate.&lt;br&gt; La chiesa fu riconsacrata nel 1468. Una nuova parrocchiale venne edificata nel 1730. &lt;br&gt;Il 13 novembre 1786 fu decretato che la chiesa passasse dall'arcidiocesi di Milano alla diocesi di Bergamo; questa variazione divenne effettiva a partire dal 1787.&lt;br&gt; Da un documento datato 1822 si apprende che la chiesa era compresa nella vicaria di Verdello.&lt;br&gt;L'edificio fu ampliato su disegno di Angelo Cotto nel 1864 poich\u00e9 non riusciva pi\u00f9 a contenere tutti i fedeli che volevano assistere alle funzioni.&lt;br&gt; La prima pietra dell'attuale parrocchiale, progettata da Luigi Angelini, fu posta il 5 maggio 1910 dal vescovo di Bergamo Giacomo Maria Radini-Tedeschi; il nuovo edificio venne aperto al culto l'8 marzo del 1913.&lt;br&gt; Nel 1923, con decreto del vescovo Luigi Maria Marelli, la chiesa fu posta a capo della neo-costituita vicaria di Capriate, che comprendeva le parrocchie di Brembate Sotto, Marne, Grignano e San Gervasio.&lt;br&gt; Nel 1932 la facciata venne portata a termine e tra il 1952 ed il 1955 furono decorate con affreschi le cappelle laterali del Sacro Cuore e della Beata Vergine Maria.&lt;br&gt; La chiesa venne ufficialmente consacrata il 15 giugno 1963 dal vescovo Giuseppe Piazzi e nel 1966 il campanile settecentesco fu interessato da un intervento di restauro.&lt;br&gt; Il 28 giugno 1971 la parrocchia entr\u00f2 a far parte della zona pastorale XVII, per poi essere aggregata il 27 maggio 1979 al vicariato di Capriate-Chignolo-Terno.&lt;br&gt; Nel 1989 fu rifatto il tetto e nel 1991 restaurato il campanile."}
{"id": "8298926", "revid": "1346043", "url": "https://it.wikipedia.org/wiki?curid=8298926", "title": "Trade Your Love", "text": ""}
{"id": "8298946", "revid": "1318658", "url": "https://it.wikipedia.org/wiki?curid=8298946", "title": "Parco nazionale del Lago Nakuru", "text": "Il Parco nazionale del Lago Nakuru \u00e8 una area naturale protetta del Kenya istituita nel 1961 che interessa il territorio che circonda il lago omonimo nella Rift Valley del Kenya centrale. Il parco preserva un habitat che \u00e8 considerato uno dei siti pi\u00f9 importanti al mondo per l'alimentazione del fenicottero minore (\"Phoenicopterus minor\").\nStoria del parco.\nDa sempre il lago di Nakuru era uno dei migliori siti per osservare i fenicotteri, tuttavia era anche un sito ideale per la caccia agli uccelli migratori. Negli anni '50 la caccia e lo sfruttamento commerciale delle piume dei fenicotteri avevano portato alla loro quasi totale estinzione. Gli amanti della natura, preoccupati per il destino dei fenicotteri, fecero pressioni sul governo britannico, che al tempo ancora governava la regione, per la protezione del lago. Venne quindi emessa la \"Royal Game Ordinance 12/51\" Sezione 4 che proteggeva i fenicotteri dalla caccia. Nel 1957 il Lago Nakuru fu dichiarato area protetta e nel 1960 la riva meridionale del lago fu istituita come santuario degli uccelli per proteggere i fenicotteri minori. Nel 1961 i due terzi meridionali del lago furono designati parco nazionale. Negli anni successivi, fino al 1974, il parco fu esteso a comprendere la riva nord, fino agli attuali confini.\nNel 1990 il parco nazionale di Nakuru fu designato come sito Ramsar (sito n. 476), ovvero una zona umida di importanza internazionale, in particolare come habitat degli uccelli acquatici.\nTerritorio.\nIl parco nazionale del Lago Nakuru ha una superficie di 188 km\u00b2 ed occupa il lago omonimo estendendosi oltre le coste del lago per una larghezza che va dai 2 ai 4 km, anche se lungo la costa meridionale del lago si addentra per circa 9 km. Il lago Nakuru fa parte di una catena di laghi endoreici, ipereutrofici e alcalini-salini nel braccio orientale della Rift Valley in Kenya, detta anche Rift di Gregory. Il lago ha una superficie di 44 km\u00b2, una profondit\u00e0 media di 2,5 m., una profondit\u00e0 massima di 4,5 m. e si trova ad una altitudine di 1.759 m. slm.\nL'elevata altitudine del lago ha notevoli implicazioni sul bilancio idrico del lago e quindi sull'ecositema del parco. Infatti il lago riceve un afflusso di acqua dalle faglie perenni poste lungo la costa orientale, di cui la pi\u00f9 importante \u00e8 la Baharini Springs, e pertanto la sua idrologia dipende sostanzialmente dalla fornitura dei fiumi. Ci sono cinque fiumi stagionali che defluiscono nel lago: Makalia, Nderit, Naishi, Njoro e Larmudiac. A questi si aggiungono e le acque reflue trattate provenienti dalla citt\u00e0 di Nakuru che si trova lungo la costa settentrionalke del lago.\nNel 1999 il Parco di Nakuru \u00e8 stato proposto per essere designato patrimonio dell'umanit\u00e0 protetto dall'UNESCO. La propost\u00e0 \u00e8 tuttora in esame. Dal 2011 il lago di Nakuru fa comunque parte, insieme ai laghi Bogoria e Elementaita del patrimonio dell'umanita denominato Sistema lacustre del Kenya nella Great Rift Valley.\nIl parco si trova all'interno dell'ecoregione della Boscaglia e macchia di Acacia-Commiphora settentrionale\nIl clima del bacino del Lago Nakuru presenta notevoli variazioni climatiche a seconda dell'altitudine e della topografia. Il clima varia da freddo e umido a arido e semi-arido, caratteristiche tipiche del fondo della Rift Valley. La piovosit\u00e0 media annua \u00e8 di 750 mm, con punte nei mesi da novembre a dicembre e da aprile a maggio. La regione e influenzata dalla Zona di convergenza intertropicale.\nBiodiversit\u00e0.\nIl parco ha una biodiversit\u00e0 molto elevata, composta da 70 specie di mammiferi, 400 specie di uccelli e oltre 200 specie di piante. Il lago Nakuru, che \u00e8 il fulcro del parco, \u00e8 famoso a livello internazionale per le grandi concentrazioni di fenicotteri minori \"(Phoeniconaias minor)\" che lo usano per l'alimentazione e occasionalmente per l'allevamento.\nLa base della catena alimentare del lago \u00e8 il cianobatterio \"Spirulina platensis\", che produce un'alga ad alto contenuto proteico, cibo preferito dei fenicotteri. Si calcola che la produzione di alghe possa sostenere una popolazione di 1,5 milioni di fenicotteri. Altri uccelli acquatici sono aumentati considerevolmente in numero e diversit\u00e0 dall'introduzione di pesci avvenuta nel 1961. Il lago di Nakuru \u00e8 un importante terreno di alimentazione per il \"Pelecanus onocrotalus\", che nidificano su isolotti rocciosi nel vicino lago Elmenteita e si spostano ogni giorno a Nakuru per nutrirsi. Un gran numero di trampolieri svernano a Nakuru o usano il sito di passaggio e il lago \u00e8 un sito chiave nel percorso migratorio della Rift Valley orientale. Nel lago sono state registrate circa 450 specie. Le specie globalmente minacciate includono, oltre al fenicottero minore, l' \"Ardeola idae\" (visitatore non riproduttore, da maggio a ottobre), il \"Falco naumanni\" (migratore, relativamente comune in passato) e il \"Prionops poliolophus\" (probabilmente residente nei boschi di acacia, dove nidifica). Le specie a rischio regionale includono \"Podiceps cristatus\", \"Oxyura maccoa\", \"Casmerodius albus\", \"Polemaetus bellicosus\" (residente scarso), \"Rynchops flavirostris\" ed \"Euplectes progne\" (visitatore stagionale).\nPer quanto riguarda la fauna non aviaria \u00e8 da notare che il parco \u00e8 un santuario per i rinoceronti \"Diceros bicornis\" e \"Ceratotherium simum\", quest'ultimo introdotto dal Sudafrica. Anche la Giraffa camelopardalis rothschildi \u00e8 stata introdotta nel parco nel 1977. Il raro pipistrello Hipposideros megalotis \u00e8 residente. Altri grandi mammiferi, alcuni recentemente reintrodotti, includono Panthera leo e piccoli numeri di Acinonyx jubatus.\nLe sponde del lago sono costituite principalmente da fanghi alcalini, con aree di carice \"Cyperus laevigatus\" e paludi di \"Typha\" intorno agli afflussi e alle sorgenti del fiume, che lasciano il posto ai prati e una cintura di boschi di \"Acacia xanthophloea\". Le colline rocciose sul perimetro orientale del parco sono ricoperte di macchia \"Tarchonanthus\" e magnifica foresta di \"Euforbia\"."}
{"id": "8298947", "revid": "584834", "url": "https://it.wikipedia.org/wiki?curid=8298947", "title": "Battaglia del Canale di Procida", "text": ""}
{"id": "8298949", "revid": "110157", "url": "https://it.wikipedia.org/wiki?curid=8298949", "title": "Falcon 9 booster B1048", "text": "Il Falcon 9 B1048 \u00e8 un booster primo stadio riutilizzabile di classe orbitale Falcon 9 Block 5 prodotto da SpaceX. Il B1048 \u00e8 stato il terzo booster del Falcon 9 Block 5 a volare e il secondo booster del Block 5 a ri-volare. \u00c8 diventato il secondo booster di classe orbitale a volare una terza volta ed \u00e8 il primo booster mai lanciato e recuperato quattro volte.\nCronologia dei voli.\nIl B1048 \u00e8 entrato in servizio il 25 luglio 2018 per il lancio della missione Iridium-7. \u00c8 stato il terzo Falcon 9 Block 5 ad entrare in servizio e il primo a decollare dal sito di lancio della costa occidentale presso la Vandenberg Air Force Base. Il lancio \u00e8 stato il 59\u00b0 volo del Falcon 9 e il 13\u00b0 del Falcon 9 del 2018. Il booster \u00e8 decollato nonostante il tempo nebbioso e ha completato i due minuti e mezzo di combustione prima di separarsi dal secondo stadio e, nonostante il tempo tempestoso ed il mare mosso rendessero improbabile il recupero del booster, \u00e8 atterrato nella costa occidentale sul ASDS \"Just Read the Instructions\" con il mare pi\u00f9 agitato mai sperimentato. Questo ha segnato il 5\u00b0 atterraggio su 6 tentativi di atterraggio su JRTI. Il recupero della carenatura \u00e8 stato tentato durante il volo ma non \u00e8 riuscito a causa delle condizioni meteorologiche.\nNonostante sia stato il terzo Block 5 a volare, il B1048 \u00e8 stato ripristinato pi\u00f9 velocemente del vecchio booster, il B1047, ed \u00e8 diventato il secondo Falcon 9 Block 5 a ri-volare. Il B1048 ha lanciato la 62\u00aa missione Falcon 9 per la missione SAOCOM 1A da Vandenberg l'8 ottobre 2018. Grazie all'effetto crepuscolare durante i lanci dalla costa occidentale, si sono osservate viste spettacolari da Los Angeles e da altre citt\u00e0 della California del Sud. Questa missione \u00e8 stata storica in quanto \u00e8 stato il primo Falcon 9 ad eseguire un atterraggio RTLS sulla costa occidentale, atterrando a LZ-4 pochi minuti dopo il decollo.\nDopo il suo atterraggio, il B1048 \u00e8 stato trasportato sulla costa orientale e ha lanciato la missione Nusantara Satu il 22 febbraio 2019. \u00c8 stata la seconda volta che un booster di classe orbitale ha volato tre volte. Il rientro \u00e8 risultato il pi\u00f9 alto riscaldamento al rientro mai registrato fino ad oggi a causa dell'alto profilo energetico della missione. Questo ha fatto s\u00ec che il booster atterrasse anche pi\u00f9 in basso rispetto ad un normale atterraggio. Il recupero della carenatura era stato pianificato e subito annullato a causa delle condizioni meteorologiche estremamente difficili. Nonostante il tempo lo abbia reso l'atterraggio pi\u00f9 difficile fino allora (ancora pi\u00f9 aspro dell'Iridium-7 che \u00e8 coinciso col primo volo del B1048), il B1048 \u00e8 atterrato con successo sull'ASDS \"Of Course I Love You\".\nIl B1048 era originariamente previsto per il test di aborto in volo del Dragon Crew Dragon; questo avrebbe portato al termine il servizio del B1048 dopo il suo quarto volo. Il test non \u00e8 avvenuto e il B1048 ha lanciato la missione Starlink nel novembre 2019 da SLC-40. \u00c8 possibile che il B1048 continui ad operare in futuro.\nProssime missioni.\nI booster del Block 5, come il B1048, dovrebbero volare 10 volte."}
{"id": "8298953", "revid": "115541068", "url": "https://it.wikipedia.org/wiki?curid=8298953", "title": "Universit\u00e0 di Peshawar", "text": "L'Universit\u00e0 di Peshawar (in inglese: University of Peshawar, in urdu: \u062c\u0627\u0645\u0639\u06c1 \u067e\u0646\u062c\u0627\u0628) \u00e8 un istituto universitario pakistano che ha sede nella citt\u00e0 di Peshawar, in Pakistan, fondato nel 1950.\nL'universit\u00e0 \u00e8 stata fondata nel 1950 e offre formazioni per le lauree triennali e magistrali, post-laurea e dottorato. Con circa 14.000 studenti iscritti, ha sei facolt\u00e0 accademiche comprendenti quaranta dipartimenti post-laurea e due \"centri di eccellenza\". L'universit\u00e0 \u00e8 nota per la sua ricerca nelle scienze sociali, mediche e naturali, con otto centri di ricerca situati all'interno della sede principale. L'Universit\u00e0 \u00e8 distribuita su un'area di 1.045 acri (4\u00a0km2) come campus residenziale, ed \u00e8 per fondazione la prima universit\u00e0 pubblica nella provincia del Khyber Pakhtunkhwa."}
{"id": "8298957", "revid": "599013", "url": "https://it.wikipedia.org/wiki?curid=8298957", "title": "Edoardo Rocchi", "text": ""}
{"id": "8298958", "revid": "439868", "url": "https://it.wikipedia.org/wiki?curid=8298958", "title": "Chiesa di San Floriano (Vallarsa)", "text": "La chiesa di San Floriano \u00e8 la chiesa parrocchiale di Riva, frazione di Vallarsa in Trentino. Risale al XVIII secolo.\nStoria.\nLa fondazione della chiesa a Riva di Vallarsa pare sia databile ai primi anni del XVIII secolo quando il sacerdote Bartolomeo Riva (anche chiamato Rippa), grazie ad un permesso vescovile, utilizz\u00f2 come cappella una stanza della sua abitazione. Questo primitivo e particolare luogo sacro venne benedetto nel 1708 e fu utilizzato anche per la celebrazione della messa. Nel giro di pochi anni, a causa del numero di fedeli crescente, si decise di edificare un nuovo luogo di culto indipendente, su un terreno della famiglia del sacerdote e in posizione non lontana dal sito della moderna chiesa. La dedicazione fu da quel momento per San Floriano, e venne descritto in una visita pastorale del 1750 come edificio con un'unica navata ospitante un solo altare.\nAttorno alla seconda met\u00e0 del XIX secolo, grazie ad un lascito importante del parroco di Borgo Sacco, Bartolomeo Ferrari, la comunit\u00e0 di Riva pot\u00e9 iniziare la costruzione del nuovo luogo di culto, munito di canonica, e pensare anche al mantenimento di un sacerdote. Nel 1865 quindi la cappella di San Floriano ottenne la dignit\u00e0 curiaziale e divenne sussidiaria della vicina chiesa di San Vigilio. L'edificio venne ultimato nel 1869 e nove anni dopo venne consacrato. La primitiva cappella, che sorgeva a breve distanza, fu demolita nel 1896.\nNel secondo decennio del XX secolo venne eretta la torre campanaria e le quattro campane vennero fuse dalla ditta trentina Chiappani.\nDurante il primo conflitto mondiale, come avvenne anche per la vicina localit\u00e0 di Obra, gli abitanti furono costretti ad abbandonare le loro case ed il paese fu bombardato. La chiesa sub\u00ec gravi danni con l'abbattimento della sacrestia, la rovina delle coperture e distruzioni di parti del presbiterio e della facciata. Andarono perdute arredi e suppellettili salvo pochi beni in precedenza trasferiti a Trento.\nNel primo dopoguerra fu possibile, dopo il ritorno degli sfollati, riparare i danni e ripristinare le condizioni precedenti con nuovi arredi, nuove campane e rinnovate decorazioni nella parte absidale, opera di Francesco Giustiniani.\nOttenne dignit\u00e0 parrocchiale nel 1953.\nA partire dalla fine degli anni sessanta venne realizzato il necessario adeguamento liturgico, vennero rivisti gli impianti e si procedette con un ristrutturazione conservativa. L'organo, del 1971, venne realizzato dalla ditta veronese di organi fondata da Barth\u00e9lemy Formentelli."}
{"id": "8298966", "revid": "793215", "url": "https://it.wikipedia.org/wiki?curid=8298966", "title": "Franco Lippi", "text": "Eremita carmelitano, il suo culto come beato fu autorizzato localmente da papa Clemente X nel 1670.\nBiografia.\nSecondo una \"vita\" risalente alla prima met\u00e0 del Cinquecento e redatta dal carmelitano inglese Giovanni Bale, nacque verso la fine del Duecento a Grotti da una nobile famiglia: i genitori si chiamavano Matteo e Dorotea. Intraprese la carriera delle armi e trascorse la giovent\u00f9 in dissolutezza. Rimasto cieco, fece voto di recarsi in pellegrinaggio a Compostella se avesse riacquistato la vista: guarito, si rec\u00f2 in pellegrinaggio a Compostella, poi a Roma e a Bari; a Siena ascolt\u00f2 la predicazione di Ambrogio Sansedoni e decise di ritirarsi a vita eremitica; dopo cinque anni, divenne frate converso carmelitano, ma continu\u00f2 a condurre una vita di ritiro in una cella isolata.\nNel 1590 dal domenicano Gregorio Lombardelli pubblic\u00f2 una nuova \"vita\" del religioso, con numerose aggiunte e variazioni. \u00c8 Lombardelli ad attribuirgli il cognome Lippi e a far risalire la sua cecit\u00e0 a alla punizione divina per aver puntato i suoi occhi al gioco d'azzardo.\nIl culto.\nSia Cremona (luogo di sepoltura indicato da Giovanni Bale) che Siena (indicata da Gregorio Lombardelli) conservano la reliquia del cranio del beato. A Siena si conservano anche i suoi strumenti di penitenza.\nIl culto del beato Franco Lippi fu autorizzato nella diocesi di Siena e nell'ordine carmelitano da papa Clemente X nel 1670.\nIl suo elogio si legge nel martirologio romano all'11 dicembre."}
{"id": "8298968", "revid": "1543377", "url": "https://it.wikipedia.org/wiki?curid=8298968", "title": "Joel Spencer", "text": "Biografia.\nNel 1965 consegu\u00ec il Bachelor of Science al MIT, al quale segu\u00ec cinque anni pi\u00f9 tardi il dottorato presso l'Universit\u00e0 di Harvard sotto la supervisione di Andrew Gleason. \nDopo aver ricevuto 1.000 dollari nel 1984 relativamente al premio Lester R. Ford Award della Mathematical Association of America., nel 2001 cur\u00f2 ciclo di letture all'Universit\u00e0 ebraica di Gerusalemme nella cattedra intitolata in onore del matematico Paul Erd\u0151s nell'ambito della matematica del discreto e dell'informatica teorica.\nNel 2017 \u00e8 stato eletto membro della Society for Industrial and Applied Mathematics, a motivo dei \u00abcontributi alla matematica discreta e alla teoria dell'informatica, in particolare grafici e reti casuali, teoria di Ramsey, logica e algoritmi randomizzati\u00bb.\nDal 2018 \u00e8 professore di matematica e scienze informatiche presso il Courant Institute of Mathematical Sciences della New York University."}
