{"id": "1008410", "revid": "201394", "url": "https://it.wikipedia.org/wiki?curid=1008410", "title": "Io ho in mente te", "text": "Io ho in mente te \u00e8 il 2\u00ba album del complesso musicale italiano Equipe 84, pubblicato nel 1966.\nIl disco.\nDopo aver partecipato al Festival di Sanremo 1966 con la canzone \"Un giorno tu mi cercherai\", l'Equipe 84 ruppe il contratto con la Vedette per firmare con la Ricordi, casa discografica pi\u00f9 grande e con pi\u00f9 mezzi, che avrebbe permesso il lancio definitivo e su larga scala del gruppo.\nLe canzoni.\nIl primo 45 giri inciso per la nuova casa discografica, \"Io ho in mente te\" (versione italiana di \"You Were on My Mind\", scritta nel 1962 da Sylvia Fricker del duo folk Ian &amp; Sylvia e incisa da loro nel 1964, ma che divenne una hit dei We Five l'anno dopo e di Crispian St. Peters e Barry McGuire nel 1966) vince il Cantagiro 1966; sul retro del disco un'altra canzone molto celebre, \"Resta\" (cover di \"Stay\" di Maurice Williams, cantata anni dopo anche da Jackson Browne).\nIn realt\u00e0 le prime copie del disco avevano \"Resta\" come lato A, ma visto che \"Io ho in mente te\" era pi\u00f9 richiesta dal pubblico, la Ricordi decise di ristamparlo con l'ordine invertito ed una nuova copertina; quasi in contemporanea Armando Sciascia, evidentemente per sfruttare il successo di \"Io ho in mente te\", pubblic\u00f2 un ultimo 45 giri con due brani che erano contenuti nel primo album, \"Mi fa bene\" e \"Goodbye My Love\", che pass\u00f2 abbastanza inosservato.\nNel giugno 1966 agli studi Ricordi di Milano, su un'apparecchiatura a quattro piste, cominciarono le registrazioni del secondo 33 giri del gruppo, il primo dei quattro incisi per la Ricordi, logica conseguenza del successo di \"Io ho in mente te\": le nove canzoni registrate furono pubblicate a settembre, con l'aggiunta dei due brani del singolo.\nCome consuetudine, il disco era costituito per lo pi\u00f9 da cover, ma c'erano alcune eccezioni: una di queste era una canzone dell'amico Francesco Guccini (la seconda incisa dal gruppo dopo \"L'antisociale\") sul tema dei campi di concentramento e l'olocausto, \"Auschwitz\" (in una versione con il testo leggermente modificato rispetto all'originale), cantata a strofe alternate da Maurizio e Victor, e fu proprio questo brano ad essere pubblicato dopo l'estate su 45 giri, anche se solo sul lato B (sulla facciata principale venne inserita un'altra canzone dell'album, \"Bang bang\", cover dell'omonimo successo scritto da Sonny Bono per la moglie Cher).\nAltri brani originali sono \"Floating\", \"Da domani\" e \"Tu pretendi\", scritta da Vandelli e dal maestro Iller Pattacini (uno degli arrangiatori storici della Ricordi), che per le ultime due usa lo pseudonimo di \"Lunero\".\n\"Wanna Pray\" \u00e8 invece una cover al contrario: infatti \u00e8 la versione inglese (opera di Vandelli) di \"Un giorno tu mi cercherai\", la canzone che l'Equipe 84 aveva portato a Sanremo e che, essendo di propriet\u00e0 della Vedette, non poteva essere inserita nell'album.\nIl testo originale di questa canzone era opera del padrone della Vedette, Armando Sciascia, che l'aveva firmato usando lo pseudonimo di Pantros; la musica invece era di Franco Campanino, cantante e bassista dei Campanino (insieme tra gli altri al fratello pianista Gigi e a un giovane e promettente chitarrista romano, Alberto Radius) che nel 1965 avevano fatto da gruppo spalla in diversi concerti dell'Equipe (il gruppo cambier\u00e0 poi nome, diventando i Big Ben's).\nCampanino in seguito avr\u00e0 molto successo come compositore di colonne sonore. Tornando al disco, da ricordare tra le cover, oltre a quelle gi\u00e0 citate, \"Alti nel cielo\" (da \"Somebody Groovy\" dei The Mamas and the Papas).\nCopertina.\nLa copertina del disco \u00e8 opera della \"Corporazione Arti Grafiche\" di Roma, e rappresenta i quattro componenti sulla destra racchiusi in 4 ovali neri su uno sfondo marrone chiaro nella prima edizione e tendente al rossiccio nella prima ristampa. Gli arrangiamenti sono tutti opera dell'Equipe 84, il tecnico del suono \u00e8 Walter Patergnani.\nIl disco riporta in copertina per ogni canzone gli strumenti usati, e risulta essere senza dubbio pi\u00f9 curato dal punto di vista musicale e della registrazione rispetto al precedente. Questo disco \u00e8 stato ristampato in CD dalla BMG, che ha rilevato il catalogo della Ricordi: la versione, per\u00f2, non \u00e8 stata molto curata sia dal punto di vista tecnico (alcune canzoni sfumano prima di quello che succedeva nel vinile), sia da quello grafico (con errori clamorosi come quello di scrivere nel libretto interno \"Ho in mente te\" invece di \"Io ho in mente te\")."}
{"id": "1008725", "revid": "10836", "url": "https://it.wikipedia.org/wiki?curid=1008725", "title": "Ordine dei Giornalisti", "text": ""}
{"id": "1009186", "revid": "642594", "url": "https://it.wikipedia.org/wiki?curid=1009186", "title": "Principato del Pindo e di Macedonia", "text": ""}
{"id": "1009188", "revid": "39900", "url": "https://it.wikipedia.org/wiki?curid=1009188", "title": "Storia del west", "text": ""}
{"id": "1009189", "revid": "14691", "url": "https://it.wikipedia.org/wiki?curid=1009189", "title": "Masai Mara Game Reserve", "text": ""}
{"id": "1009190", "revid": "14691", "url": "https://it.wikipedia.org/wiki?curid=1009190", "title": "Riserva faunistica di Masai Mara", "text": ""}
{"id": "1009192", "revid": "78273", "url": "https://it.wikipedia.org/wiki?curid=1009192", "title": "Fivondrona", "text": ""}
{"id": "1009194", "revid": "486946", "url": "https://it.wikipedia.org/wiki?curid=1009194", "title": "Coppa dell'Unione Sovietica", "text": ""}
{"id": "1009197", "revid": "3871", "url": "https://it.wikipedia.org/wiki?curid=1009197", "title": "Alexandr Radichtchev", "text": ""}
{"id": "1009199", "revid": "78273", "url": "https://it.wikipedia.org/wiki?curid=1009199", "title": "Marina Ivanovna Svetaeva", "text": ""}
{"id": "1009202", "revid": "339392", "url": "https://it.wikipedia.org/wiki?curid=1009202", "title": "Choukotka", "text": ""}
{"id": "1009203", "revid": "226458", "url": "https://it.wikipedia.org/wiki?curid=1009203", "title": "Estaurita", "text": "Estaurita \u00e8 un termine greco (da \"Stauros\": ossia luogo dove viene esposta la croce) che si riferisce ad un sistema amministrativo di tipo laico-ecclesiastico, ed esprimeva la capacit\u00e0 di una comunit\u00e0 ad amministrarsi autonomamente. Il governo era guidato da due o tre membri estauritari, eletti di anno in anno da un'assemblea popolare che veniva radunata al suono delle campane nella piazza principale del luogo, secondo un sistema politico-amministrativo molto pi\u00f9 vicino al modello comunale, che si andava affermando in quel periodo nell'Italia centro-settentrionale, che non a quello monarchico-feudale, tipico delle regioni meridionali.\nIl termine, poi, rimase nel linguaggio corrente dell'Italia meridionale (in particolare a Napoli e dintorni) per indicare confraternite che si amministravano autonomamente."}
{"id": "1009206", "revid": "28592", "url": "https://it.wikipedia.org/wiki?curid=1009206", "title": "Sergej Dovlatov", "text": ""}
{"id": "1009207", "revid": "118712669", "url": "https://it.wikipedia.org/wiki?curid=1009207", "title": "Trasporti in Mauritania", "text": "Questa voce raccoglie le principali tipologie di trasporti in Mauritania.\nTrasporti su rotaia.\nRete ferroviaria.\nIn totale: 700\u00a0km di linee ferroviarie (dati 2001).\nTrasporti su strada.\nRete stradale.\nStrade pubbliche: in totale 7.720\u00a0km (dati 2000)\nAutolinee.\nNella capitale, Nouakchott, ed in poche altre zone abitate della Mauritania, operano aziende pubbliche e private che gestiscono i trasporti urbani, suburbani ed interurbani esercitati \ncon autobus.\nIdrovie.\nLo Stato dispone di acque fluviali navigabili, come quelle appartenenti al fiume Senegal.\nTrasporti aerei.\nAeroporti.\nIn totale: 26 (dati 2002)\na) con piste di rullaggio pavimentate: 9\nb) con piste di rullaggio non pavimentate: 17"}
{"id": "1009208", "revid": "28592", "url": "https://it.wikipedia.org/wiki?curid=1009208", "title": "Eraste Fandorin", "text": ""}
{"id": "1009210", "revid": "28592", "url": "https://it.wikipedia.org/wiki?curid=1009210", "title": "Fandorin", "text": ""}
{"id": "1009211", "revid": "33689", "url": "https://it.wikipedia.org/wiki?curid=1009211", "title": "Dottor Zivago", "text": ""}
{"id": "1009218", "revid": "1543377", "url": "https://it.wikipedia.org/wiki?curid=1009218", "title": "Teoria degli equilibri punteggiati", "text": "La teoria degli equilibri punteggiati \u00e8 un modello scientifico sviluppato nell'ambito della \"teoria dell'evoluzione per selezione naturale\", elaborato e proposto per la prima volta dai paleontologi e biologi americani Niles Eldredge e Stephen Jay Gould, nel 1972.\nTale teoria sostiene che i cambiamenti evolutivi avvengano in periodi di tempo relativamente brevi sotto l'impulso di forze selettive ambientali; questi periodi di variazione evolutiva sarebbero intervallati da lunghi periodi di stabilit\u00e0 evolutiva: nei periodi di stabilit\u00e0 il fenotipo delle forme di vita sarebbe rimasto sostanzialmente stabile, mentre nei periodi di variabilit\u00e0 i fenotipi delle forme di vita si sarebbero diversificati fino a portare all'attuale biodiversit\u00e0; il \"breve\" secondo Gould \u00e8 stato a volte frainteso, confondendolo con il termine \"immediato\", bisogna infatti ricordare che il \"breve\" di Gould si riferisce alle scale geologiche, pertanto risultano essere brevi i periodi temporali pari od inferiori ai 200.000/300.000 anni.\nAll'interno della \"teoria dell'evoluzione per selezione naturale\", Gould formul\u00f2 un modello temporale definendolo \"equilibri punteggiati\" (o puntati). Tale modello di diversificazione nel tempo degli organismi viventi (speciazione) si contrappose al modello di speciazione definito gradualismo filetico promosso dal darwinismo classico, dove con gradualismo si intendeva per\u00f2 un processo lento e costante.\nIl neodarwinismo utilizza un modello temporale di speciazione definito \"evoluzione graduale ed a velocit\u00e0 non costante\"; questo modello temporale del corpo teorico dell'evoluzione ha portato alla sostanziale convergenza delle argomentazioni neodarwiniste e degli equilibri, per questo motivo si ritiene che il modello degli equilibri non abbia apportato un sostanziale mutamento all'accezione neodarwinista del tempo evolutivo. Il neodarwinismo, pertanto, permane come la teoria evolutiva attualmente pi\u00f9 accreditata in campo scientifico.\nPrincipi della teoria.\nGould ed Eldredge basarono la loro teoria sulla allora carenza di testimonianze fossili le quali risultavano poco coerenti con una teoria evolutiva incentrata sulla costanza dell'evoluzione. La teoria degli equilibri punteggiati postul\u00f2 che le specie rimanessero stabili per lungo tempo e che variassero in brevi periodi.\nPunti principali.\nLa teoria propose un modello alternativo, volto a confutare l'aggettivazione di costante data al gradualismo filetico.\nTali principi furono: \nEquilibri punteggiati e neodarwinismo.\nStephen Jay Gould viene identificato come il padre di questo modello (nonostante egli abbia sempre rifiutato tale attribuzione), ha affermato che questo modello trova applicazione all'interno della formazione di Phyla, in quanto per il darwinismo classico, l'evoluzione procede gradualmente, con il passaggio di una specie all'altra in maniera costante, quasi senza soluzione di continuit\u00e0, ma i ritrovamenti di strati rocciosi all'interno dei quali si ritrovano moltissime evidenze di evoluzione intervallati da strati rocciosi all'interno dei quali i fossili non mostrano segni evidenti di evoluzione \u00e8 per Gould la dimostrazione della validit\u00e0 delle proprie argomentazioni. \nI riscontri paleontologici e geologici derivanti dallo studio delle rocce depostesi negli ultimi 600 milioni di anni della storia della Terra forniscono un supporto al modello degli equilibri punteggiati, in particolar modo rivelando fasi geologiche in cui si osservarono oscillazioni macroscopiche delle temperature medie sulla superficie terrestre, del livello del mare, del tasso di CO2, dell'attivit\u00e0 tettonica, della biodiversit\u00e0 e degli impatti meteoritici.\nIl primo a sostenere che la velocit\u00e0 dell'evoluzione non fosse costante fu lo stesso Darwin il quale affermava che:\nIl punto della discordia emerse in considerazione che con il termine evoluzione graduale alcuni contemporanei di Gould ritenevano la velocit\u00e0 dell'evoluzione come costante.\nPer il neodarwinismo il termine velocit\u00e0 evolutiva si riferisce alla costanza o meno dell'evoluzione in relazione al tempo, cio\u00e8 se l'evoluzione d'una specie \u00e8 costante o intervalla momenti di stasi a momenti di veloce evoluzione. Con il termine gradualismo ci si riferisce pertanto al lungo periodo necessario a formare una nuova specie ed \u00e8 stato quindi scelto in contrapposizione all'evoluzione per salti o saltazionismo che invece ipotizza la formazione d'una nuova specie in poche o direttamente in una sola generazione.\nLa teoria neodarwinista afferma lo stesso concetto di tempo evolutivo della formulazione originaria di Charles Darwin cio\u00e8 che \"l'evoluzione \u00e8 graduale ed a velocit\u00e0 non costante\" e quindi la coerenza con i fossili \u00e8 mantenuta e la teoria degli equilibri punteggiati \u00e8 stata considerata una riproposizione d'una teoria gi\u00e0 esistente.\nStoria.\nIl modello degli equilibri punteggiati ebbe origine come una estensione del concetto di Ernst Mayr di rivoluzioni genetiche riguardo alle speciazioni allopatriche ed in particolar modo riguardo alle speciazioni parapatriche.Per quanto le prime basi del modello furono proposte ed ipotizzate da Mayr nel 1954, gli storici della scienza riconoscono nello scritto del 1972 di Niles Eldredge e Stephen Jay Gould il documento fondante questo nuovo indirizzo di ricerca paleobiologica.\nIl modello degli equilibri punteggiati differisce dall'ipotesi originaria di Mayr in quanto Eldredge e Gould posero in particolare rilievo i periodi di stasi; al contrario Mayr poneva in rilievo l'apparente \"saltuariet\u00e0 morfologica\", cio\u00e8 la percezione di un'improvvisa comparsa di nuove strutture anatomiche (punctuational patterns), la quale si riscontrava durante l'analisi dell'anatomia dei fossili presenti in strati geologici successivi.Mayr si disse concorde con quanto riportato da Eldredge e Gould, ammettendo che la presenza dei periodi di stasi evolutiva, periodi di stasi sostenuti dai due paleontologi, erano \"inaspettati dai biologi evolutivi\" e che il modello degli equilibri punteggiati \"aveva un impatto notevole sulla paleontologia e la biologia evolutiva\".\nPrecedentemente allo scritto congiunto del 1972, Eldredge pubblic\u00f2 uno scritto nel 1971 sul Journal of Evolution, in cui suggeriva che se l'evoluzione graduale fosse stata costante si sarebbero dovute ritrovare successioni di fossili che dimostrassero tale costanza dell'evoluzione, ma molto raramente le successioni di fossili ritrovati confermavano tale gradualismo e costanza nella trasformazione di una specie in un'altra, pertanto egli riteneva che il probabile meccanismo preferito dall'evoluzione fosse quello proposto da Ernst Mayr, giudicandolo come un possibile modo per risolvere la questione sulla costanza o meno dell'evoluzione.\nEldredge e Gould presentarono il loro lavoro ed i loro risultati durante il congresso annuale della Societ\u00e0 Geologica Americana (Geological Society of America) nel 1971. Il congresso concentr\u00f2 la sua attenzione sulla possibilit\u00e0 degli studi moderni di dare nuova vita ai vari aspetti della paleontologia ed agli studi sull'evoluzione. Tom Schopf, responsabile dell'organizzazione del congresso, assegn\u00f2 a Gould il tema della speciazione. Gould richiam\u00f2 l'attenzione sulla pubblicazione del 1971 di Eldredge sostenendo che costui aveva presentato le uniche idee nuove ed interessanti sulle implicazioni paleontologiche, per questo motivo chiese a Schopf che egli potesse presentare il lavoro congiuntamente a Eldredge.\nRiguardo l'elaborazione del modello, secondo Gould, le idee vennero principalmente da Eldredge; Gould coni\u00f2 il termine equilibri punteggiati (\"punctuated equilibrium\") e scrisse la maggior parte degli articoli, in particolare quello del 1972, ma Gould riteneva che in Eldredge si dovesse identificare il primo autore negli articoli scientifici firmati Eldredge e Gould.\nInterpretazioni distorte della teoria degli equilibri punteggiati.\nIl modello degli equilibri punteggiati \u00e8 stato a volte frainteso o male interpretato.\nDati negativi.\nUn'obiezione frequente a questo modello fu che questo si basasse sull'assenza di fossili transitori, e tuttavia l'assenza di tali fossili non potrebbe essere qualificata scientificamente come una prova significativa in quanto l'evento della fossilizzazione si verifica molto raramente ed in alcuni casi ricerche successive hanno permesso di effettuare ritrovamenti di fossili ascrivibili a specie transitorie.\nGould sottoline\u00f2 che il modello degli equilibri punteggiati non si appoggia unicamente su dei dati negativi, come l'assenza di fossili transitori, ma anche su dei dati positivi, come l'esistenza dei periodi di stasi, i periodi di stasi sono caratterizzati da lunghi periodi di tempo dove in una specie non si osserva nessun cambiamento morfologico rilevante. Secondo un aforisma celebre di Stephen Jay Gould, \"stasis is data\" (la stasi \u00e8 un dato), nonostante la tendenza dei paleontologi a trascurare la semplice assenza di cambiamento quando osservano in un fossile, l'assenza di cambiamento costituisce un dato reale e positivo.\nForme intermedie.\nIl modello degli equilibri punteggiati \u00e8 talvolta frainteso, intendendolo come la negazione dell'esistenza di fossili di forme intermedie e quindi presentandolo come una spiegazione a questa assenza.\nGould fece notare che il modello degli equilibri punteggiati riguarda unicamente la formazione delle nuove specie con l'assenza di forme intermedie tra specie differenti. La specie \u00e8 una dei pioli pi\u00f9 bassi della classificazione tassonomica del mondo vivente, le specie intermedie tra gruppi pi\u00f9 ampi, per esempio tra rettili e mammiferi o tra dinosauri ed uccelli, sono al contrario numerose. \"Le forme intermedie mancano abitualmente al livello delle specie, ma abbondano tra gruppi pi\u00f9 ampi\", scrive Gould.\nIl modello degli equilibri punteggiati (o intermittenti) \u00e8 stato discusso anche da Futuyma 2008 (vedi bibliografia qui). Per l'A. esistono varie serie fossili con forme intermedie, dove i cambiamenti morfologici sono associati a vere speciazioni (esempio, Briozoi del genere Metrarabdotos). Cos\u00ec anche sono trattate serie fossili di ammoniti, con cambiamenti morfologici, speciazioni e forme intermedie in Venturi e al. 2010 (vedi Bibliografia qui).\nMostro promettente o Mostro di belle speranze.\nUna parte delle obiezioni formulate contro il modello degli equilibri punteggiati consiste nel suo avvicinamento al modello del \"mostro promettente\". Questo differente modello dell'evoluzione fu elaborato inizialmente negli anni 1930 dal genetista Richard Goldschmidt, e suppone che una sola mutazione di grande ampiezza potrebbe dare nascita ad una nuova specie, addirittura ad un nuovo \"grande gruppo\" di esseri viventi, permettendo la comparsa, in una sola tappa ad un nuovo piano di organizzazione tassonomica.\nIl modello degli equilibri punteggiati afferma invece che la formazione delle nuove specie \u00e8 geologicamente istantanea, nel senso che passando da uno strato al successivo si osserva \"istantaneamente\" la comparsa di una nuova specie, gli strati geologici impiegano per\u00f2 migliaia di anni a formarsi quindi, l'effettiva evoluzione di una nuova specie pu\u00f2 implicare una durata reale di alcune migliaia di anni, ed implicare un numero significativo di piccole mutazioni, piuttosto che una sola mutazione di grande ampiezza. La teoria del mostro promettente mirava a spiegare la nascita dei grande gruppi caratterizzati da innovazioni evolutive radicali. Il modello degli equilibri punteggiati si accentra al contrario sul fenomeno di speciazione e sulla distinzione fra tempo geologico e successioni degli strati, un fossile che rimane imprigionato in uno strato formatosi in milioni di anni, anche se negli strati precedenti non vi fosse traccia di organismi simili a quello fossilizzato, non significherebbe che tale specie si sia evoluta istantaneamente, bens\u00ec in milioni di anni, o comunque in un numero di milioni di anni pari a quelli che lo strato geologico ha necessitato per formarsi.\nIl punto comune tra il modello degli equilibri punteggiati ed il modello del mostro promettente consiste nella supposizione di un cambiamento evolutivo veloce. Gould si \u00e8 dichiarato favorevole ad una forma moderata della teoria del mostro promettente, ma queste dichiarazioni erano, nel loro contesto, senza rapporto diretto coi suoi lavori sul modello degli equilibri punteggiati.\nAbusi ideologici.\nDalle correnti creazioniste proviene una storpiatura strumentale delle obiezioni sollevate dal modello degli equilibri punteggiati contro le imperfezioni del modello sviluppato nella teoria sintetica dell'evoluzione, tali storpiature mediaticamente vengono impiegate al fine di screditare l'insieme delle teorie dell'evoluzione conseguenti alle ipotesi formulate da Darwin. Tuttavia il modello degli equilibri punteggiati ed i lavori scientifici che ad esso sono legati non rimettono in causa i fondamenti della teoria dell'evoluzione di Darwin e non discutono la validit\u00e0 ed il ruolo della selezione.\nIl modello degli equilibri punteggiati non ammette la confusione tra modelli scientifici che si basano sulla ricerca, sulla sperimentazione e sulla verifica continua, con atteggiamenti di natura fideista.\n\"Podarcis sicula\".\nNel 2004, una squadra scientifica guidata da Duncan Irschick ed Anthony Herrel si \u00e8 recata sullo scoglio dalmata di \"Hrid Pod Mr\u010daru\" nel mare Adriatico per osservare una specie di lucertola conosciuta sotto il nome di \"lucertola delle rovine\". Questa lucertola fu introdotta sull'isola nel 1971 dalla squadra del professore Eviatar Nevo, uno specialista dell'evoluzione che non aveva pi\u00f9 potuto seguire l'osservazione di questa specie a causa dei conflitti iugoslavi.\nQuesti studiosi, 36 anni dopo l'introduzione di questo rettile sull'isola, osservarono dei notevoli cambiamenti morfologici nella colonia di \"Podarcis sicula\" (lucertola delle rovine) presente sull'isola. L'analisi del DNA mitocondriale effettuata sulle lucertole isolane ha dimostrato che si trattava sempre di lucertole appartenenti alla stessa specie \"Podarcis sicula\", ma che differenze morfologiche notevoli tendono a distinguere questa popolazione. Gli esemplari studiati sono pi\u00f9 grandi dei loro simili del continente, la loro mascella risulta pi\u00f9 potente, il loro regime alimentare si \u00e8 modificato, le lucertole continentali sono essenzialmente insettivore, le lucertole sull'isola sono diventate principalmente erbivore, e sono apparsi al livello degli intestini strutture che permettono di facilitare la digestione delle erbe (la valvola ileo-cecale). Questa scoperta \u00e8 ritenuta in linea con il modello di evoluzione graduale ed a velocit\u00e0 non costante promossa dal neodarwinismo."}
{"id": "1009220", "revid": "1418004", "url": "https://it.wikipedia.org/wiki?curid=1009220", "title": "Lynley Dodd", "text": "La sua opera pi\u00f9 famosa \u00e8 la serie Hairy Maclary e successivi capitoli.\nSi \u00e8 diplomata alla Elam School of Art ad Auckland. Il suo primo libro \u00e8 stato \"My Cat Likes To Hide In Boxes\" scritto nel 1973 con Eve Sutton. Il suo primo romanzo da sola invece \u00e8 stato \"The Nickle Nackle Tree\". Vive oggi a Tauranga."}
{"id": "1009221", "revid": "599013", "url": "https://it.wikipedia.org/wiki?curid=1009221", "title": "Cds", "text": ""}
{"id": "1009226", "revid": "1226", "url": "https://it.wikipedia.org/wiki?curid=1009226", "title": "Dragon Ball Films", "text": ""}
{"id": "1009231", "revid": "107799937", "url": "https://it.wikipedia.org/wiki?curid=1009231", "title": "Terra rinforzata", "text": "La terra rinforzata \u00e8 una soluzione di ingegneria naturalistica molto usata soprattutto negli ultimi tempi.\nServe per sostituire l'utilizzo di muri in cemento nelle applicazioni quali muri sottostrada, spalle di ponti, barriere antirumore e opere di mascheramento.\nIl preferire la terra rinforzata al muro di cemento si deve principalmente al minore impatto ambientale soprattutto con la finitura a verde finale (risultante dalla crescita del manto erboso), alla possibilit\u00e0 di reperire in loco i materiali di riempimento (terra e pietrame), notevole elasticit\u00e0 a seguito di sollecitazioni naturali quali per esempio i terremoti, alla possibilit\u00e0 inoltre di intervenire in zone di difficile accessibilit\u00e0 da parte di mezzi pesanti e infine alla semplicit\u00e0 di posa eseguibile anche da manodopera non specializzata.\nModalit\u00e0 costruttive.\nLa realizzazione di terra rinforzata necessita di un cassero a perdere sagomato in rete metallica per fare il profilo del pendio, di una geogriglia da risvoltare attorno al cassero per dare un sostegno strutturale al riempimento e infine di una stuoia per trattenere il materiale fine durante il riempimento.\nSi compone di due elementi costruttivi essenziali: \nIn questo modo, la terra rinforzata \u00e8 in grado di assicurare la propria stabilit\u00e0 interna anche con angoli di scarpa in facciata molto superiori all'angolo di natural declivio del terreno costituente (di solito 60\u00b0-70\u00b0 dall'orizzontale) ed in presenza di carichi agenti.\nAlcune soluzioni costruttive prevedono l'utilizzo di casseri rimovibili: sono perlopi\u00f9 indicate per pendii pi\u00f9 dolci ma di dimensioni maggiori.\nCriteri per il dimensionamento.\nCome ogni opera di sostegno, deve essere eseguito un dimensionamento con relativa verifica di stabilit\u00e0 interna, composta e globale, che determiner\u00e0 la necessaria resistenza a trazione e lunghezza dei rinforzi da inserire per strati sovrapposti (di norma di spessore pari a circa 60\u00a0cm) all'interno del terreno compattato, per raggiungere i fattori di sicurezza richiesti.\nIn particolare le verifiche di stabilit\u00e0 interna si compongono di due verifiche:\nVerifiche.\nPer quanto riguarda la stabilit\u00e0 globale, le verifiche da condurre sono quelle classiche, ovvero la verifica della fondazione del rilevato (capacit\u00e0 portante e cedimenti) e verifiche di stabilit\u00e0 del pendio.\nMolto importante, riguardo alle geogriglie di rinforzo, \u00e8 conoscerne il comportamento, sotto carico costante, nel tempo. Ovvero, il carico ammissibile per le geogriglie stesse per la durata utile del progetto.\nInfatti, tutti i rinforzi di natura sintetica, come le geogriglie in poliestere, polietilene ad alta densit\u00e0 o altre fibre, sono soggette al fenomeno di creep: deformazione a carico costante che, in presenza di carichi superiori al limite ammissibile, portano nel tempo a rottura il rinforzo."}
{"id": "1009246", "revid": "588403", "url": "https://it.wikipedia.org/wiki?curid=1009246", "title": "Superkubok SSSR", "text": "La Supercoppa di calcio dell'Unione Sovietica \u00e8 stata una competizione calcistica in cui si affrontavano i campioni dell'Unione Sovietica e i vincitori della Coppa dell'Unione Sovietica.\nLa competizione non ebbe molto successo, tanto che venne giocata appena sette volte, subendo cambiamenti di formula, di calendario, e di organizzazione: nel 1988, lo Spartak Mosca, vincitore del campionato, e la Dinamo Kiev, vincitore della Coppa, si sarebbero dovute affrontare a Chi\u0219in\u0103u, Moldavia. La gara non venne giocata a causa del maltempo e, nonostante il rinvio a una data successiva, l'incontro non venne mai disputato.\nL'ultima edizione venne giocata a So\u010di, in Russia, di fronte ad appena 1.500 spettatori."}
{"id": "1009251", "revid": "647919", "url": "https://it.wikipedia.org/wiki?curid=1009251", "title": "Supercoppa dell'URSS", "text": ""}
{"id": "1009255", "revid": "647919", "url": "https://it.wikipedia.org/wiki?curid=1009255", "title": "Supercoppa sovietica", "text": ""}
{"id": "1009299", "revid": "780781", "url": "https://it.wikipedia.org/wiki?curid=1009299", "title": "Vera la Taciturna", "text": "Biografia.\nNon si ha nessuna certezza sulla reale vita ed identit\u00e0 di Vera prima del 1834. Alcune leggende hanno sostenuto che fosse in realt\u00e0 la zarina Elisabetta Alekseievna la quale, dopo aver simulato la sua morte lontano da San Pietroburgo, si fosse dedicata alla vita contemplativa. Tra i sostenitori di questa tesi vi \u00e8 chi fa notare come tra le celle dello stareta di Tomsk Fedor Kuzimi\u010d (ritenuto secondo un'altra leggenda lo stesso zar Alessandro I) e della monaca vi fossero delle somiglianze stupefacenti e che, inoltre, Vera decise di farsi seppellire nei pressi della tomba di Alessandra Sciubina, nobildonna che aveva fatto da madrina a Elisabetta durante la cerimonia di conversione all'ortodossia della futura imperatrice. In realt\u00e0, in mancanza di prove certe e concordanti riguardo alla reale identit\u00e0 della stessa, gli storici hanno ritenuto pi\u00f9 probabile si trattasse della figlia del generale V.A. Butkevic', fuggita di casa in uno slancio mistico e mai pi\u00f9 ricomparsa. La riservatezza di Vera inoltre non permise ai suoi contemporanei di svelare alla fonte chi lei in realt\u00e0 fosse.\nLe prime notizie riguardanti la santa riguardano la sua permanenza nella citt\u00e0 di Thivin, dove soggiorn\u00f2 nella casa di una ricca e pia donna del luogo, per poi allontanarsene dopo pochi mesi continuando le sue peregrinazioni. Fermatasi in un villaggio nei pressi della citt\u00e0 fu arrestata da un poliziotto il quale, trovandola sprovvista di documenti e non disposta a fornire i propri dati personali, la arrest\u00f2 e la condusse dapprima nella prigione di Novgorod luogo da cui, in seguito, fu trasportata in manicomio. La scelta dell'autorit\u00e0 carceraria fu dovuta al comportamento a tratti folle e scomposto di Vera, che aveva difatti abbracciato il ruolo di \"Stolta in Cristo\", cos\u00ec com'erano chiamati coloro i quali simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9.\nLa detenzione dur\u00f2 un anno e mezzo, fino a che, grazie all'intercessione della Contessa Orlova-Cemenskaja, fu liberata ed affidata al monastero femminile di Syrkov, sito nei pressi di Novgorod. Qui viveva in estrema solitudine, quasi sempre chiusa nella propria cella in costante preghiera e meditazione, non parlando mai con nessuno. Con le altre monache si intendeva difatti tramite segni delle mani, mentre era solita confessarsi al sacerdote scrivendo su un pezzetto di carta i propri peccati. Dormiva con un mattone sotto al cuscino con ai piedi del letto delle lunghe assi di legno, che simboleggiavano la sua bara. Scriveva incessantemente biglietti a Dio su dei fogli di carta nei quali gli manifestava tutto il suo amore. Nei modi di vita era molto continente: donava il superfluo e si vestiva unicamente di abiti di tessuto grezzo. Durante le giornate festive riceveva le visite: a coloro che la interrogavano era solita rispondere indicando una frase da un libro che apriva a caso, senza scambiare con nessuno nemmeno una parola.\nMiracoli e leggende devozionali.\nL'agiografia della santa riporta una serie di miracoli, per la maggior parte legati a una sua presunta capacit\u00e0 di predire eventi futuri, di cui di seguito se ne elencano i pi\u00f9 significativi:"}
{"id": "1009306", "revid": "3732", "url": "https://it.wikipedia.org/wiki?curid=1009306", "title": "Valle Standiana", "text": "La valle Standiana fu una palude situata a sud di Ravenna, compresa tra la strada del Dismano ad ovest e la Pineta di Classe ad est. In essa confluivano i torrenti Bevano, Acquara e Fossato Grande. \nDeriva il proprio nome dal \"Candiano\", un canale portuale che nel Medioevo collegava la palude al mare Adriatico; a sua volta, esso trae probabilmente il nome dal fiume che nell'antichit\u00e0 collegava la valle al mare Adriatico: una vena tortuosa denominata \"Candiano\" (ossia \u201cacque candide\u201d). La valle fu alimentata per secoli dal Ronco.\nLa valle Standiana fu bonificata agli inizi del Novecento, drenando l'acqua al mare attraverso il fosso Ghiaia e il basso corso del Bevano e creando canali di scolo quali il fossato delle Gronde e l'Acquara Bassa, le cui acque furono meccanicamente fatte confluire nel fosso Ghiaia da un'idrovora. \nAttualmente dell'antica valle rimangono solo: "}
{"id": "1009309", "revid": "153862", "url": "https://it.wikipedia.org/wiki?curid=1009309", "title": "Marzio Banfi", "text": "Biografia.\nUltimati gli studi secondari, segue corsi di meccanica e di commercio, corsi preuniversitari a Losanna, quindi l'Istituto di Giornalismo e la Facolt\u00e0 di lettere all'Universit\u00e0 di Friburgo, alternando periodi di lavoro in varie professioni.\nPrima menzione letteraria nel 1963, concorso Gandria-Ticino-Europa. Nel 1967, Premio \"L'autore del mese\", Editoriale Kursaal, Firenze, e pubblicazione di \"Ed amaro ride il vento\", poesie.\nNel 1970, segnalazione d'acquisto dell'originale televisivo \"Sul ponte dei perch\u00e9\", al concorso della TSI, pubblicato nel 1975 su Cenobio, 3-4.\nDal 1970 si dedica anche all'attivit\u00e0 di pittore, e vive tra Gentilino-Collina d'Oro (Svizzera) e Genova.\nCome poeta e scrittore riceve in seguito, con altre opere, vari riconoscimenti tra i quali il 1\u00ba Premio, Trofeo, al Premio Citt\u00e0 di Venezia del 1983, all'Excelsior al Lido di Venezia.\nNella pittura, nelle opere dei primi anni Settanta, emergono fantasmi e simulacri, ombre dai contorni incerti, con titoli come simbolo, totem, draghi, cavalieri e baccanti, magma, paesaggi, figure e animali nel magma (Baden 1972, Ponte Tresa 1975). Seguono immagini simboliche insepolte nella coscienza, con i \"paesaggi\" e le \"figure\" sempre del 1975-1976 (Galleria L'Elicottero, Lugano; Art 7, Basilea). Seguono \"Proiezione Archetipo\", dove i paesaggi dell'anima ribollono in stato di perenne fluidit\u00e0 (Grand Prix Mediterran\u00e9e 1984; \"Arte-Stampa\", Palazzo Venezia, Roma 1984; Galleria San Vidal, Venezia 1985).\nNelle mostre del 1987 (San Vitale, Bologna; Expo-Arte Bari), la pittura si fa pi\u00f9 materica e porter\u00e0 poi ai \"Materici-attraversando l'inconscio collettivo\" della Mostra Omaggio della Citt\u00e0 di Venezia, della Provincia di Venezia e della Regione Veneto, al Centro d'Arte San Vidal, Venezia (1989).\nAnche le opere esposte nelle mostre successive fanno parte dei \"Materici\", senza mai smarrire il suo forte attaccamento alla natura, che costituisce la base della sua pittura neoinformale (Biennale internazionale dell'arte contemporanea di Firenze, 1997; \"Gli scenari dell'inconscio\", 2003 e \"Generazione anni quaranta\" 2005, Museo delle eccellenze artistiche e storiche del '900, \"G. Bargellini\", Pieve di Cento; varie partecipazioni, su invito, al Premio Internazionale d'Arte Sulmona, 2003, 2008, 2009, 2010 - premiato con la Medaglia della Camera dei deputati italiana - 2011, 2012, 2013, 2014 e 2015; Notte delle Arti, 2005, Rumble Tumble, 2007, Galleria Rovani 2008, a Genova; mostre veneziane al Centro d'Arte San Vidal, \"Omaggio a Paolo Rizzi\", 2008, \"Paolo Rizzi - itinerario di un Mondo Critico\", 2010, \"Biennale a Confronto, settembre 2011\", \"Moleca d'Oro San Vidal 2012, Riconoscimento all'attivit\u00e0 artistica\", \"Arte Carnevale 2013\", targa del Leone d'Oro alla carriera, \"Biennale a Confronto 2013\", Arte Carnevale 2014, Medaglia d'Oro \"Testimonial\", Primavera San \nVidal 2014, Galleria San Vidal, Gli artisti di ieri e di oggi, \"Biennale a Confronto 2015\", con presentazione del volume \"SAN VIDAL. ARTISTI IERI E OGGI\").\nContinua il ciclo delle mostre veneziane con \"Aprile Arte San Vidal 2016\", \"Arte Estate San Vidal 2016\", \"Premio Venezia San Viidal 2016, riconoscimento all\u2019attivit\u00e0 artistica\", \"Carnevale San Vidal 2017\", \"Immaginario Collettivo\", \"Biennale a Confronto - Arte chiama Arte 2017\",\"Sotto il Segno dell\u2019Arte\", \"L'incanto del Gesto\", \"Mutazioni\", \"Archetipi\", \"Padiglione UCAI Nazionale, Premio alla Carriera 2019\".\nNel 2009, ne scrive, in un approfondito studio nella sua \"Storia dell'Arte italiana del '900 per generazioni\", Giorgio Di Genova (volume VI, tomo II, Edizioni Bora, Bologna, Italia).\nRassegne e mostre collettive.\nDal 1985, ogni anno \u00e8 presente tra gli invitati alla \"Fiera del piccolo quadro\", Galleria San Vidal, Venezia (Italia), dove \u00e8 spesso citato su giornali e riviste, con Carena, Guidi, Saetti, eccetera."}
{"id": "1009310", "revid": "287204", "url": "https://it.wikipedia.org/wiki?curid=1009310", "title": "Acquara", "text": "Acquara \u00e8 un canale artificiale che percorre la Romagna centrale, con due funzioni fondamentali: la canalizzazione delle acque per l'irrigazione derivate dal Canale Emiliano Romagnolo, nel suo tratto a ovest della via Dismano, e la bonifica della ex-Valle Standiana, ad est della stessa strada.\nNel suo basso corso si divide in due rami: il principale, lAcquara Alta, si immette nel fiume Bevano presso la Pineta di Classe, e il secondario, lAcquara Bassa, funge da scolo delle acque del fiume Standiana presso il bacino di canottaggio e viene immessa nel Fosso Ghiaia da un'idrovora."}
{"id": "1009316", "revid": "116179223", "url": "https://it.wikipedia.org/wiki?curid=1009316", "title": "Bevanella", "text": "Il Bevanella \u00e8 un fossato della Romagna centrale che raccoglie le acque di scolo delle zone agricole di Casemurate e San Zaccaria in provincia di Ravenna e poi funge da canale di bonifica della ex Valle Standiana.\nSfocia nel Bevano presso la Pineta di Classe, vicino a un lago di pesca sportiva dal nome omonimo."}
{"id": "1009319", "revid": "466539", "url": "https://it.wikipedia.org/wiki?curid=1009319", "title": "Medical", "text": "Con l'aggettivo medical, oppure clinical una parte dei praticanti il BDSM si riferisce a pratiche sessuali o erotiche che comportano l'utilizzo di strumenti, metodi e ambienti di aspetto medico o infermieristico.\nIn genere, questo tipo di pratiche comportano un notevole grado di dolore fisico o quantomeno di disagio emotivo.Tuttavia va ricordato che esiste anche una variante \"soft\" del medical, che non si differenzia molto sostanzialmente dal classico gioco del dottore. Va ricordato tuttavia che in questo tipo di attivit\u00e0 \u00e8 discriminante il consenso dell'interessato, che volontariamente si sottopone a ci\u00f2 che egli stesso ritiene eccitante e piacevole.\nMetodi medical.\nFanno parte del genere medical numerose pratiche, fra le quali possiamo citare:\nQuasi sempre la pratica del medical prevede che la persona sottomessa sia completamente nuda o al massimo in intimo, e la persona dominante, che nel gioco di ruolo interpreta un medico o un'infermiera sia vestita. Per questo il medical \u00e8 uno dei setting preferiti per la pratica del CFNM. Spesso vengono interpretate scene volte a riprodurre situazioni come la visita militare o uno screening medico svolto in ambito scolastico.\nSicurezza.\nPer la tipologia di pratiche che richiedono l'esecuzione di atti pi\u00f9 o meno fortemente invasivi sul corpo umano, \u00e8 assolutamente necessario che chi svolge il ruolo attivo in questo tipo di sessualit\u00e0 sia esperto di medicina, il che rende la diffusione di queste pratiche tuttora piuttosto limitata. Tuttavia nella versione del soft medical, che comprende il classico gioco del dottore, la pratica \u00e8 diffusa anche tra tardoadolescenti."}
{"id": "1009320", "revid": "1494169", "url": "https://it.wikipedia.org/wiki?curid=1009320", "title": "Craig Adams", "text": ""}
{"id": "1009327", "revid": "1573940", "url": "https://it.wikipedia.org/wiki?curid=1009327", "title": "Pteromalinae", "text": "Pteromalinae , \u00e8 la pi\u00f9 vasta sottofamiglia di insetti della famiglia degli Pteromalidi (Hymenoptera Chalcidoidea) comprendente soprattutto specie parassitoidi di altri insetti.\nMorfologia.\nLa sottofamiglia \u00e8 uno dei pi\u00f9 vasti ed eterogenei raggruppamenti nell'ambito dei Pteromalidi e non \u00e8 ancora definita una chiave d'identificazione univoca valida per tutti i generi per quanto concerne sia la morfologia sia la biologia. Possono confondersi con i Miscogasterinae. In genere hanno il torace con i notauli incompleti, zampe posteriori fornite di sperone nell'estremit\u00e0 distale delle tibie, addome subsessile. Al contrario, i Miscogasterinae hanno notauli completi, zampe anteriori fornite di due denti, addome peziolato.\nBiologia.\nAl pari della morfologia, anche la biologia \u00e8 alquanto eterogenea. In generale questa famiglia comprende specie parassitoidi ectoparassite o endoparassite. solitarie o gregarie, associate a stadi preimmaginali di varie famiglie di insetti olometaboli (Ditteri, Lepidotteri, Imenotteri, Coleotteri. Sono tuttavia frequenti anche le specie oofaghe e, raramente, specie parassitoidi di adulti.\nL'iperparassitismo \u00e8 frequente e si svolge in genere a spese di altri Imenotteri (Icneumonidi, Braconidi, Platigasteridi, Eupelmidi) o di Ditteri Tachinidi. Frequente \u00e8 anche il parassitismo primario a carico di predatori, soprattutto Sirfidi.\nSistematica e filogenesi.\nI Pteromalini rappresentano il raggruppamento pi\u00f9 ricco all'interno della famiglia. Il \"Natural History Museum\" attribuisce a questa sottofamiglia circa 2070 specie ripartite fra oltre 310 generi.\nL'elenco completo dei generi della sottofamiglia citati nell'Universal Chalcidoidea Database \u00e8 il seguente:"}
{"id": "1009329", "revid": "339392", "url": "https://it.wikipedia.org/wiki?curid=1009329", "title": "Giacomo Mancini Jr", "text": ""}
{"id": "1009338", "revid": "1543377", "url": "https://it.wikipedia.org/wiki?curid=1009338", "title": "Euritania", "text": "L'unit\u00e0 periferica dellEuritania ( trasl. \"Evritania\") \u00e8 una delle cinque unit\u00e0 periferiche in cui \u00e8 divisa la periferia della Grecia Centrale. Il capoluogo \u00e8 la citt\u00e0 di Karpenisi.\nConfina ad ovest e sud con la prefettura dell'Etolia-Acarnania, a nord con quella di Karditsa e ad est con la prefettura della Ftiotide.\nPrefettura.\nL'Euritania era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura dell'Euritania era suddivisa in undici comuni.\nVoci correlate.\nAgrafa (regione)"}
{"id": "1009339", "revid": "3732", "url": "https://it.wikipedia.org/wiki?curid=1009339", "title": "Fosso Ghiaia", "text": "Il Fosso Ghiaia \u00e8 un canale della Romagna centrale che deriva dall'unione, in un unico corso, del Fossato Grande e del Fosso Ghiaia vero e proprio.\nDescrizione.\nIl Fossato Grande ha origine nel forlivese dalla confluenza degli scoli Tratturo, Re, Maggio e Carpena e riceve anche le acque del Canale Emiliano Romagnolo con funzioni irrigue. Il suo affluente principale \u00e8 il Fiumicello.\nUn tempo il Fossato Grande disperdeva le sue acque nella Valle Standiana. La bonifica di inizio secolo ha permesso alle acque della valle di defluire al mare tramite il Fosso Ghiaia vero e proprio, cos\u00ec chiamato per l'abbondanza di ghiaia ricavata dalla sua escavazione. Attualmente tutto il corso ha nome Fosso Ghiaia ed \u00e8 sorta anche una localit\u00e0 omonima in prossimit\u00e0 della Pineta di Classe, ove il canale riceve, tramite due idrovore, le acque degli scoli Saviola e Acquara Bassa.\nPoi il Fosso Ghiaia attraversa la pineta fino alla valle dell'Ortazzo, dove sfocia nel Bevano in prossimit\u00e0 della foce dello stesso."}
{"id": "1009340", "revid": "22475", "url": "https://it.wikipedia.org/wiki?curid=1009340", "title": "Pineta", "text": "Con il termine di pineta si indicano zone boschive prevalentemente composte da specie di pini e da altri alberi, in particolare del genere delle querce.\nCaratteristiche.\nLa flora delle pinete comprende spesso il rovo e le felci. In particolare si trovano pinete presso le zone vicine al mare, ma possono essere presenti anche in zone montane. Notevoli sono, ad esempio, la pineta di San Vitale, la pineta di Classe e la pineta di Cervia lungo il versante adriatico, la pineta di San Rossore, la pineta del Tombolo e la pineta Granducale lungo il versante tirrenico."}
{"id": "1009341", "revid": "87499", "url": "https://it.wikipedia.org/wiki?curid=1009341", "title": "Sarah Sar\u00e0", "text": ""}
{"id": "1009343", "revid": "486946", "url": "https://it.wikipedia.org/wiki?curid=1009343", "title": "Valle dell'Ortazzo", "text": ""}
{"id": "1009344", "revid": "86647587", "url": "https://it.wikipedia.org/wiki?curid=1009344", "title": "Ortazzino", "text": ""}
{"id": "1009345", "revid": "3732", "url": "https://it.wikipedia.org/wiki?curid=1009345", "title": "Lido di Classe", "text": "Lido di Classe \u00e8 una localit\u00e0 balneare della Riviera Romagnola e frazione del comune di Ravenna, posta fra la parte costiera della Pineta di Classe (a nord) e la foce del fiume Savio (a sud) a circa 20\u00a0km dal capoluogo di provincia. Il nome deriva dalla localit\u00e0 di Classe, presso Ravenna, dove anticamente sorgeva un porto romano di grande importanza.\nStoria.\nLo sviluppo di urbano \u00e8 iniziato intorno agli anni sessanta con la costruzione degli alberghi sul lungomare e delle prime villette private; l'area urbana si \u00e8 estesa a sud fino a raggiungere il fiume Savio. La presenza turistica \u00e8 stata favorita dalla costruzione di nuovi complessi residenziali e dalla ristrutturazione di numerosi alberghi, oltre che dalla vicinanza a centri turistici rinomati come Milano Marittima e Cervia e del parco di divertimenti Mirabilandia.\nGeografia urbana.\nIl piano originale prevedeva l'edificazione a ridosso della costa sia a nord che a sud dell'asse costituito da viale dei Lombardi e via Bering, perpendicolari al mare. Anche a causa dell'opposizione popolare negli anni sessanta, si sono realizzate solo le costruzioni a sud, comprese tra l'odierna via Bering ed il fiume Savio. L'area nord si pu\u00f2 ulteriormente suddividere in due fasce: quella costiera, occupata dalla pineta e di propriet\u00e0 del demanio; e quella immediatamente nell'entroterra, disboscata, di propriet\u00e0 privata e residuo della mancata edificazione.\nDagli anni sessanta fino agli anni ottanta la fascia costiera \u00e8 stata sempre pi\u00f9 densamente edificata con gruppi di villette a schiera e palazzine non molto alte, con uno sviluppo stradale a scacchiera, cos\u00ec come previsto dal piano regolatore. \nNegli anni duemila, in modo speculare, \u00e8 stata edificata la zona ad ovest di viale Amerigo Vespucci. Si pu\u00f2 pertanto parlare di zona vecchia (da viale dei Lombardi verso la costa) e di zona nuova del paese.\nLuoghi d'interesse.\nLa spiaggia libera, coi suoi 3,5 km di estensione, si sviluppa a Nord dell'abitato fino alla foce del torrente Bevano ed \u00e8 adiacente alla Pineta di Classe. La spiaggia si inserisce in parte all'interno della zona protetta della Riserva naturale Duna costiera ravennate e foce torrente Bevano per quanto riguarda la retrostante area dunale e l'area in prossimit\u00e0 della foce del torrente. La Pineta di Classe copre una superficie di 1082 ettari ed \u00e8 \"zona di protezione speciale\" (\"ZPS\") della Rete Natura 2000.\nTurismo e servizi.\nGli stabilimenti balneari, che negli anni sessanta non raggiungevano la decina, oggi coprono ampiamente l'arenile. Esistono anche spiagge libere, incluso un piccolo tratto in cui \u00e8 permesso portare i cani.\nSono attivi un cinema all'aperto, un parco giochi per ragazzi, due sale giochi e un centro sportivo con campi da tennis e calcetto e con mini-golf.\nOgni gioved\u00ec pomeriggio si svolge il mercato mentre il luned\u00ec sera sul lungomare viene organizzato un mercatino di piccolo antiquariato e collezionismo che vede impegnati anche artisti locali che espongono le loro opere.\nNei mesi di luglio e agosto viene organizzato dal 2008 il \u00abFestival Naturae\u00bb, che promuove gli aspetti naturalistici e culturali della localit\u00e0, con escursioni naturalistiche e spettacoli.\nInfrastrutture e trasporti.\nLa frazione \u00e8 servita dalla stazione ferroviaria Lido di Classe-Lido di Savio sulla linea Ferrara-Ravenna-Rimini. \nServizi regolari di autobus la collegano alle citt\u00e0 vicine.\nI collegamenti stradali principali sono, nelle vicinanze, la Strada statale Adriatica e l'autostrada A14 (casello di Ravenna)."}
{"id": "1009348", "revid": "161374", "url": "https://it.wikipedia.org/wiki?curid=1009348", "title": "Statale Adriatica", "text": ""}
{"id": "1009360", "revid": "203463", "url": "https://it.wikipedia.org/wiki?curid=1009360", "title": "Walter Tevis", "text": "Dei suoi sei romanzi, tre sono stati trasposti in film e uno (\"La regina degli scacchi\") \u00e8 diventato nel 2020 una miniserie Netflix. I suoi libri sono stati tradotti in almeno 18 lingue.\nBiografia.\nWalter Tevis nacque a San Francisco, USA, nel 1928, e vi pass\u00f2 i primi anni.\nSvilupp\u00f2 una malattia cardiaca reumatica, e i suoi genitori lo dovettero lasciare alla Stanford Children's Convalescent Home (dove gli somministravano forti dosi di fenobarbital), per un anno, mentre loro tornarono in Kentucky , dove alla famiglia Tevis era stata assegnata una concessione terriera anticipata nella contea di Madison. \nWalter viaggi\u00f2 da solo per tutto il Paese in treno all'et\u00e0 di 11 anni per ricongiungersi alla sua famiglia in Kentucky. Fece amicizia con Toby Kavanaugh, un compagno di liceo, e impar\u00f2 a giocare a biliardo nella villa dei Kavanaugh a Lawrenceburg. Nella loro biblioteca ha letto per la prima volta dei romanzi. I due ragazzi sono rimasti amici per tutta la vita. Kavanaugh in seguito divenne proprietario di una sala da biliardo a Lexington, ci\u00f2 che avrebbe avuto un impatto sullo stile di scrittura di Tevis.\nDurante la seconda guerra mondiale, a diciassette anni, fu imbarcato nella nave USS Hamul, in servizio nella zona di Okinawa. Congedato si iscrisse all'Universit\u00e0 del Kentucky e si laure\u00f2 in Letteratura Inglese con Alfred B. Guthrie, noto scrittore di romanzi tra cui \"The Big Sky\". Inizi\u00f2 l'insegnamento presso le superiori, da scienza a letteratura inglese a educazione fisica. Nello stesso periodo inizi\u00f2 a scrivere racconti brevi, pubblicandoli su varie case editrici. \nNel 1959 pubblic\u00f2 il suo primo romanzo, \"Lo spaccone\" (\"The Hustler\") con la casa editrice Harper&amp;Row e quattro anni dopo, nel 1963, \"L'uomo che cadde sulla Terra\" (\"The Man who fell to Earth\") con la Gold Medal Books. \nDopo un periodo di insegnamento alla Ohio University di Athens, nel 1978 si trasfer\u00ec a New York City e riprese l'attivit\u00e0 di scrittore:\"Futuro in trance\" (\"Mockingbird\"), \"A pochi passi dal sole\" (\"The Steps of the Sun\"), \"La regina degli scacchi\" (\"The Queen's Gambit\"), dal quale, nel 2020, Netflix produsse una serie, \"Il colore dei soldi\" (\"The Color of Money\"), seguito del suo primo omonimo romanzo, oltre a una serie di racconti brevi.\nMor\u00ec nel 1984 a 56 anni, per un cancro al fegato. \nOpere (parziale).\nI suoi libri sono stati tradotti in pi\u00f9 di 15 lingue e hanno avuto molte trasposizioni cinematografiche."}
{"id": "1009361", "revid": "36426", "url": "https://it.wikipedia.org/wiki?curid=1009361", "title": "Palazzo Malenchini Alberti", "text": "Palazzo Malenchini Alberti si trova in via de' Benci, all'incrocio col Lungarno Diaz a Firenze, ma la sua facciata principale \u00e8 su via dei Benci.\nStoria e descrizione.\nGli Alberti.\nGli Alberti di Catenaia, famiglia nobile fiorentina originaria del Casentino, si era insediata in questa zona di Firenze dalla prima met\u00e0 del Duecento, con numerose case lungo l'attuale via de' Benci, tra cui spicca ancora oggi la vicina torre degli Alberti. Nel 1358 ai possedimenti vennero aggiunte 2.450 braccia quadrate nel sito del futuro palazzo sul lungarno, a ridosso del ponte di Rubaconte. La residenza gentilizia, fin dal 1345 fu abitazione principale della famiglia, dovette mantenere a lungo l'aspetto di un agglomerato di case, casette e botteghe, che erano unite da passaggi interni e da un orto o giardino sul retro, come dimostra una veduta della zona nell'affresco dell'\"Assedio di Firenze\" di Giovanni Stradano e aiuti in Palazzo Vecchio. A ricordo di quel periodo esiste una targa in facciata che descrive l'aspetto del palazzo nel 1400, affiancata da un'altra che mostra le trasformazioni al 1849.\nNell'incisione di corredo alla descrizione del ponte alle Grazie presente nelle \"Notizie istoriche delle chiese fiorentine\" di Giuseppe Richa (I, 1754, p.\u00a0162), la propriet\u00e0 appare gi\u00e0 caratterizzata come grande palazzo, prossimo all'oratorio di Santa Maria delle Grazie, voluto dagli stessi Alberti e eretto sulla coscia del ponte.\nNel 1760-1763 vennero unificate le facciate in un unico prospetto, su iniziativa di Giovan Vincenzo Alberti, conte del Sacro Romano Impero figlio del senatore Braccio e consigliere di Francesco Stefano di Lorena a Vienna e poi del Granduca Pietro Leopoldo a Firenze.\nI Mori Ubaldini.\nIl figlio di Giovan Vincenzo, Leon Battista, mor\u00ec senza eredi nel 1836 e la dimora pass\u00f2 in via ereditaria a un nipote, appartenente alla famiglia Mori Ubaldini, che ebbe l'obbligo di aggiungere il nome Alberti al suo, dando origine alla famiglia Alberti-Mori Ubaldini. Pochi anni dopo, tra il 1838 e il 1839, la nuova famiglia si prese cura di una ristrutturazione del palazzo, affidata all'architetto Vittorio Bellini (coadiuvato dal genero, l'ingegnere Antonio Catelani), che risistem\u00f2 anche il giardino. Nell'occasione venne collocata una statua rappresentante Leon Battista Alberti, antico membro della famiglia, in fondo allo scalone del palazzo.\nAltri interventi si ebbero nel 1849-1851 ad opera degli architetti Odoardo Razzi e Niccol\u00f2 Salvi. Il primo cre\u00f2 la facciata neorinascimentale, inaugurata nel 1850. Il secondo architetto, Niccol\u00f2 Salvi, si occup\u00f2 invece del loggiato sul lato nord del giardino. A quell'epoca risalgono anche le due targhe sulla facciata.\nNel 1874 Vittorio Bellini fu di nuovo chiamato per il vicino oratorio di Santa Maria delle Grazie, costruito su un terreno degli Alberti-Mori Ubaldini per conservare un'immagine ritenuta miracolosa della Vergine proveniente da uno degli antichi romitori del distrutto ponte alle Grazie. In quell'epoca venne anche ridisegnato il giardino, che perse la conformazione all'italiana, in favore di una disposizione all'inglese, che \u00e8 sostanzialmente quella odierna, con una grande aiuola centrale di forma curvilinea tenuta a prato e piante ad alto fusto attorno.\nI Malenchini.\nAlla fine dell'Ottocento il conte Arturo Alberti Mori Ubaldini si trasfer\u00ec a Parigi con la moglie Giulia Bartolini Baldelli e, messo alle strette per le spese eccessive e per i debiti di gioco, fu costretto a liquidare gran parte del suo patrimonio fiorentino. Il palazzo venne acquistato allora all'asta dai duchi di Chaulnes, lontani discendenti degli Alberti. Nel 1887 essi lasciarono Firenze e nel 1895 palazzo e giardino furono acquistati dal marchese Luigi Malenchini, della nobilt\u00e0 livornese. La famiglia si era distinta a met\u00e0 del secolo con il patriota e senatore Vincenzo Malenchini, ricordato da una lapide nell'atrio d'ingresso del palazzo. In quell'epoca vennero posti anche gli altri arredi dell'atrio.\nGrazie ad importanti lavori di restauro sono stati cancellati i gravissimi danni sia della seconda guerra mondiale (che distrusse il vicino Ponte alle Grazie), sia dell'alluvione del 1966, durante il quale and\u00f2 distrutto l'archivio di famiglia dei Malenchini, conservato al piano terra. Il fronte su via de' Benci \u00e8 stato restaurato nel 1969, quello sul lungarno tra il 2000 e il 2001 (altri interventi sono documentati tra il 2001 e il 2003).\nIl palazzo \u00e8 sottoposto a vincolo architettonico dal 1913.\nDescrizione.\nLa facciata su via de' Benci 1 (che determina anche la cantonata sul lungarno Armando Diaz) mostra nove assi per tre alti piani ed \u00e8 in stile neorinascimentale con bugnato e un grande portale d'ingresso, dal quale si poteva intravedere la fuga prospettiva col giardino. Nel realizzarla l'architetto Razzi \"ridusse tutto l'insieme allo stile fiorentino del Quattrocento, fondendo i vari stili architettonici di Michelozzo, di Giuliano da Maiano e naturalmente di se stesso\", comunque riuscendo ad ottenere un bel colpo d'occhio complessivo, nel suo guardare a modelli prestigiosi quali il palazzo Pazzi della Congiura (si vedano le bifore sulle quali ricorrono trionfi di strumenti alludenti alle Arti e testine di uomini illustri).\nSul portone \u00e8, in alto, la scritta \"Case di Leon Battista Alberti\", a incentivare un aspetto che non poco ha giovato alla fama della propriet\u00e0, identificata ora come luogo natale del grande architetto, ora come luogo della sua morte (Barucci 1958, Firenze 1974 e altri): nei primi decenni del Novecento, sempre con tale spirito, era esposta ai piedi dello scalone e segnalata dalle guide una statua moderna raffigurante il personaggio (Bertarelli 1922). Ai lati dello stesso portone sono due targhe in marmo incise, recanti quella a sinistra il prospetto del palazzo al 1849, cio\u00e8 prima dell'intervento definitivo di unificazione del fronte, quella a destra l'ipotetica situazione originaria, all'anno 1400. Ambedue le memorie sono firmate da Oreste Razzi, al quale va riconosciuto il merito di aver tramandato e offerto pubblicamente lo stato della propriet\u00e0 prima del suo rifacimento. Dal lato del lungarno, sull'ingresso al giardino, \u00e8 uno scudo in marmo partito con l'arme degli Alberti (d'azzurro, a quattro catene d'argento moventi dai quattro angoli dello scudo e riunite in cuore per un anello dello stesso) e dei Mori Ubaldini (scaccato d'argento e di nero).\nNell'atrio si trovano varie decorazioni, tra cui un affresco staccato degli inizi del XV secolo con \"San Cristoforo che trasporta Ges\u00f9 Bambino sulle spalle\", proveniente probabilmente da un edificio religioso dell'Italia settentrionale, una \"Lupa capitolina con i gemelli e lo stemma di Siena\", scultura della fine del XVI secolo e due grandi pigne in maiolica della seconda met\u00e0 del XIX secolo. Vi si trova inoltre la targa a Vincenzo Malenchini con il busto del personaggio, tra fregi, drappi e lo stemma familiare:\nIl fronte secondario sul lungarno Diaz, nonostante la propriet\u00e0 sia unica, ha una sua precisa e diversa configurazione rispetto alla facciata sulla via de' Benci, caratterizzandosi per l'assenza di bugnato e per una maggiore adesione a stilemi neoclassici. Si veda in particolare l'intercolumnio dorico al n. 4, realizzato interamente in pietra artificiale ad imitazione della pietra serena, che filtra la via con il giardino posto sul retro della propriet\u00e0. La recinzione del giardino \u00e8 composta da una ringhiera sopraelevata a mo' di camminamento/terrazza, sostenuta da colonne doriche con trabeazione e raggiungibile da due scalette gemelle elicoidali ai lati del portone d'ingresso. Il giardino venne arricchito di un \"tepidarium\" di stile ionico, che in seguito venne riconvertito in abitazione.\nIl giardino, all'italiana fino alla met\u00e0 dell'Ottocento, fu trasformato successivamente in giardino romantico, all'inglese, con una grande aiuola di forma curvilinea tenuta a prato e ombreggiata da piante a alto fusto.\nPer quanto destinato a cappella, \u00e8 parte integrante del palazzo anche l'oratorio di Santa Maria delle Grazie (al n. 6), che forma l'estensione a sinistra dell'intecolumnio, dovuto all'architetto Giuseppe Malvolti e realizzato in forme neorinascimentali nel 1874, atto ad ospitare l'immagine miracolosa della Madonna proveniente da una delle cappelline del ponte alle Grazie. Sull'ingresso al giardino \u00e8 uno scudo in marmo partito con l'arme degli Alberti e dei Mori Ubaldini."}
{"id": "1009362", "revid": "1543377", "url": "https://it.wikipedia.org/wiki?curid=1009362", "title": "Agnese di Courtenay", "text": "Biografia.\nLa casata Courtenay governava sulla Contea di Edessa il pi\u00f9 settentrionale degli Stati crociati. Joscelin I di Edessa, alleato di Baldovino II di Gerusalemme aveva ottenuto il feudo nel 1118 e venne in seguito ereditato da Joscelin II insieme con la Signoria di Tilbesar nel 1131 cercando di difenderne i confini dai suoi bellicosi vicini musulmani.\nAgnese crebbe a Edessa, fino alla presa della citt\u00e0 da parte di Zengi, atabeg di Mosul e Aleppo nel 1144, costringendo Agnese e suo padre a rifugiarsi nella fortezza di Tilbesar.\nAgnese, in qualit\u00e0 di ereditiera dei possedimenti di Edessa, era un ottimo partito, e venne data in sposa all'et\u00e0 di quindici anni al nobile Rainaldo di Marash, ucciso nella battaglia d'Inab nel 1149. \nL'anno seguente, il 1150 la signoria di Marash venne catturata e suo padre Joscelin II, nel tentativo di riconquistare Edessa venne catturato, accecato e condotto in prigione ad Aleppo. \nAlla notizia della sua cattura la Contessa di Edessa, incapace di sostenere il possesso di Tilbesar, vendette il resto dei suoi possedimenti all'Impero Bizantino portando i suoi figli a Saone che aveva ereditato dal suo primo marito nel Principato di Antiochia.\nL'anno successivo i bizantini persero il possesso di Tilbesar e non si ebbe pi\u00f9 notizia di Beatrice e dei suoi due figli fino all'anno 1157.\nEsistono prove che sembrano vedere Agnese promessa in sposa a Ugo di Ibelin che venne per\u00f2 presto catturato in battaglia. \nNel 1157 Amalrico Conte di Giaffa e Ascalona - erede di suo fratello Baldovino III di Gerusalemme - spos\u00f2 Agnese dopo averla rapita secondo le leggi del \"Lignages d'Outremer\". \nNel 1159, suo padre, Joscelin II, mor\u00ec in prigionia.\nAgnese diede ad Amalrico tre figli:\nAgnese e Amalrico restarono nella corte reale di Gerusalemme, al cospetto della regina Melisenda di Gerusalemme, reggente in nome di suo figlio Baldovino III in guerra.\nAnnullamento del matrimonio con Amalrico.\nNel 1161 Melisenda fu colta da infarto a Nablus e mor\u00ec, e l'anno successivo, nel 1162, Baldovino III mor\u00ec in battaglia senza lasciare eredi diretti tranne Amalrico. Il matrimonio di Amalrico con la giovane Agnese divenne a quel punto un dilemma per il sovrano. Agnese era politicamente priva di potere e di influenze, i suoi domini erano in mano ai musulmani e suo fratello possedeva un alto lignaggio ma era anche lui privo di domini; fare di Agnese regina consorte in queste condizioni poteva suscitare in lei ambizioni pericolose. Occorre inoltre considerare il fatto che se Agnese non fosse stata solamente promessa ma addirittura sposata a Ugo di Ibelin, Amalrico avrebbe avuto una moglie bigama.\nPer tutti questi motivi i rappresentanti dell'Alta Corte di Gerusalemme intimarono ad Amalrico di ripudiare Agnese e di divorziare da lei pena la proibizione di essere eletto sovrano del Regno di Gerusalemme.\nAmalrico accett\u00f2 l'imposizione dei nobili, ma alla condizione che i figli nati dal matrimonio, Baldovino e Sibilla, restassero titolari del legittimo titolo ereditario del regno. Oltre a ci\u00f2 Agnese avrebbe mantenuto il titolo di Contessa ottenuto con il suo matrimonio con Amalrico, e avrebbe continuato a possedere parte dei feudi di Giaffa e Ascalona.\nIn base a questi accordi, il matrimonio tra Amalrico e Agnese venne annullato con il pretesto di consanguineit\u00e0, in quanto avevano un lontano parente in comune, il nobile cavaliere Guido I di Montlh\u00e9ry.\nIl regno di Amalrico.\nNonostante Agnese avesse avuto garanzie per la propria posizione, non ebbe tuttavia alcuna parte attiva nell'educazione dei suoi figli. Baldovino venne educato a corte da Guglielmo di Tiro, mentre Sibilla venne posta sotto la tutela di Ivetta di Betania, la sorella minore di Melisenda di Gerusalemme, presso il convento di San Lazzaro di cui era badessa.\nA partire dal 1167, anno in cui Amalrico stipul\u00f2 un'alleanza con l'imperatore bizantino Manuele I Comneno, sposandone la nipote, Maria Comnena, l'influenza di Agnese a corte fu del tutto nulla.\nSubito dopo l'annullamento del matrimonio, nel 1163 Agnese spos\u00f2 Ugo di Ibelin, che mor\u00ec per\u00f2 nel 1169 durante un pellegrinaggio a Santiago di Compostela. Nel 1170 Agnese contrasse nuovamente matrimonio con Reginaldo di Sidone e il loro matrimonio dur\u00f2 per ben quattordici anni, ovvero fino alla sua morte. Sebbene un confuso passaggio nella cronaca di Guglielmo di Tiro indusse diversi commentatori a vedere questo matrimonio annullato da parte del padre di Agnese per consanguineit\u00e0, non esistono prove di questo fatto. E in tutti i documenti ufficiali Agnese viene indicata come \"Contessa di Sidone\".\nIl regno di Baldovino IV.\nNel 1174 Amalrico I mor\u00ec lasciando come erede al trono Baldovino IV, ancora ragazzo e ammalato di lebbra. Il nobile Milo di Plancy fu il primo reggente in nome del giovane sovrano, che venne per\u00f2 presto soppiantato da Raimondo III di Tripoli, cugino di Amalrico.\nNell'ottenere la reggenza Raimondo ottenne l'appoggio del marito di Agnese, Reginaldo di Sidone, e della famiglia del primo marito, gli Ibelin. Agnese pot\u00e9 cos\u00ec tornare a corte riguadagnando la sua influenza e ricostruendo nel contempo il suo rapporto con il figlio Baldovino, dal quale era stato separato sin dall'infanzia.\nAgnese accompagn\u00f2 sempre suo figlio alle sedute dell\"' Haute Cour\" e persino nelle campagne militari, assistendolo quando Baldovino non fu pi\u00f9 in grado n\u00e9 di vedere n\u00e9 di montare a cavallo.\nIn questo frangente la regina vedova Maria Comnena si allontan\u00f2 dalla corte ritirandosi a Nablus, pur continuando a nutrire ambizioni alla corona per sua figlia, Isabella. \nLa sorella di Baldovino, Sibilla, torn\u00f2 a corte quando fu in et\u00e0 da marito e nel 1176 Baldovino la diede in moglie a Guglielmo del Monferrato (Guglielmo Spadalunga) che eredit\u00f2 dalla moglie il titolo di Conte di Giaffa e Ascalona. \nNel 1177 Guglielmo mor\u00ec lasciando Sibilla in attesa del futuro Baldovino V.\nNel 1176 giunse una grossa minaccia per le mire di Agnese e di Isabella con l'avvento di Filippo di Fiandra, il quale chiese di essere nominato reggente, essendo il parente maschio pi\u00f9 prossimo del defunto Amalrico, poich\u00e9 era nipote di Folco di Gerusalemme, cos\u00ec come lo era Baldovino IV. Le pretese di Filippo si estesero oltre con la richiesta di far unire in matrimonio Isabella e Sibilla a due suoi vassalli. Tuttavia Isabella non era ancora in et\u00e0 da marito e Sibilla venne difesa dall\"'Haute Cour\", guidata da Baldovino di Ibelin, che rifiut\u00f2 le richieste di Filippo.\nBaldovino era ormai nella maggiore et\u00e0 e non aveva pi\u00f9 bisogno di un reggente, n\u00e9 di Filippo e nemmeno di Raimondo che venne esautorato dal suo compito.\nCon Baldovino IV nel pieno dei suoi poteri l'inflienza politica di Agnese raggiunse il suo apice. Fu lei che raccolse la somma di 50.000 dinari per il riscatto di suo fratello Joscelin III di Edessa, prigioniero dei musulmani, presi dal tesoro reale con il consenso di Raimondo III di Tripoli. Dopo la sua liberazione Joscelin venne nominato siniscalco di Gerusalemme per volere della stessa Agnese. Baldovino confidava molto sull'appoggio di sua madre e di suo zio, in quanto non avevano nessuno dei due alcuna rivendicazione sul trono del Regno di Gerusalemme, a differenza di Raimondo III di Tripoli, che poteva rivendicare dei diritti sul trono in qualit\u00e0 di nipote di Baldovino II.\nNel frattempo l'influenza di Agnese continu\u00f2 a manifestarsi, fu lei che elesse Amalrico di Lusignano conestabile di Gerusalemme nel 1179. Amalrico era giunto a corte nel 1174 come genero di Baldovino di Ibelin. \nNel 1180 Baldovino assegn\u00f2 ad Agnese la prerogativa di eleggere il nuovo Patriarca Latino di Gerusalemme, che Agnese scelse nella persona di Eraclio, arcivescovo di Cesarea al posto di Guglielmo di Tiro, apertamente ostile ad Agnese.\nA testimoniare l'influenza di Agnese su suo figlio e il connubio politico tra i due occorre ricordare quanto afferma il viaggiatore musulmano Ibn Jubair, il quale appellava Baldovino con il soprannome di \"al-khinzir \" (il maiale) e sua madre Agnese \"al-khinzira\" (la scrofa), nomignoli di cui godevano probabilmente nel mondo musulmano.\nPolitiche matrimoniali di Agnese.\nAgnese cerc\u00f2 in ogni modo di trovare un nuovo marito per Sibilla, rinforzando cos\u00ec la propria influenza politica. \nDurante la Pasqua del 1180, Raimondo III di Tripoli e Boemondo III di Antiochia mariciarono con le loro armate verso Gerusalemme a scopo intimidatorio per indurre Baldovino e Agnese a far unire in matrimonio Sibilla con un nobile locale, favorevole ai due feudatari, e individuato nella figura di Baldovino di Ibelin, un nobile a loro vicino e tra l'altro avente il doppio degli anni di Sibilla.\nFalliti i negoziati con Ugo III di Borgogna per il matrimonio con Sibilla, Baldovino IV fu costretto a organizzare precipitosamente nuove nozze con l'unico candidato disponibile, Guido di Lusignano, fratello minore del conestabile Amalrico di Lusignano, bloccando cos\u00ec i piani di Raimondo III di Tripoli e di Boemondo III di Antiochia.\nI Lusignano erano vassalli di suo cugino Enrico II d'Inghilterra e Baldovino sperava cos\u00ec in nuovi rinforzi dall'Europa, inviati proprio da Enrico con lo scopo di tenere i Lusignano lontano dal Poitou, vista anche l'intenzione dello stesso monarca inglese di fare un pellegrinaggio riparatore promesso al Papa per scontare lo scandalo di Thomas Beckett.\nNel 1182, Baldovino IV, ormai cieco e allettato, incapace di governare da solo, elesse reggente Guido di Lusignano, il quale abus\u00f2 ampiamente della sua carica, lasciando libero il nobile Rinaldo di Ch\u00e2tillon di razziare con le sue armate di banditi le carovane musulmane, causando ben presto una crisi diplomatica con Saladino, il quale minacci\u00f2 l'invasione del Regno di Gerusalemme.\nLa goccia che fece traboccare il vaso e spinse Baldovino a deporre Guido di Lusignano fu l'eccesso di prudenza di quest'ultimo durante l'assedio della fortezza di Kerak, roccaforte di Rinaldo di Chatillon, da parte di Saladino. Fu lo stesso Baldovino IV che dovette occuparsi di far togliere l'assedio a Saladino proprio mentre si celebrava il matrimonio tra la giovane principessa Isabella e Umfredo IV di Toron.\nRitiro dalla corte di Gerusalemme e morte.\nNel 1183 Baldovino, ormai morente, cerc\u00f2 di porre fine al matrimonio di sua sorella Sibilla, con Guido di Lusignano il quale aveva disobbedito agli ordini del re e si era ritirato ad Ascalona.\nBaldovino incoron\u00f2 Baldovino del Monferrato, il figlio ancora fanciullo di sua sorella Sibilla in qualit\u00e0 di co-reggente al trono con Raimondo III di Tripoli in qualit\u00e0 di balivo. Stabilendo poi, vista la costituzione gracile del bambino, che se il futuro sovrano fosse morto prima di ereditare il titolo, la reggenza sarebbe spettata \"ai suoi pi\u00f9 diretti eredi\" senza specificare a chi si indirizzasse questa espressione. Nel frattempo i suoi parenti da parte di madre, nella persona del re d'Inghilterra e di padre nella persona del re di Francia, avrebbero avuto il compito, insieme con l'Imperatore del Sacro Romano Impero, di vagliare le pretese di successione di Isabella e Sibilla. Nel 1184 Baldovino IV garant\u00ec ad Agnese l'usufrutto del suo feudo di Toron.\nLa stessa Agnese era tuttavia in punto di morte, mor\u00ec nei suoi domini di Acri nella seconda met\u00e0 del 1184, all'et\u00e0 di circa cinquant'anni. Il suo sposo vedovo Reginaldo si un\u00ec in seconde nozzo con Helvis, figlia maggiore di Maria Comnena e Baliano di Ibelin intorno al 1190. \nLo stesso Baldovino IV mor\u00ec nella primavera del 1185 lasciando il piccolo Baldovino V come unico erede, il quale mor\u00ec a sua volta ad Acri nell'estate del 1186, lasciando come eredi al trono Sibilla e suo marito Guido di Lusignano, che portarono rapidamente alla rovina il Regno di Gerusalemme.\nLa figura di Agnese nella letteratura.\nPoich\u00e9 la figura storica di Agnese \u00e8 stata tramandata tramite la cronaca di Guglielmo di Tiro e dei suoi epigoni, essa non ha mai goduto di buona fama, pregiudizio che si \u00e8 trasferito anche nella tradizione popolare.\nPer questo motivo i suoi ritratti come personaggio letterario la raffigurano in maniera pressoch\u00e9 negativa. \u00c8 per questo che nel romanzo di Zofia Kossak Szczucka \"Kr\u00f3l tr\u0119dowaty\" (\"Il re lebbroso\") essa \u00e8 raffigurata come una lussuriosa cospiratrice, mentre nel romanzo di Graham Shelby \"The Knights of Dark Renown\" essa diventa una figura misogina e malvagia temuta e odiata dallo stesso Eraclio di Gerusalemme di cui \u00e8 amante."}
{"id": "1009363", "revid": "1272592", "url": "https://it.wikipedia.org/wiki?curid=1009363", "title": "Dio Brando", "text": " \u00e8 un personaggio del manga \"Le bizzarre avventure di JoJo\" e nelle sue opere derivate. Nato dalla matita e penna di Hirohiko Araki, \u00e8 l'antagonista principale dell'opera nella prima e nella terza parte della serie.\nCreazione e sviluppo.\nDio \u00e8 stato concepito come un personaggio arrogante e desideroso di essere al di sopra di tutti, quasi una divinit\u00e0; per questo Hirohiko Araki scelse di chiamarlo con il termine italiano per \"Dio\", anche in riferimento a Ronnie James Dio, mentre il cognome \u00e8 un riferimento all'attore Marlon Brando. In coppia con Jonathan Joestar, rappresentano i valori assoluti del male e del bene, rispettivamente.\nStoria.\n\"Phantom Blood\".\nDio Brando nasce nell'Inghilterra di fine XIX secolo, in epoca vittoriana, come figlio di Dario Brando, un malvivente alcolista e violento. Alla misteriosa morte del padre fa seguito la adozione sua da parte di George Joestar I, un nobile inglese, che ripaga cos\u00ec un debito d'onore contratto con Dario, che riteneva erroneamente avergli salvato la vita 12 anni prima, in occasione di un incidente, dove invece aveva trovato la morte la moglie (in realt\u00e0 il lestofante stava cercando di derubare i cadaveri). Ben presto la personalit\u00e0 forte di Dio causa ripetuti guai al figlio pi\u00f9 giovane di George, Jonathan Joestar: ancora pi\u00f9 avido e sprezzante del padre, Dio \u00e8 intenzionato a sfinire Jonathan e prendere il suo posto nel cuore di George come figlio prediletto.\nIn un primo momento Dio sembra riuscire a guadagnare la fiducia del patriarca della famiglia Joestar, specialmente attraverso il suo charme e ripetuti inganni. Jonathan trova la sua unica consolazione in Erina, ma quest'ultima verr\u00e0 baciata da Dio proprio per fare un dispetto al fratello adottivo. Un furioso Jonathan, scopre l'accaduto e \narriva a picchiare selvaggiamente Dio, che capisce che l'unico modo per riuscire nel suo intento \u00e8 guadagnarsi l'amicizia e la fiducia di Jonathan Nonostante ci\u00f2 i suoi piani di impadronirsi dell'eredit\u00e0 dei Joestar viene scoperto da Jonathan, che lo smaschera: Dio aveva non soltanto causato la morte di Dario avvelenandolo, ma era intenzionato a ripetere il gesto contro George stesso.\nOrmai alle strette, Dio non vuole arrendersi e per ribaltare la situazione a suo favore decide di non accontentarsi dell'eredit\u00e0 dei Joestar, ma di guadagnare un potere smisurato grazie all'uso di un artefatto magico, la Maschera di Pietra; grazie a ci\u00f2 si trasforma in un vampiro pressoch\u00e9 inarrestabile, guadagnando dei poteri soprannaturali basati sull'utilizzo di tutto il potenziale del corpo umano. Dio diventa quindi capace di camminare sui muri e rigenerare le proprie ferite pi\u00f9 velocemente di quanto il fuoco possa consumare la sua carne; \u00e8 in grado di comprimere il liquido presente nelle sue cavit\u00e0 orbitali e di spararlo come un proiettile, uccidendo esseri viventi e distruggendo la dura pietra. \u00c8 inoltre in grado di vaporizzare i fluidi del suo corpo talmente velocemente da ghiacciare qualsiasi cosa al tatto.\nD'altro canto, queste capacit\u00e0 fanno da contraltare alla necessit\u00e0 di sostenere il suo corpo con energia di matrice negativa; una sufficiente forza vitale - come la \"luce del sole\" - avrebbe negato la presenza di tale forza a sostenerlo e disintegrato il suo corpo di non-morto.\nAl termine della serie, il corpo di Dio viene distrutto da Jonathan. Si salva solo la sua testa (ancora in vita) che viene raccolta da un suo seguace. Dio decide cos\u00ec di prendere il corpo di Jonathan stesso cos\u00ec lo segue sulla nave dove si era imbarcato per il suo viaggio di nozze. Per impedire il diabolico piano di Dio, Jonathan si sacrifica causando l'inabissamento della nave e portando con s\u00e9 il vampiro sul fondo dell'Oceano Atlantico.\n\"Stardust Crusaders\".\nAll'inizio della terza serie, ambientata 100 anni dopo la prima, \u00e8 rivelato che il piano di Dio ha funzionato ed egli, preso possesso del corpo di Jonathan Joestar \u00e8 rimasto in una sorta di letargo sul fondo del mare chiuso in un baule. Un trio di pescatori recupera accidentalmente il baule risvegliando cos\u00ec la sua minaccia. Grazie all'aiuto di Enya Geil e all'artefatto conosciuto come La Freccia, entra in possesso del potente stand The World. Il collegamento psichico che il suo corpo ha con i componenti della famiglia Joestar, fa s\u00ec che anche in loro si risvegli lo stesso tipo di potere. Sfortunatamente per\u00f2, Holly Joestar, figlia di Joseph Joestar e madre di Jotaro Kujo non \u00e8 abbastanza forte per controllare il suo potere e rischia la morte. Per impedirlo, Jotaro e compagni decidono di raggiungere Dio nella sua residenza al Cairo e ucciderlo.\nDio, dal canto suo, gli oppone tutti i suoi seguaci portatori di Stand attendendoli alla meta. Alcuni, tra cui inizialmente Kakyoin e Polnareff, vengono \"convinti\" tramite dei \"germogli di carne\" che Dio impianta nel loro cervello manipolandone la mente; altri rimangono semplicemente affascinati dal suo carisma come N'Doul e Vanilla Ice. Quest'ultimo verr\u00e0 premiato per la sua fedelt\u00e0 venendo trasformato in vampiro da Dio. Una volta sconfitti tutti i suoi alleati, Dio affronter\u00e0 personalmente il gruppo di Jotaro. Uccider\u00e0 Kakyoin rivelando il potere del suo stand, The World, in grado di fermare il tempo e ferir\u00e0 gravemente Joseph. Combattendo contro Jotaro, Dio rimarr\u00e0 sconvolto di sapere che lo stand del suo avversario, Star Platinum, \u00e8 simile al suo e Jotaro sta imparando a muoversi nel tempo fermo. Dopo aver preso il sangue di Joseph, Dio aumenter\u00e0 la durata in cui pu\u00f2 tenere fermo il tempo e si convincer\u00e0 di essere invincibile, ma, dopo un lungo e violento scontro, finir\u00e0 ucciso da Jotaro che avr\u00e0 sviluppato anche lui il potere di fermare il tempo. Met\u00e0 del suo corpo verr\u00e0 usato per riportare in vita Joseph tramite una trasfusione e poi verr\u00e0 bruciato dal sole.\n\"Vento Aureo\" e \"Stone Ocean\".\nSi scopre che ha avuto dei figli tra cui il pi\u00f9 famoso \u00e8 Giorno Giovanna (Stand: Gold Experience), protagonista della quinta serie. Altri suoi figli sono Ungalo (Stand: Bohemian Rhapsody), Rykiel (Stand: Sky High) e Donatello Versus (Stand: Underworld) comparsi come avversari nella sesta serie. Da notare il fatto che, avendo Dio generato questa prole quando aveva il corpo di Jonathan, essi sono a tutti gli effetti dei membri della famiglia Joestar (con tanto di voglia a forma di stella sul collo).\nNella sesta serie, \"Stone Ocean\", si scopre il desiderio di Dio di creare un mondo perfetto per se stesso e alcuni suoi subordinati; diede a Enrico Pucci il compito di essere la sua \"coscienza vivente\" nel caso che fosse impazzito e avesse abbandonato il progetto. Pucci, dopo essersi fuso con il Bambino Verde (nato da un osso di Dio) \u00e8 divenuto una sorta di suo discendente biologico.\n\"Steel Ball Run\".\nIn \"Steel Ball Run\", ovvero la settima serie ufficiale del manga ma che di fatto rappresenta una storia a s\u00e9 stante, compaiono molti personaggi che richiamano i protagonisti della serie principale. In quest'opera fa la sua comparsa Diego Brando (alter ego di Dio Brando) detto \"Dio\", un formidabile fantino di origine inglese che partecipa alla gara (chiamata appunto Steel Ball Run). Anche questo Diego \u00e8 di umili origini e, dopo l'abbandono da parte del padre Dario, ha vissuto con la madre la quale ha fatto grandi sacrifici pur di riuscire a sfamare il figlio. Dopo averla vista morire di malattia a causa della loro misera condizione, Diego decise di scalare la societ\u00e0 grazie alle sue doti ippiche unite a una volont\u00e0 di emergere senza pari e a mancanza di scrupoli. Inizi\u00f2 come Hot Walker (lavorando anche per la famiglia Joestar) fino a diventare un affermato e rispettato fantino professionista. Secondo un aneddoto, ha sposato una ricca signora ottantenne che \u00e8 poi deceduta lasciandolo unico erede. Johnny Joestar lo ha definito un \"Predatore\". Si metter\u00e0 quasi subito al soldo del presidente Funny Valentine, al quale chieder\u00e0 come ricompensa, per il suo aiuto, l'intera isola di Manhattan, tuttavia non esiter\u00e0 a tradirlo.\nQuesta versione di Diego muore scontrandosi con Valentine. Tuttavia, quest'ultimo, utilizzando il suo stand D4C in grado di superare le barriere dimensionali, porta nel \"Mondo Fondamentale\" un Diego alternativo, anche lui fantino e concorrente della SBR ma portatore di \"The World\". Questo Dio riesce a prevalere sul potere della rotazione infinita di Johnny Joestar e a vincere la gara. Tuttavia, prima che riesca ad impossessarsi della reliquia, Lucy Steel lo uccide utilizzando la testa mozzata del corpo del Diego Brando originale.\nEyes of Heaven.\nIl Dio Brando che compare nel gioco \"Jojo's Bizzarre Adventure: Eyes of Heaven\" proviene da una dimensione alternativa, in cui ha sconfitto Jotaro e si \u00e8 evoluto, divenendo la cosa pi\u00f9 vicina ad un dio di quanto immaginasse. Tale versione viene scoperta da Funny Valentine per eliminare Johnny Joestar dell'universo Steel Ball Run, tuttavia quando scopr\u00ec che la sua realt\u00e0 era solo una delle tante Dio decise di conquistare l'universo principale e ascendere al suo paradiso personale, sebbene per farlo avrebbe avuto bisogno delle parti della sacra reliquia (apparsa sempre in \"SBR\"). Viene alla fine sconfitto da Jotaro grazie a ci\u00f2 che rimane del corpo del Dio sconfitto in Stardust Crusaders, il quale collide con Dio danneggiandolo e permettendo a Jojo di distruggerlo.\nPersonalit\u00e0.\nLa natura sadica, violenta e intransigente di Dio Brando pu\u00f2 parzialmente essere spiegata dalla sua infanzia tormentata nelle mani del padre alcolista, che lui stesso uccider\u00e0 (nello stesso modo in cui prover\u00e0 a uccidere il padre di Jonathan). Dio \u00e8 narcisista, ambizioso, arrogante e megalomane: i suoi obiettivi e desideri lo spingono a compiere qualsiasi gesto, anche i pi\u00f9 efferati ed inumani, in una condotta priva di scrupoli e remore, sin da ragazzo. Ha mostrato una certa affezione verso coloro i quali lo hanno ricambiato di bont\u00e0; in particolare, si \u00e8 mostrato riconoscente nei confronti di Vanilla Ice, riportandolo in vita dopo che questi si era ucciso per dimostrare la sua totale devozione, e affabile verso Enrico Pucci, che a sua volta gli mostrava fedelt\u00e0: generalmente Dio Brando \u00e8 pi\u00f9 un egocentrico narcisista, che premia la fedelt\u00e0 ed il rispetto dei suoi seguaci, sanziona con durezza chiunque si opponga alle sue brame di dominio e tende a sfruttare il prossimo, da lui percepito come inferiore per natura. Egli infatti \u00e8 convinto di essere un essere superiore destinato a dominare gli umani.\nAmante della lettura e della cultura, Dio non \u00e8 solito attaccare spontaneamente alcuno che non sia suo nemico o ostacolo; pi\u00f9 spesso ha tentato di persuadere le persone a lavorare per lui, e solo in caso di diniego ha provveduto a combatterli ferocemente.\nAspetto fisico.\nGiovinezza.\nDio fa la sua comparsa nel primo capitolo. Ha un viso angelico e di grande fascino, e i capelli biondi.\nForma oscura dal gioco \"JoJo's Bizarre Adventure\".\nIn questa veste Dio non ha il volto visibile, per effetto dell'oscurit\u00e0 che circonda il suo rifugio, mentre i suoi capelli sono bianchi e fluenti. Non porta nulla sul busto, che \u00e8 quello di Jonathan (sul quale si \u00e8 inserita la sua testa immortale) e indossa pantaloni verdi, polsiere nere lucide su entrambi i polsi e ginocchiere verdi, con una grande decorazione frontale, a forma di cuore. La sua voce \u00e8 distorta, e questa sua 'forma' \u00e8 detta \"J'yaku no Kenshin Dio.\" (Incarnazione Malvagia di Dio)\nForma Fuku.\nIl vestiario di Dio, in questa forma, presenta, rispetto alla precedente, l'aggiunta di una canottiera attillata, a collo alto, una giacca a maniche lunghe, che lascia la parte inferiore del busto totalmente scoperta e una bandana che richiama l'aspetto delle ginocchiere, ma con una decorazione centrale ridimensionata. Mostra, inoltre, un volto visibile e una capigliatura bionda, acconciata in un taglio prettamente anni ottanta.\nForma furiosa.\nDio si presenta in questa forma dopo aver succhiato il sangue di Joseph. Rispetto alla Fuku form, ora non indossa la giacca n\u00e9 la bandana. Il suo look \u00e8 molto pi\u00f9 aggressivo e furioso, omicida, lontano dal tocco cool che aveva in precedenza; i suoi capelli sono disordinati, pettinati verso l'alto; richiama l'aspetto di Dio nell'ultima fase della storia del manga.\nEyes of Heaven.\nDio in questo gioco ha la pelle tendente al violaceo, \u00e8 vestito quasi come un faraone e porta ornamenti dorati con la parola \"DIO\" che si ripete di continuo. Ha i capelli lunghissimi e sul volto ha un disegno dorato di una stella simile a quello che aveva Enrico Pucci nella sua forma finale.\nStand.\nAnche senza le abilit\u00e0 del suo Stand, Dio \u00e8 un combattente pericolosissimo. Le sue abilit\u00e0 da vampiro sopracitate lo rendono di per s\u00e9 un avversario temibile. Possiede inoltre dei riflessi decisamente notevoli che gli hanno permesso di respingere l'Emerald Splash di Kakyoin con un semplice dito (l'attacco in questione \u00e8 abbastanza forte da rompere il metallo). Possiede inoltre un eccellente fattore rigenerante, che gli permette di guarire da ferite altrimenti letali in poco tempo. Nello scontro finale con Jotaro Kujo, quest'ultimo gli aveva letteralmente sbriciolato il cranio. Eppure, dopo un breve lasso di tempo, le sue ferite erano guarite.\nLo stand di Dio Brando nella terza serie del manga \u00e8 che, cos\u00ec come Star Platinum di Jotaro, \u00e8 uno stand dotato di incredibile forza fisica, resistenza e riflessi - ma se possibile ancor pi\u00f9 veloce e preciso. Cosa pi\u00f9 importante, lo stand di Dio \u00e8 in grado di fermare il tempo per un lasso di tempo non indifferente. All'inizio della serie si vede Dio con uno stand fatto di rovi in grado di scattare una \"fotografia\" di una visione, un po' come Joseph. Questo molto probabilmente \u00e8 uno stand nato dal corpo di Jonathan, che Dio usa a suo piacimento. Nella sesta serie dimostra inoltre di saper guarire le ferite di Enrico Pucci, come il Crazy Diamond di Josuke. Questo ha portato alcuni fan a pensare che il vero potere di The World fosse il poter disporre dei poteri stand dei Joestar, sebbene questa teoria non sia mai stata accertata.\nNell'universo alternativo di \"Steel Ball Run\", Diego Brando (alter ego di Dio Brando) inizialmente non \u00e8 dotato di nessun potere stand. In seguito, dopo essere entrato in possesso dell'occhio sinistro della reliquia, Diego acquisisce l'abilit\u00e0 dello stand Scary Monsters di Ferdinand che era stata usata su di lui. Il potere dello stand di Diego sembra essere maggiore rispetto a quello di Ferdinand, in quanto gli permette di acquisire lui stesso i tratti di un dinosauro, oltre a poter trasformare le altre creature. Il Diego Brando proveniente da un'altra dimensione che compare negli ultimi due volumi della serie \u00e8 invece portatore dello stand The World, identico a quello gi\u00e0 comparso nella terza serie.\nIn \"Eyes of Heaven\" lo stand di Dio si chiama The World Over Heaven, ed \u00e8 l'evoluzione di quello precedente. Simile a quello precedente salvo i colori bianco e oro, questo Stand ferma il tempo per un periodo illimitato, riscrive completamente la realt\u00e0 e riporta in vita i morti rubandogli l'anima e soggiogandoli al volere di Dio. Ha tuttavia un campo d'azione ristretto a due metri e gli oggetti possono essere modificati dallo Stand solo se colpiti da esso.\nAltre apparizioni.\nDio \u00e8 un personaggio giocabile del videogioco \"Jump Super Stars\" e del suo seguito \"Jump Ultimate Stars\", entrambi disponibili per Nintendo DS. Dio Brando \u00e8 un personaggio giocabile anche del videogioco crossover \"Jump Force\" per PS4 e Xbox One.\nNella serie di videogiochi \"Touhou\" \u00e8 presente un personaggio femminile di nome Sakuya Izayoi che \u00e8 una parodia di Dio Brando, e le sue tecniche di combattimento si basano appunto sulla capacit\u00e0 di manipolare il tempo e sul lancio di coltelli."}
{"id": "1009375", "revid": "124612002", "url": "https://it.wikipedia.org/wiki?curid=1009375", "title": "Settingiano", "text": "Settingiano \u00e8 un comune italiano di abitanti della provincia di Catanzaro in Calabria.\nGeografia fisica.\nIl nucleo urbano originario di Settingiano \u00e8 disposto sul pendio di una collina molto ripida nell'istmo di Catanzaro (la parte pi\u00f9 stretta della penisola italiana), l'istmo posto fra il mar Tirreno e il mar Ionio), sul versante est della sella di Marcellinara. Negli ultimi vent'anni il Comune ha conosciuto una crescita demografica significativa, soprattutto nella frazione di Martelletto, che ad oggi rappresenta il centro produttivo del Comune ospitando la zona industriale e la zona di maggiore espansione residenziale.\nStoria.\nLa fondazione di Settingiano risale alla fine del XVI secolo, essendo stata fondata da cittadini di Rocca Falluca, un antico borgo medievale di cui restano le rovine al confine dei territori di Tiriolo e Settingiano."}
{"id": "1009378", "revid": "834", "url": "https://it.wikipedia.org/wiki?curid=1009378", "title": "Elsy Steinberg", "text": ""}
{"id": "1009379", "revid": "1318658", "url": "https://it.wikipedia.org/wiki?curid=1009379", "title": "BoA", "text": "BoA ha pubblicato album in lingua coreana, giapponese e inglese divenendo una cantante popolarissima nell'Asia orientale e nel sud-est asiatico.\nAlla data odierna ha pubblicato dieci album, tre mini-album, due compilations, due album di remix e circa 30 singoli, sia in lingua giapponese che coreana.\nBoA \u00e8 una delle artiste di maggior successo della nuova onda musicale coreana, la \"Hallyu\", apprezzata per la sua voce e per le sue doti di ballerina.\nBiografia.\nAll'et\u00e0 di tredici anni debutta con il primo album, in coreano, \"ID; Peace B\", pubblicato il 25 agosto 2000. L'album colleziona subito un successo di critica e ne vengono vendute 218.000 copie.\nLa sua casa discografica, visto il successo della giovane cantante, sigla un accordo con il colosso nipponico Avex Trax per pianificare il debutto sul mercato giapponese.\nNel 2001 esce il primo mini-album, \"Jumping into the World\", che fa da preludio all'uscita del primo album in lingua giapponese, la versione tradotta di \"ID; Peace B\".\nDall'album vengono estratti i singoli \"ID; Peace B\", \"Amazing Kiss\", \"\u6c17\u6301\u3061\u306f\u3064\u305f\u308f\u308b\" (\"Kimochi wa Tsutawaru\") e \"Listen to my Heart\". Quest'ultimo segna il suo primo grande successo giapponese arrivando a vendere 180.000 copie.\nIl 13 marzo 2002 esce l'album \"Listen to my Heart\", che raggiunge il primo posto nella classifica delle vendite della classifica Oricon e rimane in classifica per ben 91 settimane.\nVengono vendute 1.300.000 copie dell'album in tutto il mondo, delle quali 932.000 nel solo Giappone.\nLo stesso giorno di pubblicazione dell'album esce il suo quinto singolo, \"Every Heart-\u30df\u30f3\u30ca\u30ce\u30ad\u30e2\u30c1-\" (\"minna no kimochi\"). Il brano viene utilizzato come sigla di chiusura della popolare serie anime InuYasha.\nUn mese dopo, BoA realizza il suo secondo album coreano, \"No.1\", che alla data odierna ha venduto 572.000 copie nella sola Corea.\nGrazie a questo album BoA riceve il premio Deasang, come artista dell'anno.\nBoA continua a pubblicare singoli tratti dai primi album, fra i quali meritano una menzione \"Don't Start Now\" (versione giapponese del mini-album coreano \"Jumping into the world\") e \"Valenti\".\nQuest'ultimo singolo arriva a vendere 200.000 copie e si piazza al secondo posto delle classifiche.\nA \"Valenti\" seguono \"\u5947\u8e5f (kiseki) / NO.1\" e \"JEWEL SONG / BESIDE YOU\u00a0\u2013 \u50d5\u3092\u547c\u3076\u58f0\u2013\" (\"boku wo yobu koe\").\nIl 29 gennaio 2003 esce il secondo album giapponese, \"Valenti\". L'album debutta in testa alle classifiche, vendendo 615.000 copie nella sola prima settimana di uscita. Attualmente occupa l'83 esimo posto nella classifica degli album pi\u00f9 venduti in Giappone di tutti i tempi.\nIl terzo album coreano, \"Atlantis Princess\" esce il 30 maggio 2003 e vende 340.000 copie nella sola Corea.\nLo stesso anno BoA pubblica il terzo mini-album, \"Shine We Are!\" che per\u00f2 non ottiene un grande successo di vendite.\nBoA continua la sua carriera in Giappone. Pubblica alcuni singoli, \"Shine We Are! / Earthsong\", \"DOUBLE/Midnight Parade/Milky Way ~\u541b\u306e\u6b4c~\", e \"Rock With You\". Il 15 gennaio 2004 esce il terzo album giapponese, \"Love &amp; Honesty\". Anche questo album raggiunge la vetta della classifica Oricon e vende 1.450.000 copie in tutto il mondo.\nIl tour di concerti che ne segue ottiene uno strepitoso successo: viene raggiunto il \"tutto esaurito\" in tutti i teatri e le arene dove BoA si esibisce. L'album live viene esaurito in pochi minuti in molte citt\u00e0 giapponesi.\nNel 2004 esce anche il quarto album in coreano, \"My Name\".\nCon questo lavoro BoA ottiene il suo secondo Deasang.\nIl videoclip \"My Name\" tratto da questo album, inaugurer\u00e0 le trasmissioni della versione coreana dell'emittente MTV.\nBoA continua a pubblicare singoli, fra i quali \"QUINCY / \u30b3\u30ce\u30e8\u30ce\u30b7\u30eb\u30b7 (Konoyo no Shirushi)\" e \"\u30e1\u30ea\u30af\u30ea (Meri Kuri)\".\nIl 2 febbraio 2005 viene pubblicato \"Best of soul\", una compilation dei singoli in lingua giapponese che include anche la traccia inedita \"La La La Love Song\". Grazie a questo album \u00e8 la prima cantante non nipponica a vantare due album che abbiano venduto in Giappone oltre un milione di copie.\nNel 2005 esce anche il quinto album coreano, \"Girls on Top\", che segna anche la svolta verso l'Hip hop, sulla scia di molte altre cantanti coreane e giapponese (fra le quali occorre ricordare Namie Amuro).\nL'album pur non vendendo moltissime copie in Corea, raggiunge il primo posto in classifica a Taiwan e segna l'inizio del successo della cantante al di fuori di Corea e Giappone.\nFra il 2005 e il 2006 escono i single \"Do the Motion\" (n. 1 nella classifica Oricon), \"Make a Secret\", \"\u62b1\u304d\u3057\u3081\u308b (Dakishimeru)\" e \"Everlasting\".\nIl 7 dicembre 2005 esce il primo singolo soltanto in formato MP3, che viene venduto da internet, \"Merry Christmas from BoA\".\nIl 15 febbraio 2006 viene pubblicato il quarto album giapponese, \"Outgrow\". L'album, che esce in versione CD+DVD, contiene i videoclip dei singoli e una speciale password per accedere ad un'area segreta del sito internet ufficiale.\nL'album viene pubblicato a livello mondiale.\nDurante il 2006 BoA ha lavorato essenzialmente in Giappone, continuando a promuovere singoli e iniziando il tour \"BoA the Live\", che ha toccato le citt\u00e0 di Nagoya, Fukuoka, Osaka, Tokyo, Sendai, e Sapporo.\nIl 19\u00ba singolo, \"Nanairo no Ashita / Your Color\" \u00e8 stato utilizzato come tema musicale per il videogioco Ninety-Nine Nights per la console Xbox 360.\n\"Key of Heart / Dotch\" (ventesimo singolo) \u00e8 stato invece utilizzato per la colonna sonora nipponica del film La gang del bosco.\nIl quinto album giapponese \"Made in Twenty\" \u00e8 stato pubblicato il 17 gennaio 2007 e ha raggiunto immediatamente il primo posto nelle classifiche di vendite."}
{"id": "1009380", "revid": "53508", "url": "https://it.wikipedia.org/wiki?curid=1009380", "title": "Vini della Puglia", "text": "Il vino \u00e8 sempre stato importante per la Puglia e ha caratterizzato, insieme all'olio di oliva, la cultura e la tradizione della regione. In termini di quantit\u00e0, la produzione di vino in Puglia \u00e8 notevole, risultando la seconda regione che ne ha prodotto di pi\u00f9 in Italia nel 2020.\nStoria.\nLa storia della vite in Puglia ha origini molto antiche, con la possibilit\u00e0 di trovarsi da prima della colonizzazione greca. Tuttavia, alcune variet\u00e0 sono state introdotte, come nel caso del Primitivo introdotto dagli Illiri, o l'Uva di Troia e il Negroamaro introdotti dai greci. Dai greci \u00e8 stato introdotto anche il metodo di coltivazione ad alberello, molto diffuso in Puglia. Con l'arrivo dei Romani la produzione di vino accrebbe, fino ad arrivare nelle tavole di Roma. Plinio il Vecchio, Orazio e Tibullo hanno lasciato ampie testimonianze sulla coltivazione dell'uva e sulla produzione di vino in Puglia, considerando colore, profumo e gusto dei vini. Plinio cita la presenza di Malvasia nera di Brindisi, Negroamaro e Uva di Troia, oltre a definire Manduria (nota per il primitivo) \"viticulosae\", cio\u00e8 \"ricca di vigne\". Altri autori hanno dato tale appellativo anche a Mesagne, Alezio e Sava. Il porto di Brindisi apr\u00ec ulteriori vie di commercio per i vini pugliesi e a Taranto si trovavano numerose cantine per la conserva dei vini.\nDopo la caduta dell'impero romano la produzione di vino in Puglia subisce un grande periodo di crisi, mantenendosi per lo pi\u00f9 tramite i monasteri. Nonostante ci\u00f2, si registrano ancora grandi produzioni e Dante Alighieri descrive la Puglia come \"terra sitibonda ove il sole si fa vino\". L'importanza della vinicoltura fu colta anche dai nobili, come nel caso di Federico II di Svevia, che fece piantare grandi vigneti vicino Castel del Monte. L'importanza per l'economia della regione \u00e8 confermata da Giovanna I d'Angi\u00f2, che nel 1362 firma una legge per vietare l'introduzione di vini prodotti al di fuori della Puglia. Ma \u00e8 durante il Rinascimento che i vini pugliesi cominciano ad avere riconoscimento nelle altre regioni e in alcune zone della Francia. Andrea Bacci, ad esempio, ricorder\u00e0 nel \"De naturali vinorum historia\" che si producono vini di ottima qualit\u00e0 a Lecce, Brindisi e Bari, mentre a Foggia e nel Gargano si producono vini di \"media forza ma sinceri nella sostanza sicch\u00e9 durano fino al terzo anno e anche di pi\u00f9\". Per Andrea Bacci i vini migliori della Puglia sono prodotti a Manfredonia. Nel XVIII e XIX secolo la Puglia continuer\u00e0 a distinguersi per le enormi quantit\u00e0 di vino prodotte, piuttosto che per la qualit\u00e0. \nQuando la fillossera colp\u00ec l'Europa e il Nord Italia le grandi quantit\u00e0 di vino prodotte in Puglia si spinsero fino in Francia, attirando francesi interessati a produrre vino da esportare in Europa. Ma la fillossera arriv\u00f2 anche nel tacco dello stivale, ponendo fine a queste ambizioni. Negli anni successivi fanno la loro comparsa nuove variet\u00e0 di uve che si sostituirono progressivamente a quelle locali. La comparsa delle cantine sociali favor\u00ec una produzione massiva, senza concentrarsi sulla qualit\u00e0. I vini pugliesi venivano esportati come vini da taglio. Dopo la Seconda Guerra Mondiale si inizi\u00f2 a rincorrere la qualit\u00e0, ma solo negli anni '90 si registr\u00f2 una consapevolezza delle potenzialit\u00e0 enologiche pugliesi, che fece acquisire notoriet\u00e0 ai vini della regione.\nCollegamenti esterni.\nLa Puglia \u00e8 servita\nI 26 vini DOC della puglia"}
{"id": "1009383", "revid": "6923", "url": "https://it.wikipedia.org/wiki?curid=1009383", "title": "Gabrielle (cantante)", "text": "Biografia.\nNata a Londra da genitori dominicani, Gabrielle \u00e8 affetta da ptosi palpebrale, che ha sempre preferito nascondere durante le sue apparizioni pubbliche e anche nei videoclip: a tale scopo si serve di una benda sull'occhio interessato (il destro) oppure di occhiali neri.\nIl suo singolo di debutto \"Dreams\" ha raggiunto il 1\u00ba posto della classifica inglese nel giugno 1993 rimanendovi per tre settimane.\nDopo altri singoli di successo come \"Going Nowhere\", \"Give Me A Little More Time\", \"Walk on By\" e \"If You Ever\" cantata in duetto con gli East 17, Gabrielle ha ottenuto nel 2000 nuovamente il primo posto dei singoli pi\u00f9 venduti con \"Rise\" contenente un sample di \"Knockin' on Heaven's Door\" di Bob Dylan. Anche l'album omonimo raggiunger\u00e0 la vetta, rimanendo poi in classifica per 87 settimane.\nNel 2001 ha vinto un Grammy col brano \"Out of Reach\" tratto dalla colonna sonora del film \"Il diario di Bridget Jones\" che ha raggiunto il 4\u00ba posto della classifica inglese. Nello stesso anno ha pubblicato il suo primo greatest hits dal titolo \"Dreams Can Come True, Greatest Hits Vol.1\" , entrato poi direttamente al 2\u00ba posto.\nNel 2004 e nel 2007 ha pubblicato due nuovi album, \"Play To Win\" e \"Always\", che hanno riscosso minor successo dei precedenti raggiungendo comunque rispettivamente il 10\u00ba e l'11\u00ba posto della classifica britannica.\nNel 2013, per celebrare venti anni dal suo debutto con \"Dreams\", Gabrielle ha realizzato il doppio album \"\" contenente quasi tutti i singoli pubblicati fino a quel momento, una selezione di brani dai suoi precedenti album, sette canzoni nuove e vari remix.\nVita privata.\nHa due figli: un maschio, Jordan, e una figlia, Patricia."}
{"id": "1009385", "revid": "486946", "url": "https://it.wikipedia.org/wiki?curid=1009385", "title": "Louise Gabrielle Bobb", "text": ""}
{"id": "1009388", "revid": "123395787", "url": "https://it.wikipedia.org/wiki?curid=1009388", "title": "Massimiliano Saccani", "text": "Carriera.\nAppartenente alla Sezione Associazione Italiana Arbitri (AIA) di Mantova, dopo essere approdato alla Commissione Arbitri Nazionale C nel 1995, totalizzando un bilancio di 42 presenze in serie C1 (a cui si deve aggiungere una finale di play-off della serie C2), nel 1999 viene promosso alla Commissione Arbitri Nazionale A e B, per decisione dell'allora designatore Pierluigi Pairetto. Nel febbraio del 2000, corona il sogno di esordire in serie A, in occasione della difficile partita allo Stadio Oreste Granillo di Reggio Calabria tra e .\nMalgrado le notevoli doti tecniche e comunicative, non riesce a conquistare l'ambita qualifica di arbitro internazionale, essendogli preferiti negli anni colleghi pi\u00f9 giovani, e anche a causa dell'abbassamento, deciso dalla FIFA nel 2006, dell'et\u00e0 massima prevista per essere immesso in tale ruolo (da 40 a 38 anni).\nCi\u00f2 nonostante, Saccani diventa uno degli arbitri pi\u00f9 stimati dai designatori succedutisi negli ultimi anni (Maurizio Mattei, Stefano Tedeschi e Cesare Gussoni), come testimoniato dalla direzione affidatagli nella finale di Supercoppa italiana del 2006 tra e , e dalla regolarit\u00e0 del suo impiego in campionato.\nNel maggio 2007, arriva la consacrazione con la designazione per la finale di andata della partita di Coppa Italia Roma-, mentre nell'agosto 2008 viene ancora una volta chiamato a dirigere la finale di Supercoppa italiana tra Inter-Roma.\nNel luglio 2009 avrebbe dovuto terminare la propria esperienza alla CAN A/B, avendo raggiunto il decimo e ultimo anno di permanenza possibile per coloro che non diventano internazionali, ma per essersi distinto nel corso della stagione gli viene concessa la deroga di un ulteriore anno.\nPur non essendo internazionale, e probabilmente anche come gratifica per la sua lunga esperienza, nella stagione 2009-2010 viene designato in pi\u00f9 di un'occasione come arbitro addizionale (il cosiddetto arbitro di porta), nelle partite della fase a gironi dell'Europa League, le quali prevedono questo esperimento con due ufficiali di gara sistemati dietro le porte per verificare meglio eventuali situazioni dubbie proprio in area di rigore.\nIl 16 aprile 2010 ha presentato le proprie dimissioni dall'Associazione Italiana Arbitri.. Saccani lascia con un consuntivo finale di 133 presenze in Serie A, tra cui due \"classiche\" come Juventus-Roma nella stagione 2007-2008 e Juventus-Inter nella stagione 2009-2010.\nIl 3 luglio 2010 viene dismesso su sua richiesta dalla CAN A/B.\nDal 2020 \u00e8 il moviolista de \"La Domenica Sportiva\"."}
{"id": "1009394", "revid": "114982520", "url": "https://it.wikipedia.org/wiki?curid=1009394", "title": "Parco regionale Riviera di Ulisse", "text": "Il parco regionale Riviera di Ulisse, ubicato nel lembo meridionale della Regione Lazio, si estende lungo la costa del golfo di Gaeta e comprende i territori delle aree protette ricadenti nei comuni di Gaeta, Formia, Minturno, Itri e Sperlonga:\nAmbienti.\nDal punto di vista naturalistico sono interessanti le varie falesie di Monte Orlando, a Gaeta, alte pareti di roccia a picco sul mare, dove nidifica il falco pellegrino. La costa \u00e8 a tratti coperta dalla macchia mediterranea che qui presenta alcune specie rare. In vari punti della costa \u00e8 possibile ammirare magnifici panorami: l'occhio spazia in vedute che vanno dal Circeo al Vesuvio passando per le isole pontine.\nI fondali offrono un'incredibile variet\u00e0 di colori con anemoni, pesci di numerose specie, nudibranchi, coralli e parazoanthidae.\nLuoghi d'interesse.\nTra i numerosi punti d'interesse, ricordiamo:\nLa Montagna Spaccata e la grotta del Turco, il mausoleo di Lucio Munazio Planco, le fortificazioni di varie epoche all'interno dell'area di monte Orlando (Gaeta).\nIl museo archeologico e la villa dell'imperatore Tiberio a Sperlonga, assieme al tracciato dell'antica via Flacca.\nLe cisterne romane, le terme, il ninfeo detto tempio di Giano, le terrazze sul mare, la peschiera e i resti archeologici della sontuosa villa del I secolo A.C. del ricco cavaliere Mamurra in localit\u00e0 Gianola (Formia)."}
{"id": "1009395", "revid": "1155", "url": "https://it.wikipedia.org/wiki?curid=1009395", "title": "Lebistes", "text": ""}
{"id": "1009396", "revid": "1226", "url": "https://it.wikipedia.org/wiki?curid=1009396", "title": "Crimini contro l\u2019umanit\u00e0", "text": ""}
{"id": "1009397", "revid": "106356", "url": "https://it.wikipedia.org/wiki?curid=1009397", "title": "Colorado Springs (Colorado)", "text": ""}
{"id": "1009399", "revid": "725", "url": "https://it.wikipedia.org/wiki?curid=1009399", "title": "Salvatore Natoli", "text": "Biografia.\nSi \u00e8 laureato in Filosofia presso l'Universit\u00e0 Cattolica di Milano, dove ha trascorso gli anni nel Collegio Augustinianum. Ha insegnato logica alla Facolt\u00e0 di Lettere e filosofia dell'Universit\u00e0 Ca' Foscari di Venezia e Filosofia della politica alla Facolt\u00e0 di Scienze Politiche dell'Universit\u00e0 degli Studi di Milano.\nE' stato a lungo professore ordinario di Filosofia teoretica presso la Facolt\u00e0 di scienze della formazione dell'Universit\u00e0 degli Studi di Milano-Bicocca.\nAttivit\u00e0 accademica.\nIn particolare, Salvatore Natoli \u00e8 il propugnatore di un'etica neopagana che, riprendendo elementi del pensiero greco (in particolare, il senso del tragico), riesca a fondare una felicit\u00e0 terrena, nella consapevolezza dei limiti dell'uomo e del suo essere necessariamente un ente finito, in contrapposizione con la tradizione cristiana.\nFilosofia del dolore.\nUna particolare e approfondita analisi sul tema del dolore \u00e8 stata condotta da Natoli in diverse sue opere.\nIl dolore \u00e8 parte essenziale della vita e per gli antichi filosofi greci era l'altra faccia della felicit\u00e0: \nLa natura infatti dava la vita e nello stesso tempo crudelmente la toglieva. Il dolore in realt\u00e0 fa parte della vita ma non la nega: il dolore pu\u00f2 essere vissuto e reso sopportabile se chi soffre percepisce non la piet\u00e0 dell'altro ma che la sua sofferenza \u00e8 importante per chi entra in rapporto con lui e con la sua sofferenza. Se chi soffre si sente importante per qualcuno, anche se soffre ha motivo di vivere. Se non \u00e8 importante per nessuno pu\u00f2 lasciarsi prendere dalla morte.\nSecondo Natoli l'esperienza del dolore ha due aspetti: uno oggettivo, il danno (\u00abNel momento in cui la sofferenza \u00e8 motivata attraverso la colpa, colui che soffre non solo patisce il danno, ma ne diviene anche il responsabile\u00bb); e uno soggettivo, cio\u00e8 come viene vissuta e motivata la sofferenza. La stessa sofferenza \u00e8 interpretata in modo differente da diverse culture: per alcune il dolore fa parte della contingenza del mondo fenomenico, dell'apparenza per altre invece, \u00e8 vissuto intensamente come ad esempio nel cristianesimo dove al dolore viene associata la redenzione. Vi \u00e8 una circolarit\u00e0 tra il dolore e il senso che fa s\u00ec che, pur essendo il dolore universale, ad ognuno appartenga un dolore diverso.\nVi \u00e8 dunque un senso del dolore e un non senso che il dolore causa. Il dolore infatti contraddice la ragione che non sa darsi spiegazione del perch\u00e9 il dolore abbia colpito proprio quell'individuo e per quali colpe quello abbia commesso e, infine, perch\u00e9 il dolore travagli il mondo. Il tentativo di rispondere a queste fondamentali domande fa s\u00ec che l'individuo scopra nuove forze in lui che generino un vittorioso uomo nuovo che, partendo dall'esperienza del dolore, s'interroghi sul senso dell'esistere, tenendo sempre presente per\u00f2, che il dolore pu\u00f2 segnare anche una definitiva sconfitta.\nNel dolore l'uomo pu\u00f2 scoprire le sue possibilit\u00e0 di crescita ma questo non vuol dire disprezzare il piacere, sostenendo che questo, invece, ottunde gli animi. Il piacere invece affina la sensibilit\u00e0 come accade per chi ascolta frequentemente una buona musica. Il piacere invece \u00e8 negativo quando diventa \u00abmonomaniaco, eccessivo, quando, anzich\u00e9 sviluppare la sensibilit\u00e0, la fossilizza in un punto di eccessiva stimolazione. E l'eccessivo stimolo distrugge l'organo.\u00bb A differenza del piacere, dell'amore che \u00e8 dialogo tra due, che \u00e8 espansivo e affabulatorio anche quando \u00e8 silenzioso, l'esperienza del dolore chiude il singolo nella sua individualit\u00e0 e incomunicabilit\u00e0, poich\u00e9 \u00abil corpo sano sente il mondo, il corpo malato sente il corpo. E quindi il corpo diventa una barriera tra il proprio desiderio, l'universo delle possibilit\u00e0, e la realizzabilit\u00e0 delle medesime possibilit\u00e0.\u00bb\nSebbene il dolore sia \"insensato\" si cerca di spiegarlo con le parole spesso inutili ed allora si cerca dapprima la parola \"efficace\" che offre la tecnica o la parola \"efficace\" della preghiera, della fede, che non annulla il dolore, ma d\u00e0 una speranza nel miracolo. L'efficace uso della parola per spiegare il dolore fa s\u00ec che gli uomini trovino conforto nella comune sofferenza, in quella universalit\u00e0 del dolore dove per\u00f2 ognuno rimane nella sua singolarit\u00e0 di senso. La parola efficace della tecnica per un verso ha alleviato il dolore ma per un altro pu\u00f2 creare delle condizioni di vita tali per cui la stessa tecnica controlla il dolore senza togliere la malattia, creando cos\u00ec un'esistenza prolungata senza futuro sotto la continua incombenza della morte:\nUna soluzione all'inevitabilit\u00e0 del dolore pu\u00f2 essere l'adesione a un nuovo paganesimo secondo l'antica visione greca dell'accettazione dell'esistenza del finito e della morte dell'uomo.\nAnche il cristianesimo infatti teorizza l'uomo finito, ma non essere naturale destinato alla morte, ma come creatura di Dio. Per il cristiano la vita finita condotta secondo il dovere porta all'accettazione della morte come passaggio a Dio. Per il neopaganesimo la vita finita \u00e8 degna di essere vissuta senza speranza di infinitezza ma vivendola secondo un \"ethos\", che non \u00e8 dovere di obbedire a un comando morale con la speranza di un premio eterno, ma buona e spontanea abitudine di una condotta consapevole dell'universale fragilit\u00e0 umana."}
{"id": "1009401", "revid": "767487", "url": "https://it.wikipedia.org/wiki?curid=1009401", "title": "Pulpul", "text": "Biografia.\nNoto al grande pubblico con il nome Pulpul, Roberto Ganan Ojea nasce a Madrid nel 1971 e cresce a Belmonte, quartiere povero della capitale spagnola. \u00c8 qui che scopre la sua passione per la musica, che nasce quando aveva circa 12 anni. Non potendosi permettere una batteria ma comunque deciso ad imparare a suonare uno strumento, Pulpul sceglie di comprare una chitarra elettrica e dopo varie esperienze in gruppi del posto e un periodo da solista non particolarmente entusiasmante, finalmente nel 1994 forma gli Ska-P, band che gli dar\u00e0 da vivere e lo render\u00e0 famoso.\nCon l'insorgere degli acufeni, dopo anni di convivenza con questo disturbo, nel 2015 decide di abbandonare l'attivit\u00e0 da musicista per non peggiorare la situazione.\nUn'altra passione del musicista spagnolo \u00e8 la lettura.\nIdeali.\nPer capire il pensiero e gli ideali di Pulpul basta leggere i testi delle sue canzoni. Il leader degli Ska-P infatti si dichiara antifascista e antirazzista, temi ampiamente trattati nella discografia della sua band. Con gli Ska-P ha scritto e suonato in giro per il mondo canzoni a favore dei diritti umani e dei diritti degli animali: Pulpul infatti \u00e8 vegetariano, e quello dei diritti degli animali \u00e8 un argomento ricorrente nella discografia degli Ska-P che si sono sempre opposti a pratiche come la vivisezione e la corrida. Contro la pena di morte, vicini alle lotte dell'EZLN, Pulpul, insieme ai suoi compagni, ha anche dichiarato solidariet\u00e0 al popolo palestinese vittima della violenza dello Stato d'Israele. La band spagnola si \u00e8 schierata apertamente contro il proibizionismo della marijuana ed ha pi\u00f9 volte attaccato il Vaticano, accusato di coprire gli abusi sessuali compiuti da uomini di chiesa. In altre canzoni hanno anche contestato l'operato dei mass media e della polizia.\nPulpul ha dichiarato di non sostenere alcun partito politico, in quanto nessuno di essi agisce per fare gli interessi del popolo ma solo per tornaconto personale.\nGli Ska-P per\u00f2 sono stati anche accusati di ipocrisia in quanto hanno firmato per l'RCA, etichetta discografica di propriet\u00e0 della Sony Music. Pulpul si \u00e8 difeso dalle accuse affermando che firmare per una major discografica ha permesso a lui e la sua band di raggiungere le orecchie di molte persone e di portare in giro per il mondo la loro musica e le loro idee.\nRitiro dalla musica.\nNel 2015, in un comunicato apparso sul sito ufficiale degli Ska-P, Pulpul dichiara: \u201c\"Soffro da anni di acufene e non riesco ad andare avanti\"\u201c. Molti musicisti soffrono di questo fastidioso problema (\"Neil Young, Will i. am, Ozzy Osbourne, Sting ecc\".) causato dalla continua esposizione a suoni molto alti. Col tempo questa esposizione eccessiva a volumi cos\u00ec elevati, pu\u00f2 portare danni irreversibili all'udito, come appunto l'acufene cronico. Anche se questo disturbo pu\u00f2 essere invalidante, molti musicisti continuano la propria carriera perch\u00e9, con le giuste precauzioni, non \u00e8 detto che l'acufene aumenti di intensit\u00e0. Pulpul stesso dichiara di aver continuato a suonare per anni nonostante questo disturbo. Sfortunatamente per\u00f2 la sua situazione \u00e8 peggiorata e per questo il leader degli Ska-P si \u00e8 visto costretto a ridimensionare la sua passione per la musica. Ecco quello che Pulpul rilascia: \u201c\"Nonostante questo disturbo, non ho abbandonato mai il gruppo e ho continuato a fare questo lavoro perch\u00e9 la mia vita sarebbe vuota senza musica. Ma adesso il problema \u00e8 aumentato e mi spaventa, anche perch\u00e9 i medici mi dicono che non esiste una cura per tutto questo. [...] Per tutti questi motivi sono giunto alla decisione di ritirarmi ma voglio dirvi che sto continuando a scrivere musica da casa\"\u201c."}
{"id": "1009403", "revid": "767487", "url": "https://it.wikipedia.org/wiki?curid=1009403", "title": "Ctenospondylus", "text": "Lo ctenospondilo (gen. Ctenospondylus) \u00e8 un grosso tetrapode estinto appartenente al gruppo dei pelicosauri, vissuto nel Permiano inferiore (circa 290 milioni di anni fa) in Nordamerica.\nUna bassa \"vela\" sul dorso.\nSimile al pi\u00f9 famoso dimetrodonte, lo ctenospondilo non possedeva per\u00f2 una \"vela\" alta come quella del suo stretto parente. Al contrario, la struttura dello ctenospondilo era formata da vertebre leggermente pi\u00f9 corte di quelle del dimetrodonte, pi\u00f9 piatte e pi\u00f9 larghe. Forse la struttura era pi\u00f9 rigida e permetteva minor possibilit\u00e0 di movimento del corpo: il risultato era una bassa vela che correva per tutto il dorso. Il cranio era molto profondo e stretto, simile a quello degli altri sfenacodontidi, e possedeva mascelle robustissime munite di denti acuminati. Con una lunghezza di circa tre metri, lo ctenospondilo doveva essere uno dei massimi predatori del suo ecosistema. Di questo animale sono note principalmente due specie: \"Ctenospondylus casei\" e \"Ctenospondylus ninevehensis\", i cui resti sono stati rinvenuti in Ohio e Oklahoma, ma non nei famosi strati fossiliferi del Texas."}
{"id": "1009404", "revid": "834", "url": "https://it.wikipedia.org/wiki?curid=1009404", "title": "Guayane", "text": ""}
{"id": "1009406", "revid": "91174242", "url": "https://it.wikipedia.org/wiki?curid=1009406", "title": "Sgrigliatore", "text": "Lo sgrigliatore \u00e8 un dispositivo elettromeccanico, in genere automatico, che rimuove i detriti accumulati contro una griglia. \u00c8 un complemento indispensabile nella vasca di carico della condotta forzata della centrale idroelettrica.\nIn genere \u00e8 azionato da cilindri oleodinamici che muovono un pettine montato su un braccio incernierato ad una estremit\u00e0. Il pettine che in un primo tempo viene allontanato dalla griglia e calato in acqua fino alla fine corsa, in un secondo momento viene avvicinato alla griglia e risollevato facendolo correre lungo la stessa.\nIl pettine \u00e8 costituito da una serie di rebbi, che impegnano gli spazi tra le barre che formano la griglia.\nLo sgrigliato (ovvero la massa dei detriti) \u00e8 sollevato fino alla testa della griglia e scaricato in una canaletta o su un nastro trasportatore.Tali sistemi di evacuazione detriti trasportano il materiale sgrigliato in vasche di recupero o container per un facile stoccaggio e trasporto.\nEsistono altri tipi di sgrigliatori, montati con strutture semoventi su rotaie, o costituiti da una catena dentata.\nSostanzialmente si dividono in sgrigliatori a corsa attiva e sgrigliatori a corsa passiva; i primi svolgono il lavoro di pulizia dall'alto verso il basso portando tutto il materiale fino in fondo, tramite una benna con valve mobili, serrando la benna e salendo con il materiale sgrigliato. \nGli sgrigliatori a corsa passiva invece eseguono la corsa discensionale a vuoto: allontanati dalla griglia, si avvicinano alla griglia sul fondo ed eseguono la corsa di risalita pulendo tramite un pettine. "}
{"id": "1009410", "revid": "104458", "url": "https://it.wikipedia.org/wiki?curid=1009410", "title": "Ligures", "text": ""}
{"id": "1009412", "revid": "104458", "url": "https://it.wikipedia.org/wiki?curid=1009412", "title": "Celtoliguri", "text": ""}
{"id": "1009444", "revid": "123472401", "url": "https://it.wikipedia.org/wiki?curid=1009444", "title": "Astrid Kirchherr", "text": " \u00c8 conosciuta principalmente per aver lavorato con i Beatles come fotografa ufficiale dei loro concerti in Germania (insieme a J\u00fcrgen Vollmer) oltre che per essere stata la fidanzata di Stuart Sutcliffe.\nBiografia.\nNata nel 1938 ad Amburgo, nel distretto di Altona, fin da piccola mostra una certa predilezione per l'arte iscrivendosi ad una scuola per costumisti, dove incontra Klaus Voormann.\nL'esistenzialismo.\nVerso la fine degli anni cinquanta si avvicin\u00f2 al movimento esistenzialista europeo e a tal proposito in un'intervista rilasciata nel 1995 alla BBC radio afferm\u00f2:\nSutcliffe e i Beatles.\nFu Voormann a presentare ad Astrid i Beatles nel locale amburghese Kaiserkeller nel 1960. Qui, Astrid not\u00f2 Stuart Sutcliffe, che all'epoca suonava il basso con John Lennon, Paul McCartney, George Harrison e Pete Best, innamorandosene perdutamente. I due si fidanzarono ufficialmente e la Kirchherr inizi\u00f2 a scattare fotografie del gruppo, che sarebbero poi diventate celebri e sarebbero state esposte in diversi musei del mondo, oltre che nella Rock and Roll Hall of Fame.\nFu Astrid ad accogliere i Beatles al loro arrivo ad Amburgo nel 1962 avvisandoli della tragica scomparsa, avvenuta solo pochi giorni prima, del loro ex bassista Stuart Sutcliffe, che nel frattempo - dopo essere stato ammesso all'Accademia d'Arte della citt\u00e0 tedesca - aveva lasciato definitivamente la musica per dedicarsi solo alla pittura. Nel corso degli anni successivi la Kirchherr conserv\u00f2 un ottimo rapporto con Lennon, che incontr\u00f2 nell'agosto del 1963 a Parigi mentre si trovava l\u00ec con la moglie e con i Beatles e che rivide nel 1966 ad Amburgo durante l'ultima tourn\u00e9e dei \"FabFour\" in Germania.\nNel 1993 la figura di \"Astrid\" \u00e8 stata portata sul grande schermo grazie al film \"Backbeat - Tutti hanno bisogno di amore\". La pellicola, che vede nei panni della fotografa Sheryl Lee, racconta la storia del \"quinto Beatles\" Stuart Sutcliffe, morto di emorragia cerebrale, e di altri quattro ragazzi di Liverpool con la passione per la musica.\nIl taglio dei capelli.\nAstrid viene ricordata come l'ideatrice del taglio di capelli dei Beatles, ma in molte interviste rigett\u00f2 questa attribuzione:\nCarriera.\nNel 1964 divenne una fotografa \"freelance\" e con il collega Max Scheler realizz\u00f2 un servizio \"dietro le quinte\" sul set cinematografico del film interpretato dai Beatles A Hard Day's Night, per conto del magazine tedesco \"Stern\". Harrison nel 1969 le chiese di realizzare la copertina del suo album Wonderwall Music. La stessa Kirchherr descrisse quali difficolt\u00e0 professionali incontr\u00f2 negli anni sessanta, in quanto donna:\nAstrid sostenne che le sue foto preferite erano quelle scattate a Sutcliffe sul Mar Baltico oltre a quelle di Lennon e Harrison realizzate nel suo attico ad Amburgo. Non era una appassionata di computer e di nuove tecnologie.\nHa affermato di aver perso un'ingente somma di denaro, pari a \u00a3500,000, a causa dell'utilizzo illecito e indiscriminato delle sue foto, avvenuto senza l'autorizzazione e il conseguente pagamento dei diritti d'autore.\nFilmografia su Astrid Kirchherr.\nLa vita di Astrid Kirchherr \u00e8 stata raccontata in tre pellicole tra cinema e televisione. Di seguito elencati i titoli dei film, e i nomi delle attrici che hanno prestato il volto alla nota fotografa."}
{"id": "1009446", "revid": "74801", "url": "https://it.wikipedia.org/wiki?curid=1009446", "title": "Contea di Genesee (Michigan)", "text": "La contea di Genesee \u00e8 una contea dell'area centro-orientale dello Stato del Michigan negli Stati Uniti.\nGeografia fisica.\nLa contea confina a nord con le contee di Saginaw e di Tuscola, a est con la contea di Lapeer, a sud-est con la contea di Oakland, a sud con la contea di Livingston e a ovest con la contea di Shiawassee.\nIl territorio \u00e8 pianeggiante e solo la parte meridionale \u00e8 caratterizzata da catene di basse colline.\nIl fiume principale \u00e8 il \"Flint\" che scorre prevalentemente verso nord. Il Flint riceve il \"Kearsley Creek\" ed il \"Thread Creek\" che drenano il sud-est della contea. L'area sud-occidentale \u00e8 ricca di laghi e vi scorre il fiume \"Shiawassee\".\nIl capoluogo di contea \u00e8 la citt\u00e0 pi\u00f9 popolosa \u00e8 Flint, posta nell'area centrale.\nStoria.\nLa contea fu istituita nel 1835 e fu chiamata Genesee per ricordare la contea di Genesee dello Stato di New York da dove proveniva parte dei primi coloni.\nAll'arrivi dei primi europei nella regione questa era abitata da indiani Ojibwa. La citt\u00e0 di Flint fu fondata nel 1819 e nella seconda met\u00e0 del XIX secolo vi si afferm\u00f2 l'industria del legname a cui parallelamente si affianc\u00f2 la produzione dei carri per il traino con cavalli. Quest'ultima attivit\u00e0 fu l'antesignana dell'industria automobilistica che si afferm\u00f2 a Flint a partire dai primi anni del Novecento. Flint divenne uno dei maggiori centri dell'industria automobilistica americana. Qui ebbe origine la Buick e la General Motors. Ma a partire dalla fine degli anni sessanta l'industria automobilistica di Flint ha conosciuto un progressivo declino e i dipendenti della General Motors sono passati negli ultimi decenni da a nel 2006."}
{"id": "1009447", "revid": "22475", "url": "https://it.wikipedia.org/wiki?curid=1009447", "title": "Vigilantibus non dormientibus iura succurrunt", "text": "Vigilantibus non dormientibus iura succurrunt \u00e8 una locuzione latina che tradotta letteralmente significa \"il diritto viene in soccorso di coloro che restano vigili, non di coloro che dormono\".\nSignifica che per vedere effettivamente ed efficacemente tutelati i propri diritti non \u00e8 sufficiente avere la legge dalla propria parte: \u00e8 anche necessario che l'interessato si attivi prontamente per difenderli. \nIl principio espresso dal brocardo (il primato dell\"'iniziativa di parte\" nella tutela dei propri diritti) sta alla base dei sistemi democratico-liberali, ed assume particolare rilievo negli ordinamenti, come quello italiano, che prevedono specifiche decadenze nel corso dell'iter processuale (in specie per quanto riguarda il processo civile)."}
{"id": "1009448", "revid": "767487", "url": "https://it.wikipedia.org/wiki?curid=1009448", "title": "Apocalisse nel deserto", "text": "Apocalisse nel deserto (\"Lektionen in Finsternis\") \u00e8 un film del 1992 diretto da Werner Herzog.\nL'affermato regista tedesco gir\u00f2 nel 1991 un documentario sfruttando le suggestioni date da immagini che gi\u00e0 i telegiornali di tutto il mondo avevano parzialmente trasmesso. Appena terminata la Guerra del Golfo, con la conquista del Kuwait ad opera dell'esercito statunitense, riprese infatti lo scenario apocalittico lasciato dalle truppe irachene che nel ritirarsi dai territori occupati incendiarono centinaia di pozzi di petrolio.\nTrama.\nIntrodotto da una frase attribuita arbitrariamente a Pascal, il film si struttura in tredici brevi capitoli: \"Una capitale\", \"La guerra\", \"Dopo la battaglia\", \"Reperti da camere di tortura\", \"Il Parco Nazionale di Satana\", \"Infanzia\", \"E sal\u00ec un fumo come il fumo di una fornace\", \"Un pellegrinaggio\", \"Sauri in viaggio\", \"Protuberanze\", \"Il prosciugarsi dei pozzi\", \"Vita senza fuoco\", \"Sono cos\u00ec stanco di sospirare; Signore, fa che venga la sera\".\nLe immagini sono commentate da una voce che accompagna con sguardo distaccato i vari capitoli.\nSi passa dalle immagini del deserto, a quelle di distruzione, agli incendi dei pozzi petroliferi e agli sforzi che squadre altamente specializzate devono compiere per cercare di poter spegnere questi. I lavoratori vengono chiamati \"creature\" a testimoniare il distacco dell'osservatore che documenta ci\u00f2 che vede, come se venisse da un altro mondo.\nProduzione.\nL'Iraq di Saddam Hussein invade il Kuwait il 2 agosto 1990. In poco meno di due mesi, gli Stati Uniti di Bush sotto l'egida dell'ONU ricacciano l'armata irachena dal Kuwait, liberandolo, con quella che prender\u00e0 il nome di prima Guerra del Golfo. In segno di ritorsione per\u00f2, gli iracheni durante la ritirata incendiano i pozzi di petrolio del deserto kuwaitiano.\nLe immagini di centinaia pozzi di petrolio incendiati nel deserto fanno il giro del mondo.\nHerzog sent\u00ec l'esigenza di registrare questo fatto storico per poterlo conservare a futura memoria. Il progetto del film si svilupp\u00f2 ancora prima che il regista si recasse sul posto. Werner Herzog contatt\u00f2 una troupe inglese in Kuwait diretta da Paul Berriff e le eccellenti riprese aeree dovute alla perizia del pilota dell'elicottero e alla prontezza del cameraman Simon Werry si conclusero prima del suo arrivo. Oltre che nel '91 Herzog si rec\u00f2 in Kuwait una seconda volta nel '92 per girare le sequenze ravvicinate ai pozzi e svolgere alcune interviste sul posto.\nTra l'altro prefer\u00ec lasciare lo Stato prima di aver terminato le riprese previste, avendo capito che la sua presenza e le sue ricerche stavano cominciando a destare sospetti.\nI geyser di petrolio che si vedono nel documentario, sputano fuoco a trecento piedi nel cielo con una pressione tale da provocare un rumore paragonabile a quattro Jumbo che decollano all'unisono.\nIl film \u00e8 stato coprodotto dall'unica pay tv tedesca, la Premi\u00e8re di Amburgo, in collaborazione con la francese Canal+ e la ITEL.\nLa prima proiezione avvenne al Festival di Berlino il 21 febbraio 1992 mentre il successivo 27 febbraio il film fu trasmesso sul canale tedesco a pagamento Premi\u00e8re.\nColonna sonora.\nL'accompagnamento musicale attinge ad un repertorio di musica classica e comprende:\nAccoglienza.\nCritica.\nA proposito del concetto di \"Verit\u00e0 intensificata\", espresso pi\u00f9 volte dal regista, sono illuminanti alcune sue dichiarazioni rilasciate successivamente: \"\"L'incipit del film ... attribuito a Pascal, in realt\u00e0 \u00e8 inventato. Mi piace fare queste cose, io sono un narratore e non un documentarista tradizionale\" e prosegue: \"Dopo la citazione la voce off afferma \u00abmaestose catene di montagne, nubi, la terra avvolta dalla foschia\u00bb. In realt\u00e0 ho filmato cumuli di polvere e terra formatosi dal passaggio degli autocarri. Queste \"catene di montagne\" erano alte poco pi\u00f9 di qualche centimetro!\"\"\nInoltre, nel finale del film, il gesto dell'uomo che lancia una fiaccola riaccendendo la fiamma su un pozzo petrolifero appena spento con enorme fatica, fa sorgere pi\u00f9 di un interrogativo. L'affanno di quegli uomini intenti a spegnere le fiamme \u00e8 lo stesso che li spinge a riaccenderli, perch\u00e9 non concepiscono lo stare senza? \u00c8 questa una chiave di lettura anche per lo stato delle cose attuali?\nSorge poi il dubbio che quel gesto non potesse essere ripreso senza un preventivo accordo tra il regista e gli stessi protagonisti. La qual cosa sarebbe sufficiente per compromettere definitivamente la classificazione dell'opera come documentario. Oltre a questo va sottolineato che del conflitto bellico all'origine di tutto quanto viene mostrato, non viene fornito alcun riferimento storico, n\u00e9 geografico. Forse perch\u00e9 superfluo, o forse perch\u00e9 uno dei leitmotiv del film \u00e8 l'ambiguit\u00e0, del vedere, dell'ascoltare, della percezione. Astrazione confermata dalla narrazione musicale, totalizzante. Tutti elementi gi\u00e0 presenti nel precedente \"Fata Morgana\" (1971) e ripresentati nel successivo e pi\u00f9 esplicito \"L'ignoto spazio profondo\" (2005).\nIl titolo originale in lingua tedesca \u00e8 il pi\u00f9 allusivo \"Lektionen in Finsternis\", che significa letteralmente \"Lezioni di oscurit\u00e0\".\nDistribuzione.\nIn Italia \u00e8 stato distribuito in DVD dalla Ripley's Home Video (con \"La Soufri\u00e8re\")."}
{"id": "1009450", "revid": "775372", "url": "https://it.wikipedia.org/wiki?curid=1009450", "title": "Sterlina sudanese", "text": "La Sterlina sudanese (in arabo,\n\u062c\u0646\u064a\u0647 \u0633\u0648\u062f\u0627\u0646\u064a) \u00e8 la moneta avente corso legale in Sudan e, momentaneamente, nel Sudan del Sud. La Sterlina sudanese \u00e8 stata utilizzata due volte nella storia del paese, una prima volta durante la dominazione anglo-egiziana del paese fino al 1992, ed una seconda a partire 10 gennaio 2007. Dal 1992 al 2007 la moneta era stata sostituita dal Dinaro sudanese, il cui valore era agganciato a quello del dinaro libico.\nPrima sterlina sudanese (codice ISO SDP).\nLa prima moneta a circolare in Sudan fu la sterlina egiziana, che ebbe corso legale fino al 1956, anno d'introduzione della sterlina sudanese. Il cambio era inizialmente di uno ad uno. La sterlina era divisa in 100 \"piastre\" in arabo \"qirush\", \u0642\u0631\u0648\u0634, al singolare \"qirsh\", \u0642\u0631\u0634, ognuno diviso in 10 \"milim\" \u0645\u0644\u064a\u0645. La sterlina fu rimpiazzata dal dinaro sudanese al tasso di cambio di 1 dinaro per 10 sterline.\nMentre il dinaro veniva usato nel nord del paese, nel sud continuava ad essere usata la sterlina mentre a Rumbek e a Yei veniva usato lo scellino keniota, soprattutto nel campo del trasporti e della ristorazione.\nSeconda sterlina sudanese.\nSecondo il trattato di pace fra il governo della Repubblica del Sudan ed il movimento di liberazione del popolo del Sudan, la banca centrale del Sudan (CBOS) deve emettere una valuta, in grado di sostituire tutte le monete presenti nel paese il prima possibile, il cui design rispecchi le differenze culturali presenti nel paese.\nIl 9 gennaio 2007 \u00e8 stato annunciata l'introduzione della nuova valuta, al tasso di cambio di 1 sterlina = 100 dinars. La nuova sterlina, il cui codice ISO 4217 \u00e8 SDG, \u00e8 divisa in 100 piastre o qirush \u00e8 circoler\u00e0 in 11 tagli: 1, 5, 10, 20 e 50 piastre come moneta, e 1, 2, 5, 10, 20 e 50 sterline come banconote.\nIl tasso d'inflazione \u00e8 stimato essere intorno al 9%."}
{"id": "1009451", "revid": "5456", "url": "https://it.wikipedia.org/wiki?curid=1009451", "title": "Lazslo Czeh", "text": ""}
{"id": "1009456", "revid": "1305772", "url": "https://it.wikipedia.org/wiki?curid=1009456", "title": "Pronto moda", "text": "Il pronto moda \u00e8 una modalit\u00e0 produttiva utilizzata prevalentemente nel settore industriale di abiti confezionati. \u00c8 caratterizzata da tempistiche produttive ridotte, con uscite di prodotto ininterrotte e repentini riassortimenti.\nFasi produttive.\nA queste va inoltre aggiunto il trasporto e la consegna del prodotto direttamente all'interno dei punti commerciali.\nConseguenze sulla produzione.\nIn una tradizionale azienda del settore abbigliamento, tali azioni occupano mediamente un lasso di tempo di circa sei mesi, il cos\u00ec detto time to market, mentre con il pronto moda lo svolgimento di tali fasi \u00e8 ridotta anche a meno di un mese di tempo. \nAffinch\u00e9 tale sistema di lavoro possa funzionare regolarmente occorre naturalmente l'esistenza di un apparato produttivo ottimamente progettato e gestito da un sistema di controllo efficiente e dinamico, che ponga elevata attenzione nella programmazione produttiva.\nIl sistema \"pronto moda\" permette inoltre non solo la progettazione e la produzione di un articolo in tempi ridotti ma anche la successiva ricollocazione in produzione di tali modelli, ottenendo quindi riassortimenti agili e repentini.\nIn Italia.\nA tutt'oggi questa specifica modalit\u00e0 produttiva sta venendo progressivamente adottata da un numero sempre maggiore di produttori di abbigliamento, e non unicamente nella fascia pi\u00f9 bassa di prodotto.\nMilano \u00e8 diventata una delle capitali della moda soprattutto per il rapido affermarsi del pronto moda, realizzato da tutta una serie di laboratori diffusi soprattutto nel cremonese e nel mantovano. Poi un distretto produttivo si \u00e8 venuto a creare nel quartiere di Iolo, nel Comune di Prato, molti o quasi tutti i laboratori gestiti dalla comunit\u00e0 cinese ambientata a Prato.\nIl \"pronto moda\" italiano si inserisce nel solco della moderna evoluzione del fenomeno moda, nato dal passaggio dalla alta moda delle case parigine alla produzione industriale del pr\u00eat-\u00e0-porter, avvenuto tra la fine degli anni '60 e gli anni '70. La democratizzazione della moda che ha avuto come prima conseguenza l'affermarsi del pret-a-porter ha esplicitato ulteriormente le sue potenzialit\u00e0 con il fenomeno del pronto moda, arrivando a fasce sempre pi\u00f9 estese di mercato. \n\u00c8 quindi un fenomeno sempre pi\u00f9 inclusivo; una sorta di \"lingua madre\" attraverso il possesso della quale ognuno \u00e8 in grado di creare ed esprimere qualcosa di s\u00e9 utilizzando l'abbigliamento come strumento espressivo. \nIl pronto moda italiano accoglie in modo unico e speciale la celere e imprevedibile mutevolezza dei fattori sottesi al comportamento di acquisto dei clienti, e che determinano l'accostarsi interessato ad un capo piuttosto che ad un accessorio. Ci\u00f2 fa del pronto moda italiano, nella competizione del fashion system, un fronte irrinunciabile e caratteristico della nostra epoca. Il pronto moda pu\u00f2 essere definito allora una \"declinazione moderna della moda\" in quanto guarda le linee guida stilistiche prevalenti di una stagione, le trasforma e fa s\u00ec che queste tendenze arrivino il pi\u00f9 presto possibile sul mercato a prezzi accessibili.\nConseguenze sul Mercato.\nL'accorciare grandemente i tempi di realizzazione del prodotto pu\u00f2 evitare la necessit\u00e0 di avere una grande quantit\u00e0 di capi a magazzino, con grande dispendio per le strutture e le immobilizzazioni finanziarie. Si evita anche di determinare un invenduto di grandi dimensioni. Nella stessa vi \u00e8 la possibilit\u00e0 di lasciare da realizzare una fase della lavorazione: ad esempio magliette realizzate bianche per essere tinte sulla base delle concrete indicazioni di mercato. Il diffondersi della tecnica dei camerini virtuali permette ai clienti, ancor prima della realizzazione fisica dei capi di vedere in modo realistico l'effetto sulla propria persona e indirettamente per tutta la filiera tessile, su dove indirizzare la propria produzione."}
{"id": "1009457", "revid": "1982", "url": "https://it.wikipedia.org/wiki?curid=1009457", "title": "Nazional-socialismo", "text": ""}
{"id": "1009458", "revid": "767487", "url": "https://it.wikipedia.org/wiki?curid=1009458", "title": "The Go! Team", "text": "The Go! Team \u00e8 un gruppo rock britannico formatosi a Brighton all'inizio degli anni 2000. La band, fondata da Ian Parton, \u00e8 formata da sei elementi fra cui due batteristi e una rapper. La loro musica \u00e8 un mix di campionamenti e strumenti tradizionali, con influenze che vanno dalle colonne sonore di film d'azione al J-pop, sino al funk e all'hip-hop.\nStoria.\nInizialmente il primo nucleo dei Go! Team \u00e8 formato dal solo Ian Parton, che nel 2000 pubblica il suo primo EP \"Get It Togheter\" per la piccola etichetta inglese \"Pickled Egg\". Il suo lavoro viene per\u00f2 notato dalla Memphis Industries, che nel 2002 gli fa firmare il suo primo contratto. Ian in quel periodo era ancora impegnato nel suo vecchio lavoro di documentarista in tv, ma riesce comunque a portare avanti la lavorazione dell'album suonato in gran parte da lui stesso. Nel 2004 viene ingaggiato per fare da supporto al tour svedese dei Franz Ferdinand e a questo punto si vede costretto a mettere insieme una band con cui suonare dal vivo. Attorno a s\u00e9 raccoglie il chitarrista Sam Dook, i batteristi Chi \"Ky\" Fukami Taylor e Kaori Tsuchida, il bassista Jamie Bell e la cantante Ninja MC. Con la stessa formazione il gruppo pubblica nel settembre dello stesso anno il disco d'esordio \"Thunder, Lightning, Strike\".\nIl disco \u00e8 un esempio di meltin-pot musicale, che mischia insieme cori da cheerleader, handclapping, ritmi funk, chitarre alla Sonic Youth e cantato hip hop. L'accoglienza della critica \u00e8 ottima, tanto che il disco viene candidato al Mercury Music Prize del 2005, anno in cui esce anche l'edizione internazionale del disco che per problemi legali \u00e8 stata privata dei campionamenti non autorizzati. Il successo del disco viene aiutato anche dalla scelta di alcuni dei brani del gruppo per spot pubblicitari e jingle radiofonici.\nLa popolarit\u00e0 della band \u00e8 cresciuta ulteriormente dopo la riedizione nel 2006 del singolo \"Ladyflash\" che ha raggiunto la posizione 26 nelle classifiche inglesi. Il 10 settembre 2007 viene pubblicato il secondo album del gruppo, dal titolo \"Proof of Youth\", anticipato dal singolo \"Grip Like a Vice\" che prosegue sulla stessa linea musicale del precedente. Il terzo disco \"Rolling Blackouts\" \u00e8 uscito nel gennaio 2011."}
{"id": "1009459", "revid": "1543377", "url": "https://it.wikipedia.org/wiki?curid=1009459", "title": "Chiesa cattolica nella Penisola Iberica (1800-1850)", "text": "Le lotte dinastiche.\nAbbiamo generalmente una oscillazione fra una Chiesa tipicamente dell'ancien r\u00e9gime (religione di Stato, ricchi patrimoni, pletora ecclesiastica) e un radicale anticlericalismo (ingerenze regaliste, soppressione dei religiosi, incameramento dell'asse ecclesiastico).\nIn Spagna, alla morte di Ferdinando VII nel 1833, sorse una lotta tra i carlisti (sostenitori di don Carlos, fratello del re defunto) e i cristini (sostenitori della figlia Isabella, sotto la reggenza di Maria Cristina).\nLa stessa cosa avviene in Portogallo: lotta tra don Miguel, fratello di Pedro I e la figlia di questo, Maria da Gloria, designata da Pedro stesso.\nQueste lotte dinastiche erano un sintomo della crisi del tradizionale principio legittimista (e della legge salica, che escludeva sorelle e figlie dalla successione al trono). Alla lotta tra legittimisti e liberali si intrecciava anche la questione dell'atteggiamento politico-religioso: favorevoli alla Chiesa i legittimisti, anticlericali radicali i liberali.\nGregorio XVI, con la Sollicitudo Ecclesiarum (5 agosto 1831), dichiara che la Chiesa non ha difficolt\u00e0 ad entrare in rapporti con chi \u00e8 di fatto al potere (distacco dal legittimismo). Tuttavia il papa si mostr\u00f2 cauto nei confronti di Isabella II e Maria da Gloria, favorendo don Carlos e don Miguel, i perdenti (don Miguel, sconfitto, si rifuger\u00e0 a Roma).\nTipico poi della penisola iberica \u00e8 la radicalizzazione dei rapporti fra Stato e Chiesa, un forte anticlericalismo.\nLa Chiesa in Spagna.\nI governi che si succedono in Spagna:"}
{"id": "1009465", "revid": "63716", "url": "https://it.wikipedia.org/wiki?curid=1009465", "title": "Parco Regionale Riviera di Ulisse", "text": ""}
{"id": "1009466", "revid": "834", "url": "https://it.wikipedia.org/wiki?curid=1009466", "title": "Il processo di Norimberga (film)", "text": ""}
{"id": "1009468", "revid": "30610", "url": "https://it.wikipedia.org/wiki?curid=1009468", "title": "Teorie giuridiche dell'interesse", "text": "Le teorie giuridiche dell'interesse rappresentano un movimento filosofico-giuridico d'ispirazione utilitaristica sorto nel secolo XIX che pone a fondamento del fenomeno giuridico l'interesse umano. Le teorie giuridiche dell'interesse s'inscrivono nel novero delle teorie filosofico-giuridiche che considerano il fenomeno giuridico come valore reale ed oggettivo.\nLa giurisprudenza degli scopi di Jhering e la giurisprudenza degli interessi di Heck.\nLa giurisprudenza degli interessi \u00e8 un pensiero filosofico creato da Rudolf von Jhering (1818-1892).\nEgli sostenne che la \"scienza del diritto\" deve ricercare gli interessi (scopi) che costituiscono il principio fondatore del diritto.\nUn importante esponente della giurisprudenza degli interessi fu Philipp Heck (1858-1943) \nEgli sostiene che la scienza del diritto deve occuparsi delle norme di diritto ma anche degli interessi che queste norme cercano di tutelare. Inoltre egli crede che in tutti gli ordinamenti giuridici siano presenti delle lacune che solo l'attivit\u00e0 di individuazione degli interessi dei giudici pu\u00f2 colmare.\nPer la giurisprudenza degli interessi ogni caso giuridico deve essere valutato nella sua estrema peculiarit\u00e0 e pertanto la decisione da assumere per una eventuale controversia deve basarsi sulla ponderazione dei diversi interessi tra le parti.\nInsiste sul necessario asservimento dei giudici alla legge in quanto tale teoria \u00e8 basata su un costruttivismo legalistico e non deduttivistico - concettuale come tipico della pandettistica della scuola storica del diritto diffusa in Germania."}
{"id": "1009469", "revid": "1563111", "url": "https://it.wikipedia.org/wiki?curid=1009469", "title": "Augusto Bianchi Rizzi", "text": "Biografia.\nDopo aver frequentato il Liceo Classico Annibale Mariotti di Perugia, dove viveva quale orfano di sanitario (morto in guerra) nel Collegio O.N.A.O.S.I., esordisce come attore nel 1961 al Piccolo Teatro di Milano in \"Prendeteli con le pinze e martellateli\" di Nuccio Ambrosino e Nanni Svampa, recitando poi in quasi tutti i teatri milanesi e affiancando a tale attivit\u00e0 quella di commediografo, che con il tempo diventer\u00e0 la sua principale attivit\u00e0 artistica.\nDal 1990 Augusto Bianchi Rizzi organizza e ospita un salotto milanese (da lui definito \"piccola area ludico-resistenziale\") che si tiene il gioved\u00ec, nel cui ambito ha creato il Premio del Gioved\u00ec, ora intitolato alla memoria della scrittrice e giornalista Marisa Rusconi, della cui giuria \u00e8 presidente.\nTra le molte creature nate nell'ambito del Gioved\u00ec, anche un corto dedicato al suo decennale, \"Parquet\" diretto da Mara Cantoni.\nOltre all'attivit\u00e0 artistica, esercita la professione di avvocato, specializzato in diritto amministrativo, diritto informatico e diritto dello spettacolo. Nel 1970 ha fondato con Sergio Erede lo studio Erede-Bianchi e successivamente lo studio Erede e Associati, che poi si \u00e8 fuso nello studio Bonelli Erede Pappalardo.\nBianchi ha raccolto parte della sua biografia nel romanzo \"Tre storie quasi d'amore\" (2014)."}
{"id": "1009472", "revid": "36426", "url": "https://it.wikipedia.org/wiki?curid=1009472", "title": "Mitologia ugrica", "text": "La mitologia ungherese include miti, leggende, racconti popolari e fantastici del popolo ungherese. Vasta parte di essi sono andati perduti per cui solo un limitato numero di testi possono essere classificati come miti, nonostante questo la mitologia ungherese \u00e8 stata recuperata con un certo successo negli ultimi cento anni. Le fonti pi\u00f9 importanti per questo lavoro di recupero sono state:\nOrganizzazione in sfere.\nSecondo gli antichi Ungari, il mondo \u00e8 diviso in tre sfere: la prima \u00e8 chiamata Mondo Superiore (\"Fels\u0151 vil\u00e1g\") ed ospita le divinit\u00e0; il secondo \u00e8 quello in cui vivono gli umani (\"K\u00f6z\u00e9ps\u0151 vil\u00e1g\", Mondo di Mezzo) e l'ultimo \u00e8 il Mondo Sotterraneo (\"Als\u00f3 vil\u00e1g\"). Nel centro del Mondo di Mezzo vi \u00e8 un alto albero, chiamato Vil\u00e1gfa (\"Albero del Mondo\") il cui fogliame \u00e8 nel Mondo Superiore, mentre il Mondo di Mezzo \u00e8 sul suo tronco e le radici corrispondono al Mondo Sotterraneo. In alcuni racconti l'albero produce anche frutti, ovvero mele d'oro.\nMondo Superiore.\nLe divinit\u00e0 e le anime nobili vivono nel Mondo Superiore. Gli dei hanno pari dignit\u00e0 anche se la figura pi\u00f9 importante tra essi \u00e8 \"Isten\" (parola che in ungherese significa Dio), che controlla il mondo e modella il destino degli uomini, osserva il nostro mondo dal cielo e a volte avverte gli uomini attraverso la folgore (\"mennyk\u0151\"). \"Isten\" cre\u00f2 il mondo aiutato da \u00d6rd\u00f6g (\"il Diavolo\"). Altre importanti divinit\u00e0 sono l\"'Istenanya\" (Dea madre), \"Had\u00far\" (dio della guerra) e la \"Boldogasszony\". \nI principali corpi celesti ovvero Sole e Luna sono anch'essi collocati nel Mondo Superiore. Il cielo \u00e8 immaginato come una grande tenda sostenuta dall'Albero del Mondo, in cui le stelle sono i buchi sul tessuto.\nMondo di Mezzo.\nIl Mondo di Mezzo \u00e8 condiviso da esseri umani e creature mitologiche, queste ultime spesso soprannaturali. Ci sono spiriti delle foreste e delle acque, che hanno l'ordine di spaventare gli umani ed hanno nomi differenti a seconda del luogo. Vi sono anche personaggi femminili come \"Sell\u0151\" (sirena), che ha la parte superiore umana e la parte inferiore a forma di pesce. Una donna anziana controlla il vento e viene chiamata \"Sz\u00e9lanya\" (Madre del vento). \"S\u00e1rk\u00e1ny\" (drago) \u00e8 una creatura spaventosa che solitamente fa da nemico agli eroi nei racconti. Il \"lid\u00e9rc\" \u00e8 una creatura misteriosa con pi\u00f9 sembianze differenti, mentre i \"man\u00f3k\" (elfi, al singolare \"man\u00f3\") ed i \"t\u00f6rp\u00e9k\" (gnomi, al singolare \"t\u00f6rpe\") sono creature silvane che abitano negli alberi e sottoterra. Gli \"\u00f3ri\u00e1sok\" (giganti, al singolare \"\u00f3ri\u00e1s\") vivono nelle montagne conservando qualit\u00e0 sia positive che negative. Le creature pi\u00f9 amate della mitologia ungherese sono per\u00f2 le \"t\u00fcnd\u00e9rek\" (fate, al singolare \"t\u00fcnd\u00e9r\", che aiutano gli umani ed a volte possono esaudire tre desideri. Il loro opposto sono le streghe.\nMondo Sotterraneo.\nIl Mondo Sotterraneo \u00e8 il luogo dove finiscono le anime malvagie (ivi compresi i fantasmi e le anime di persone morte che furono malvagie in vita) e la casa di \u00d6rd\u00f6g, creatore di tutti i tormenti del genere umano, come ad esempio gli animali fastidiosi: pulci, mosche, ecc.\nReligione.\nLa religione ungherese antica era di tipo sciamanistico. Gli sciamani erano detti \"t\u00e1ltosok\". Si riteneva che la loro anima fosse in grado di viaggiare tra le tre sfere (\"r\u00e9v\u00fcl\u00e9s\"). I \"t\u00e1ltosok\" svolgevano anche la funzione di medici e, considerate le circostanze, la svolgevano con una certa efficacia. Erano selezionati dal fato: le lievi anomalie fisiche che mostravano alla nascita (denti gi\u00e0 spuntati ecc.) erano ritenuti segni di appartenenza a un ordine divino. I due passaggi rituali che contrassegnavano l'ingresso nel ruolo di \"t\u00e1ltos\" erano: \nI \"t\u00e1ltosok\" avevano la capacit\u00e0 di mettersi in contatto con i fantasmi ricorrendo a rituali specifici e alla preghiera. Interpretavano i sogni, mediavano tra esseri umani e spiriti, fungevano da guaritori, rimuovevano maledizioni, sapevano come ritrovare e riportare indietro le anime perdute. Dirigevano i sacrifici animali, decifravano il motivo della rabbia di un antenato defunto.\nDopo la morte, l'anima umana lascia il corpo, che \u00e8 stato sepolto dalla famiglia del defunto sulla riva remota di un fiume, in posizione rivolta a est. Se l'anima, in vita, \u00e8 stata buona, pu\u00f2 ora raggiungere l'Altro Mondo (\"T\u00falvil\u00e1g\"), dove l'attende la pace eterna. Se \u00e8 stata malvagia, dovr\u00e0 soffrire nel Mondo Sotterraneo (\"Als\u00f3 Vil\u00e1g\" o \"Alvil\u00e1g\"), dove vive l'essere demoniaco \u00d6rd\u00f6g in compagnia di molti fantasmi."}
{"id": "1009473", "revid": "916580", "url": "https://it.wikipedia.org/wiki?curid=1009473", "title": "Anax", "text": "Wanax (\u03dd\u03ac\u03bd\u03b1\u03be) e anax (\u1f04\u03bd\u03b1\u03be; tema \"anakt-\") indica in greco antico \"colui che comanda, dominatore, signore, re\".\nIl confronto con l'altro termine impiegato dai Greci per indicare il re, \"basileus\" (\u03b2\u03b1\u03c3\u03b9\u03bb\u03b5\u03cd\u03c2) fa pensare che \"anax\" designasse in origine un'autorit\u00e0 superiore al \"basileus\" stesso, una sorta di \"re supremo\", \"re dei re\".\nIl termine veniva impiegato, soprattutto nell'epica, a proposito di d\u00e8i (soprattutto Zeus e Apollo), ma anche in relazione ad alcuni eroi, come per esempio Agamennone, detto \u1f04\u03bd\u03b1\u03be \u1f00\u03bd\u03b4\u03c1\u1ff6\u03bd \"condottiero d'uomini\", poich\u00e9 si trovava a capo della confederazione argiva che fece capitolare la citt\u00e0 di Troia.\nDiffusione.\nIl termine \"wanax\" \u00e8 presente gi\u00e0 in miceneo con la forma \"wa.na.ka\", mentre \"basileus\" \u00e8 attestato come \"qa.si.re.u\", che sembra indicare un funzionario di rango inferiore nella gerarchia reale; in Omero \"anax\" sembra un titolo arcaico usato per gli eroi e gli dei dei tempi antichi piuttosto che per i sovrani dell'et\u00e0 contemporanea.\nIl termine \"anax\" \u00e8 attribuito, in particolare, ad Agamennone e a Priamo, sovrani che esercitavano il loro potere su altri re locali a loro collegati. Questa possibile gerarchia di un \"anax\" che esercita il suo comando su altri \"basileus\" fa pensare ad una organizzazione politica molto antica risalente probabilmente all'et\u00e0 bronzea della Grecia.\nUn termine derivato da \"anax\", \"anacteron\", assunse poi il significato di palazzo e lo stesso termine \"anax\" si ritrova come epiteto cerimoniale attribuito al sovrano degli dei, Zeus che proprio come i re dell'Iliade esercita il suo potere su gli altri dei a lui subordinati.\nLa teoria di Jean-Pierre Vernant.\nLa figura dell'anax si ritrova nell'opera del filosofo francese Jean-Pierre Vernant: \"Les Origines de la pens\u00e9e grecque\" (Le origini del pensiero greco), pubblicata nel 1962.\nNell'et\u00e0 micenea l'organizzazione sociale faceva riferimento ad una gerarchia al cui vertice era il re come depositario di un potere assoluto esercitato nel palazzo, centro di ricchezza e di potenza militare. Il re, \"wanax\" da cui \"anax\", \u00e8 nello stesso tempo capo politico e supremo sacerdote; egli stabilisce con precisione il tempo dei riti e, sebbene sia assistito da una casta sacerdotale, il suo \u00e8 in effetti un potere esclusivo e carismatico: solo lui \u00e8 personalmente in contatto, attraverso riti misteriosi e segreti, con le divinit\u00e0.\nCon l'invasione dorica tutto questo cambia. Al palazzo comincia a sostituirsi la citt\u00e0 come centro del potere dove prevalgono nuove forze sociali. Anche la religione risente di questo mutamento. Quelli che erano gli dei, segni efficaci, ora diventano semplicemente delle immagini, e i simboli religiosi tendono a diventare semplici rappresentazioni del sacro. Anche nella vita politica nascono santuari segreti e sorge una burocrazia sacrale che custodisce i talismani da cui dipendono i destini della citt\u00e0. Questo spiega perch\u00e9 accanto alla religione pubblica si affianca quella misterica dove ci si rimpossessa dell'elemento del sacro, ritrovando il contatto mistico con la divinit\u00e0 attraverso il segreto. La funzione religiosa non viene pi\u00f9 assegnata dal \"wanax\" (\"anax\"). Con l'iniziazione ai misteri aperti a tutti si incominciano ad affermare i principi dell'egualitarismo della futura democrazia.\nCon i pensatori di Mileto la religione \u00e8 completamente desacralizzata. Essi tentano una nuova visione scientifica del cosmo che risente per\u00f2 ancora degli influssi religiosi. La nuova cosmologia \u00e8 ancora figlia della cosmogonia. Gli elementi naturali, l'arch\u00e8, sostituiscono le divinit\u00e0 ma permane il problema di spiegare come dal caos si sia poi formato l'universo ordinato ed \u00e8 su questo tema che si affanner\u00e0 la filosofia seguente."}
{"id": "1009475", "revid": "287204", "url": "https://it.wikipedia.org/wiki?curid=1009475", "title": "Antipasto", "text": "Lantipasto \u00e8 una portata consumata all'inizio del pasto e che precede i primi piatti. Corrisponde grosso modo all\"hors d'\u0153uvre\" o \"entr\u00e9e\" francesi.\nSi tratta di una preparazione veloce proposta per placare il senso di fame in attesa delle portate principali e quindi probabilisticamente ridurre le porzioni delle stesse.\nCaratteristiche.\nSi distinguono in antipasti freddi e caldi, semplici (cio\u00e8 costituiti da un solo ingrediente di base) e composti (cio\u00e8 costituiti da pi\u00f9 preparazioni assortite). L'antipasto \u00e8 servito in piccole quantit\u00e0 poich\u00e9 il suo compito \u00e8 quello di stuzzicare l'appetito in attesa delle portate principali.\nL'antipasto pu\u00f2 essere a base di pesce, verdura, carne o salumi, questi ultimi spesso presenti nell'antipasto all'italiana. Pu\u00f2 trattarsi quindi di semplici stuzzichini, tartine, insalate ma anche di preparazioni pi\u00f9 complesse.\nStoviglie.\nGli antipasti vengono serviti su piatti da portata o in contenitori specifici: \nAbbinamenti consigliati.\nVini leggeri e dal sapore delicato, si possono preferire vini leggermente pi\u00f9 strutturati in caso di antipasto a base di salumi. Alcuni esempi:"}
{"id": "1009482", "revid": "124822698", "url": "https://it.wikipedia.org/wiki?curid=1009482", "title": "Contorno", "text": "Per contorno s'intende una portata di verdura o ortaggi crudi o cotti, patate, funghi o legumi come fagioli, piselli, lenticchie, ceci, in accompagnamento al secondo piatto di carne, pesce o uova.\nA volte i contorni vengono serviti nello stesso piatto della pietanza che accompagnano, mentre a volte su un piatto a parte, pi\u00f9 piccolo.\nAspetti nutrizionali.\nIn genere il contorno consumato nei pasti principali, specialmente se crudo, risulta ad alto contenuto fibre alimentari, vitamine e sali minerali e si contrappone a un primo pi\u00f9 ricco di carboidrati e a un secondo piatto dove prevalgono le proteine."}
{"id": "1009485", "revid": "767487", "url": "https://it.wikipedia.org/wiki?curid=1009485", "title": "Secodontosaurus", "text": "Il secodontosauro (gen. Secodontosaurus) \u00e8 un tetrapode estinto, appartenente al gruppo dei pelicosauri. I suoi resti sono stati rinvenuti in terreni del Permiano inferiore (circa 290 milioni di anni fa) in Nordamerica. \nUno strano cranio.\nL'aspetto di questo animale richiamava moltissimo quello del suo parente stretto ben pi\u00f9 noto, il dimetrodonte. Tuttavia, nonostante entrambi possedessero la caratteristica \"vela\" dorsale, il secodontosauro differiva dal dimetrodonte per alcune particolarit\u00e0 riguardanti soprattutto il cranio. Al contrario di quella del dimetrodonte, infatti, la testa del secodontosauro era lunga e bassa, e dotata di fauci vagamente simili a quelle dei coccodrilli. Questo adattamento forse si confaceva a una ben determinata strategia di predazione: forse il secodontosauro si nutriva di animali che vivevano in tane, o forse le sue prede erano animali acquatici come i pesci. Sono state rinvenute finora due specie di secodontosauro: \"Secodontosaurus longiramus\" e \"Secodontosaurus obtusidens\"."}
{"id": "1009487", "revid": "2128848", "url": "https://it.wikipedia.org/wiki?curid=1009487", "title": "Odore", "text": "L'odore \u00e8 causato da uno o pi\u00f9 composti chimici volatilizzati anche ad una concentrazione molto bassa, che gli esseri umani o altri animali percepiscono dal senso dell'olfatto. L'odore \u00e8 un'emanazione trasmessa principalmente dall'aria percepita dall'apparato olfattivo dell'uomo e degli animali in generale, e che pu\u00f2 fungere da stimolo, conscio o inconscio, per richiamare ricordi, emozioni, bisogni o necessit\u00e0.\nGli odori possono anche comunemente essere chiamati profumi, con riferimento a odori piacevoli. Cattivo odore e puzza vengono utilizzati specificamente per descrivere l'odore sgradevole. I termini fragranza e aroma sono utilizzati principalmente per l'industria alimentare e cosmetica.\nCausa.\nL'odore \u00e8 causato dalle molecole odoranti dissolte in aria ed \u00e8 quindi un \"senso chimico\" in quanto utilizza, come informatori, le specifiche sostanze chimiche. La vasta gamma degli odori deriva dai vari tipi di residui organici emanati, che entrano in contatto e vengono recepite dal naso. Composti inorganici poco volatili come molti sali non hanno odori, altri come bromo, cloro, Idrogeno solforato, anidride solforosa, ammoniaca, producono invece odori caratteristici.\nModalit\u00e0.\nLa percezione di un odore avviene essenzialmente in due diversi modi, uno strettamente fisiologico, l'altro psicologico.\nIl processo fisiologico \u00e8 attivato dai recettori presenti nel naso, che vengono attivati dalle molecole odoranti dissolte nell'aria. I recettori, stimolati in maniera differente dai differenti tipi di sostanze chimiche, generano stimoli elettrici, che vengono inviati alla specifica regione del cervello umano responsabile del \"sentire l'odore\". Il cervello decodifica il segnale e lo associa, attraverso la memoria, alle varie sostanze conosciute.\nIl processo psicologico \u00e8 attivato invece dalle esperienze, dai ricordi, dalle emozioni che ognuno di noi associa ad un determinato odore. L'esempio del ricordo olfattivo \u00e8 particolarmente significativo: un odore pu\u00f2 spingere il nostro cervello a richiamare immagini del passato, attivando associazioni e stimoli emotivi, in base alla interazione tra la struttura olfattiva e il sistema limbico, che \u00e8 quella zona del cervello da cui passano le nostre emozioni.\nMisura.\nLa misurazione dell'odore \u00e8 essenziale per la regolazione ed il controllo degli odori. Una emissione di odore \u00e8 spesso costituita da una miscela complessa di molti composti odorosi, ma il monitoraggio analitico di singoli composti chimici presenti in tale odore non \u00e8 di solito pratico. Di conseguenza i metodi sensoriali, invece dei metodi strumentali, sono normalmente utilizzati per misurare tale odore.\nI metodi sensoriali sono utilizzati per controllare l'odore sia dalle emissioni di origine che nell'aria ambiente. Queste due circostanze diverse richiedono approcci diversi per la misurazione degli odori. La raccolta di campioni d'odore \u00e8 pi\u00f9 facilmente realizzabile per una sorgente di emissione di un odore piuttosto che nell'aria ambiente.\nMisure sul campo con olfattometri portatili sembrano efficaci, ma l'uso campale non \u00e8 regolamentato in Europa, mentre \u00e8 popolare negli Stati Uniti e in Canada, dove diversi Stati membri fissano dei limiti ai siti recettoriali o lungo il perimetro delle piante che emettono odori, espresso in unit\u00e0 di diluizione a soglia (D/T).\nDiversi aspetti dell'odore possono essere misurati attraverso un certo numero di metodi quantitativi, quali la valutazione della concentrazione o intensit\u00e0 apparente.\nIl primo ingresso in una stanza fornisce il rilevamento pi\u00f9 accurato di odore, prima che l'assuefazione cominci a cambiare la percezione di odori.\nLa sensazione di odore ha quattro propriet\u00e0 relative alla soglia di tolleranza: concentrazione di odore, intensit\u00e0 d'odore, qualit\u00e0 d'odore e tono edonico.\nLa misura obiettiva ed analitica di un odore \u00e8 comunque difficile: la sensibilit\u00e0 ad un odore, ed i ricordi che esso stimola, sono molto personali, e le reazioni a tale odore sono collegate all'et\u00e0, al sesso, allo stato di salute.\nIn molti casi inoltre la sensazione dell'odore non \u00e8 facilmente distinguibile da quella del sapore, essendo ambedue aspetti complementari associati mentalmente ad un cibo, ad una sensazione o in generale ad un materiale o un oggetto. Esistono diverse tecniche per la misura dell'impatto da odori in atmosfera.\nOggi esistono diverse tecnologie che consento di abbattere gli odori o monitorarne la concentrazione in tempo reale (nasi elettronici). L'utilizzo di algoritmi di intelligenza artificiale \u00e8 in grado di migliorare le tecniche di gestione degli odori ambientali.\nDecodifica di un odore.\nPer la maggior parte delle persone, il processo di sentire un odore fornisce poche informazioni riguardo agli ingredienti di una sostanza, ma offre soltanto informazioni relative all'impatto emotivo. Tuttavia, ci sono persone, quali i sommelier o gli esperti di profumi, che sono in grado di distinguere i diversi prodotti chimici nelle miscele complesse semplicemente sentendone l'odore.\nL'odore corporeo.\nL'odore emanato dal corpo rappresenta uno degli elementi principali di attrazione sessuale e, attraverso i feromoni, pu\u00f2 scatenare un desiderio erotico spesso non comprensibile a livello logico.\nPer coprire il proprio odore, \u00e8 pratica sociale quella di utilizzare profumi ed essenze nel tentativo di mascherare le emanazioni pi\u00f9 comuni con il rischio, tuttavia, di produrre degli odori estremamente sgradevoli. \u00c8 consigliabile, quindi, lavarsi con maggiore frequenza evitando di ricorrere all'uso di profumi artificiali."}
{"id": "1009488", "revid": "228587", "url": "https://it.wikipedia.org/wiki?curid=1009488", "title": "Santa Maria della Grazia", "text": ""}
{"id": "1009491", "revid": "1600600", "url": "https://it.wikipedia.org/wiki?curid=1009491", "title": "Sesso (biologia)", "text": "Il sesso (dal latino \"sexum\" ovvero diviso o separato, questo a significare, in senso comune, la separazione e la distinzione), nella biologia, \u00e8 il complesso dei caratteri anatomici, morfologici, fisiologici che determinano e distinguono tra gli organismi a riproduzione sessuale di una stessa specie (animale o vegetale) le femmine dai maschi e viceversa.\n\u00c8 un tratto che determina la funzione riproduttiva di un individuo, maschio o femmina, negli animali e nelle piante che propagano la loro specie attraverso la riproduzione sessuale.\nLa riproduzione sessuale comporta la ricombinazione dei geni mediante meiosi seguita dalla formazione di cellule aploidi specializzate note come gameti. Coppie di gameti si fondono per formare zigoti diploidi che si sviluppano in prole che ereditano una selezione dei tratti di ciascun genitore. Il tipo di gameti prodotti da un organismo ne definisce il sesso. Comunemente nelle piante e negli animali, gli organismi maschili producono gameti pi\u00f9 piccoli (spermatozoi) mentre gli organismi femminili producono gameti pi\u00f9 grandi (ovuli, chiamati anche ovociti).\nIn antropologia e in altre scienze sociali, il termine indica anche il complesso delle attivit\u00e0 sessuali o della sessualit\u00e0.\nNelle specie che utilizzano la riproduzione sessuata dioica o partenogenetica si distingue fra femmine e maschi. La femmina produce solo gameti femminili. Dal punto di vista morfologico la femmina si differenzia per le caratteristiche tali da consentire lo scambio o la deposizione dei gameti. Le parti anatomiche destinate a questo scopo sono chiamate apparato riproduttivo. Convenzionalmente viene indicata con il simbolo , rappresentazione stilizzata della mano della dea Venere che sorregge uno specchio. Il maschio invece fornisce il gamete maschile. Dal punto di vista morfologico il maschio si differenzia per le caratteristiche tali da consentire lo scambio o la deposizione dei gameti. Le parti anatomiche destinate a questo scopo sono chiamate apparato riproduttivo. Convenzionalmente viene rappresentato con il simbolo , rappresentazione stilizzata dello scudo e della lancia del dio romano Marte.\nNon necessariamente ha significato di maschio e femmina. Infatti alcune riproduzioni sono sessuali nel senso di ricongiungimento di corredi genetici separati con gameti di identico tipo (isogamia ad esempio in alcune felci a spore uguali - isosporee), e quindi in tal caso non ha senso definire una parte o l'altra come maschile o femminile. Nella coniugazione dei ciliati, ugualmente, si assiste a fenomeni complessi che in genere portano a definire i diversi organismi coinvolti in termini di polarit\u00e0 piuttosto che suddividendoli nei due generi. Ad ogni modo la specializzazione dei gameti, e di conseguenza la specializzazione degli individui che li recano, \u00e8 risultata vincente nella evoluzione della maggior parte di tutti i metazoi.\nLa riproduzione sessuale, distinguendola da altre forme come la gemmazione, pu\u00f2 essere premiante per il fatto che la separazione in parti e il successivo ricongiungimento del corredo genetico ha favorito enormemente l'evoluzione e lo scambio genetico, aumentando la variabilit\u00e0.\nI caratteri sessuali.\nI caratteri sessuali si distinguono in genitali ed extragenitali, in interni ed esterni.\nLe gonadi (negli animali, ovario, testicolo o ovariotestis) e i gonodotti sono caratteri sessuali primari, mentre altre differenze anatomiche nei due sessi costituiscono i caratteri sessuali secondari. Quando sia possibile distinguere il genere di un individuo anche senza esaminarne le gonadi, si parla di dimorfismo sessuale.\nIn alcuni casi, nello stesso individuo, possono essere presenti caratteristiche sia maschili sia femminili: questo fenomeno viene detto ermafroditismo e si verifica prevalentemente in alcune piante, in molti platelminti ed in alcuni molluschi. In altri organismi, come ad esempio nella cernia, si ha invece l'inversione sessuale, per la quale l'individuo, ad un dato momento, muta di genere. Nei mammiferi solo un numero minoritario di individui sono ermafroditi.\nSi distinguono inoltre caratteri esessuali caratteri somatosessuali: i primi si riferiscono a secrezione di ormoni sessuali dalle gonadi, mentre i secondi dipendono dai geni sessuali.\nCaratteri sessuali secondari.\nI caratteri sessuali secondari iniziano a comparire durante la pubert\u00e0 in seguito alla stimolazione ormonale. Essi compaiono prima nelle femmine, pi\u00f9 tardi nei maschi. Quando la crescita fisica \u00e8 completata, il corpo dell'uomo e della donna presenta diverse differenze.\nLa determinazione.\nLa determinazione del sesso \u00e8 il processo biologico mediante il quale si definisce il sesso di un organismo, cio\u00e8 quella funzione per la quale il nuovo nato assume le caratteristiche di uno dei due sessi. Il sesso di un individuo pu\u00f2 essere determinato dal patrimonio cromosomico degli organismi genitori o da alleli autosomici, cio\u00e8 per ereditariet\u00e0; in alcuni animali, invece, pu\u00f2 esservi influenza di talune condizioni ambientali.\nNei Mammiferi e in altri animali si ha una delle coppie di cromosomi, detta eterosomica, differenziata per i due sessi.\nPer la femmina della specie umana la coppia comprende due cromosomi uguali (XX), nel maschio diseguali (XY). I gameti contengono uno solo di questi cromosomi: l'ovulo un cromosoma X, lo spermatozoo invece un cromosoma X o un cromosoma Y. Per questa ragione il sesso maschile in questi animali viene detto eterogametico, quello femminile omogametico.\nL'ovulo pu\u00f2 essere fecondato da uno spermatozoo recante il cromosoma X o da uno spermatozoo recante il cromosoma Y, ed \u00e8 il cariotipo risultante dalla fecondazione dell'ovulo a stabilire il sesso del nascituro.\nNello zigote si trover\u00e0 una coppia cromosomica XX se il nascituro sar\u00e0 una femmina, oppure una coppia XY se maschio.\nNella femmina dei Mammiferi, negli stadi iniziali dello sviluppo uno dei due cromosomi si inattiva (casualmente) per avere gli stessi livelli fisiologici dei geni espressi nel cromosoma X del maschio (effetto Lyon). Il DNA inattivo del cromosoma X \u00e8 presente sotto forma di eterocromatina.\nNegli uccelli il sesso eterogametico \u00e8 invece quello femminile, con due cromosomi detti Z e W."}
{"id": "1009492", "revid": "279183", "url": "https://it.wikipedia.org/wiki?curid=1009492", "title": "Padre Davide da Bergamo", "text": "Biografia.\nPadre Davide da Bergamo, al secolo Felice Moretti, nasce da Giacomo Antonio e Teresa Bordoni. La famiglia \u00e8 povera e si trasferisce a Bergamo.\nNel 1806 nasce a Bergamo l'istituzione \"Lezioni caritatevoli di musica\" da cui esce Gaetano Donizetti. \u00c8 diretta da Simone Mayr, grande maestro bavarese di nascita, bergamasco di adozione. P. Locatelli ci assicura che Felice Moretti, assieme a Rubini, Donzelli e Donizetti, fu tra gli allievi di Simon Mayr.\nNel 1808 Padre Davide riceve lezioni e studia sotto la direzione del maestro Antonio Gonzales, eccellente interprete di pianoforte, cembalo e organista di Santa Maria Maggiore. Diventa organista a Torre Boldone, Zanica e, prima di entrare in convento, Gandino. Coltiva in quel periodo le amicizie con Rubini, Donzelli e Donizetti. Durante lo studio a Bergamo stringe amicizia con i fratelli Serassi, in particolare Carlo, da cui deriva l'attivit\u00e0' di collaudatore e progettista di organi.\nNel 1818, essendo organista a Gandino, chiede di entrare in convento e nel mese di luglio viene accettato dall'ordine francescano dei Frati minori riformati a Piacenza in Santa Maria di Campagna. Dopo un anno di noviziato il 26 luglio 1819 emette i voti solenni, che lo impegnano per tutta la vita.\nSi applica, in seguito, con intelligenza e impegno agli studi di filosofia, teologia, e riceve l'ordinazione sacerdotale il 24 ottobre 1819 a Pontremoli, diocesi di Massa Carrara. Esercita per oltre trent'anni la vocazione sacerdotale nella Basilica di Santa Maria di Campagna in Piacenza, dove fa costruire dai Serassi un grandioso organo; si dedica con passione alla composizione musicale e viene chiamato da pi\u00f9 parti per collaudare nuovi e restaurati organi e soprattutto per eseguire il suo ormai conosciuto repertorio musicale.\nIl 24 luglio 1863 Padre Davide, da moltissimi anni sofferente di asma, muore nel suo convento attorniato dai confratelli. Al funerale parteciparono molti artisti di quel tempo e una numerosa folla, che tante volte si era commossa al suono della sua musica.\nLa produzione musicale.\nPadre Davide fu valente e apprezzato organista, compositore e collaudatore di organi. Sarebbe troppo lungo l'elenco delle opere da lui composte: Sinfonie, concerti per i vari strumenti dell'Organo, Fantasie, Andanti e Adagi devoti, Pastorali, Suonate Marziali, Versetti e Suonate adatte ai diversi strumenti dell'Organo, Messe, Vespri, Inni Responsori del S. Natale e Settimana Santa.\nPadre Raffaelangelo, nel suo Elogio Funebre, sostiene che furono trovati pi\u00f9 che 2400 \"di cos\u00ec fatti pezzi di musica che molti organisti vorrebbero avere\". Il Padre Superiore del Convento di S. Maria di Campagna nelle sue Memorie lasci\u00f2 scritto: \"Nell'archivio di P. Davide si trovarono meglio di duemila e seicento pezzi musicali: cinquecento dei quali di canto; ed un tal numero, tutto che sterminato, posso senza esagerazione affermare che non comprende la met\u00e0 delle composizioni, ch'egli ebbe scritta nella lunga e laboriosa sua vita\". Si sa, infatti, che P. Davide rimaneva spesso insoddisfatto delle sue composizioni e che, dopo averle eseguite due o tre volte, le distruggeva.\nLa musica di P. Davide fu indubbiamente influenzata dal gesto operistico orchestrale dell'epoca in cui visse. Scriveva musica con impiego di campanelli, piccole campane, trombe e altri strumenti musicali.\nPer stare a un giudizio moderno \"nella sua struttura rimane saldamente collegata con i pi\u00f9 vitali principi della tradizione lombarda dell'epoca d'oro. Questo spiega perch\u00e9, nella migliore produzione, la musica di P. Davide e dei suoi contemporanei, decisamente inopportuna per una destinazione liturgico, riveli per\u00f2 una sostanziale sanit\u00e0 e un vigore che sono ignoti alla produzione posteriore, legata ai decadenti indirizzi dell'organo tardoromantico e ceciliano\". Perci\u00f2 P. Davide \"fu certamente la figura pi\u00f9 nota di quel particolare periodo della musica sacra e organistica italiana, tra la prima e la seconda met\u00e0 del secolo XIX che venne influenzata dal gusto operistico-orchestrale dell'epoca\".\nNon va dimenticata l'opera assidua di collaudatore di organi: una fama che lo faceva richiedere dalle Chiese pi\u00f9 prestigiose, desiderose di ottenere le eccezionali prestazioni del noto compositore. Sappiamo che fu chiamato per il collaudo dell'organo della Chiesa di S. Marco e di S. Angelo a Milano, della Cattedrale di Lodi, della Cattedrale di Casale Monferrato, della Chiesa di S. Domenico e dei Santi Ambrogio e Andrea di Bologna, della Chiesa di S. Alessandro a Parma. Nel 1857 P. Davide si rec\u00f2 a Bergamo a collaudare l'organo di S. Maria Maggiore costruito dalla ditta Bossi-Urbani. In numerose altre Chiese minori fu invitato a prestare la sua opera di competente collaudatore e suonatore."}
{"id": "1009493", "revid": "1543377", "url": "https://it.wikipedia.org/wiki?curid=1009493", "title": "Troika Games", "text": "La Troika Games \u00e8 stata una software house statunitense specializzata nello sviluppo di videogiochi di ruolo, attiva tra il 1998 e il 2005.\nStoria.\nNel 1997 tre membri chiave del team di sviluppo che lavor\u00f2 al videogioco di ruolo \"Fallout\" - Timothy Cain, Leonard Boyarsky e Jason Anderson - lasciarono Interplay Entertainment. Il motivo della loro uscita era legato all'impossibilit\u00e0 di raggiungere un accordo sulla struttura del gruppo che stava cominciando a progettare \"Fallout 2\". Oltre a questa esistevano anche altre cause che portarono i tre a prendere questa decisione, legate alle scelte che l'azienda stava compiendo che, a loro giudizio, l'avrebbero portata alla distruzione.\nCain, Boyarsky ed Anderson fondarono una loro societ\u00e0: il 1\u00ba aprile 1998 nacque Troika Games. Il nome della societ\u00e0 (dal russo \"trojka\": insieme di tre elementi) si riferiva esplicitamente ai tre sviluppatori e la compagnia doveva assomigliare a quella che loro ritenevano la \"vecchia\" Interplay.\nIl primo progetto fu ', gdr ambientato in un mondo in cui magia e rivoluzione industriale si mescolano e si scontrano. Il videogioco fu prodotto dalla Sierra Entertainment e venne pubblicato nel 2001. Troika avrebbe voluto proseguire lungo questa strada con un seguito di \"Arcanum\" ma il produttore non era concorde. A causa di problemi interni a Sierra, non fu trovato l'accordo per proseguire la collaborazione e Troika dovette cercare un nuovo partner.Atari, da poco passata sotto l'egida di Infogrames, produsse \"Il Tempio del Male Elementale\" (2003), ambientato nel mondo di Greyhawk, modulo di Dungeons &amp; Dragons. Il progetto fu guidato dal solo Timothy Cain mentre Boyarsky e Anderson seguivano ' (2004), tratto dal gioco di ruolo cartaceo \"\" e basato sul motore grafico Source; in questo caso il produttore era Activision: Troika infatti non lavor\u00f2 mai con lo stesso produttore per pi\u00f9 di una volta.\nDopo \"Bloodlines\", Troika non fu pi\u00f9 in grado di stringere accordi con alcun produttore e alla fine di febbraio del 2005 cess\u00f2 di esistere.\nCritica.\nI tre videogiochi sviluppati dalla compagnia ebbero una ricezione simile: da una parte ottennero giudizi molto buoni per quello che riguardava le ambientazioni affascinanti e innovative, la ricchezza e la profondit\u00e0 della trama e la caratterizzazione personaggi; dall'altra furono molto criticati per la presenza di numerosi bug. Questo elemento fu decisivo per le sorti della compagnia poich\u00e9 gli imped\u00ec di vendere a sufficienza, rendendola agli occhi dei produttori un investimento poco sicuro. Da parte loro Cain, Boyarsky e Anderson imputano al poco tempo concesso la causa di questi problemi, evidenziando come abbiano dovuto spesso ricorrere ad orari di lavoro superiori alle 40 ore settimanali.\nNel corso del tempo l'intervento di appassionati ha permesso di correggere i problemi che affliggevano i tre giochi attraverso patch non ufficiali e di espanderli attraverso nuove mod.\nProgetti incompiuti.\nPrima della chiusura, Troika Games era al lavoro su un progetto riguardante un videogioco di ruolo caratterizzato da grafica interamente tridimensionale e da una ambientazione post apocalittica, elementi che facevano pensare ad una sorta di erede della saga di Fallout. Nel 2004, quando i lavori erano gi\u00e0 stati interrotti a causa della mancanza di un produttore, alcune immagini vennero pubblicate sui forum \"No Mutants Allowed\" e \"Duck and Cover\". Successivamente venne anche pubblicato un video dimostrativo.\nQuesto ed altri progetti vennero proposti a diversi finanziatori ma senza ottenere alcun risultato. Tra i lavori ipotizzati c'era Dreadlands, un Massively multiplayer online Game ambientato in una ottocentesca e mitologica europa orientale."}
{"id": "1009495", "revid": "36426", "url": "https://it.wikipedia.org/wiki?curid=1009495", "title": "Chiesa cattolica in America Latina (1800-1850)", "text": "Storia.\nCirca l'evoluzione politica dei paesi dell'America Latina bastano questi cenni:\nLa Santa Sede di fronte all'indipendenza americana.\nPio VII.\nIl 30 gennaio 1816 Pio VII pubblic\u00f2 l'enciclica Etsi longissimo, documento chiaramente legittimista, di invito alla pace e all'accettazione della legittima autorit\u00e0, che esprime la mentalit\u00e0 del papa e della curia, che cio\u00e8 le rivoluzioni in America Latina non erano nient'altro che gli ultimi sussulti della rivoluzione francese e dunque destinate a scomparire presto (il documento contiene anche un elogio del papa al re spagnolo per l'atteggiamento avuto negli anni napoleonici).\nMa l'affermarsi in Spagna di governi liberali e anticlericali (1820-1823) e l'evoluzione delle rivolte americane portano ad una cambiamento a Roma, che ritenne di non dover pi\u00f9 tenere in considerazione il punto di vista spagnolo nella ricerca di una soluzione. In risposta al vescovo di Merida (Venezuela), Pio VII non riconosce i nuovi Stati, ma insieme si proclama neutrale (lettera che ebbe eco positiva sulla stampa americana).\nTra il 1823 e il 1825 abbiamo la missione Muzi e Mastai in Cile, su richiesta del governo O'Higgins, missione che per volere di Pio VII non aveva carattere diplomatico. I due arrivarono in Cile quando O'Higgins era stato sostituito dal liberale e regalista Freiras, che aveva iniziato a confiscare i beni dei religiosi ed aveva allontanato il vescovo legittimista di Santiago. Muzi protest\u00f2, ma la sua missione si concluse con un fallimento (anche per la sua mancanza di tatto e di lungimiranza politica). Di positivo resta il fatto che per la prima volta la Santa Sede si rendeva conto di persona della nuova situazione politica.\nLeone XII.\nMa la fine del triennio liberale in Spagna e l'influsso dell'ambasciatore spagnolo a Roma Vargas, portarono il nuovo papa Leone XII (anche su pressione degli ambasciatori di Austria e Russia) a scrivere una nuova enciclica legittimista, Etsi jam diu (24 settembre 1824), che per\u00f2 non ebbe molto influsso in America (anche perch\u00e9 era considerata un falso).\nMa la situazione stava evolvendosi verso un compromesso. Dopo lunghe esitazioni, per influsso decisivo del Cappellari, prefetto di Propaganda Fide, nel 1825 vengono nominati per la prima volta dalla S. Sede, senza mediazione spagnola, alcuni vescovi titolari (non residenziali) in Colombia, e nel 1827 la nomina di vescovi residenziali in Colombia, nominati \"motu proprio\" (ossia senza la presentazione del governo). Motivi: la paura di nascita di chiese pi\u00f9 o meno nazionali, la mediazione del governo francese sulla Spagna, la volont\u00e0 di Bolivar di giungere ad un accordo per avere dalla sua parte il clero.\nMa la politica di Leone XII in America Latina era troppo a zig-zag, per ottenere il consenso delle parti.\nGregorio XVI.\nSolo la salita al soglio pontificio del Cappellari, Gregorio XVI, porter\u00e0 ad una svolta. Poco dopo la sua elezione emana la bolla Sollicitudo Ecclesiarum (5 agosto 1831), in cui distingue tra potere di fatto e potere di diritto. Il potere di diritto \u00e8 quello di origine divina, che nessuno pu\u00f2 cambiare e che si manifesta in un governo fedele alla Chiesa e ai suoi principi. Di fatto per\u00f2, il Papa non pu\u00f2 fare a meno di tener conto della situazione reale (non quella ideale). Ed \u00e8 cos\u00ec che, contro il parere della Spagna, nomina \u201cmotu proprio\u201d vescovi residenziali in tutta l'America Latina, e, pian piano, riconosce tutti i nuovi Stati indipendenti (nel 1835 la Nuova Granada, nel 1836 il Messico, nel 1838 l'Ecuador, nel 1840 il Cile). Ma il ritardo del riconoscimento porter\u00e0 l'opinione pubblica delle classi dirigenti liberali ad essere fortemente ostili alla Chiesa.\nDopo il riconoscimento restava aperto il problema del patronato, che i nuovi governi consideravano una prerogativa ereditata dalla Spagna (cio\u00e8 loro inerente per diritto), mentre la S. Sede considerava al massimo un dono della curia. I governi lo esercitavano di fatto, mentre Roma, dopo averlo negato al Cile nel 1840, fin\u00ec per cedere (distinguendo per\u00f2 il patronato, concetto pi\u00f9 ampio, dalla nomina dei vescovi). Certamente in America Latina persister\u00e0 la stretta unione fra Chiesa e Stato, fino alla separazione ostile (a partire dal 1853 in Colombia).\nCollegamenti esterni.\nDOCUMENTI PONTIFICI:"}
{"id": "1009498", "revid": "834", "url": "https://it.wikipedia.org/wiki?curid=1009498", "title": "Monastero di San Felice in Pavia", "text": ""}
{"id": "1009499", "revid": "104458", "url": "https://it.wikipedia.org/wiki?curid=1009499", "title": "Monastero di San Salvatore di Pavia", "text": ""}
{"id": "1009504", "revid": "1652635", "url": "https://it.wikipedia.org/wiki?curid=1009504", "title": "Apolidia", "text": "L'apolidia (composto di alfa privativo (non) e \"polis\", \"citt\u00e0\" in greco) \u00e8 la condizione dei soggetti privi di qualunque cittadinanza: tali soggetti sono detti \"apolidi\".\nL'ordinamento italiano prevede all'articolo 22 della Costituzione che il cittadino italiano di nascita non possa essere privato della cittadinanza italiana per nessuna ragione politica, ma solo per gravi motivi previsti dal codice penale, ad esempio accettare una cittadinanza, un incarico politico o un ruolo militare in un Paese in formale stato di guerra con la Repubblica Italiana, e solo se il soggetto rifiuta di rinunciarvi quando gli venisse intimato dal governo; il cittadino italiano non per nascita la pu\u00f2 perdere per cause burocratiche.\nIn alcuni Paesi la cittadinanza pu\u00f2 invece essere tolta o negata a coloro che non vengono desiderati dal proprio Governo (ad es. i profughi, cio\u00e8 soggetti che vengono cacciati dal loro Paese per motivi politici e non, i terroristi condannati, i naturalizzati che compiano dei reati gravi, ecc.).\nL'ordinamento italiano pone sullo stesso piano gli apolidi e gli stranieri non comunitari, applicando a entrambi la norma per l'acquisizione della cittadinanza.\nDefinizione.\nSi diventa apolidi:\nLe ragioni possono essere:\nSi diventa apolidi in senso formale solo tramite rinuncia espressa alla propria cittadinanza naturale.\nApolidia per perdita o revoca della cittadinanza italiana.\nUn cittadino italiano pu\u00f2 perdere la cittadinanza e divenire apolide, se non ne possiede altre, in alcuni casi (legge n. 91/1992):\nStoria.\nNel passato, era ammissibile una forma di apolidia di tipo sanzionatorio, derivante dal venir meno della cittadinanza come pena accessoria collegata alla commissione di un illecito penale: l\"'Aquae et igni interdictio\" rientrava in questa ipotesi. Il governo di Vichy emise nel 1940 delle leggi retroattive che consentirono la revisione della naturalizzazione Francese se ottenuta tra il 1927 e il 1940, rendendo apolidi i soggetti interessati da questa legge.\nIn Italia le leggi razziali del 1938 introdussero delle norme di revoca della cittadinanza ai cittadini ebrei e quindi il loro passaggio allo stato di \"apolidi\".\nSi pone spesso il problema internazional-privatistico di quale sia la legge regolatrice dello statuto personale dell'apolide. In assenza di cittadinanza, si adotta il criterio della residenza e, in secondo ordine, del domicilio.\nLa gravit\u00e0 del problema delle persone che si ritrovarono apolidi dopo gli sconvolgimenti delle frontiere a seguito della prima guerra mondiale determin\u00f2 un intervento della Societ\u00e0 delle Nazioni con la concessione del Passaporto Nansen."}
{"id": "1009512", "revid": "834", "url": "https://it.wikipedia.org/wiki?curid=1009512", "title": "Joseph Henry White", "text": ""}
{"id": "1009530", "revid": "348618", "url": "https://it.wikipedia.org/wiki?curid=1009530", "title": "Luigi Battista Baccarini", "text": "Fu un'importante figura dello Stato Pontificio tra la fine del XVI e gli inizi del XVII secolo. Fu uomo dotto e di cultura e appartenne all'Ordine dei frati predicatori. Vest\u00ec l'abito religioso il 23 giugno del 1581 nel Convento degli Angioli di Ferrara ove prese il nome di Battista in luogo di Luigi (convento del quale divenne Priore ed Abate)."}
{"id": "1009531", "revid": "184737", "url": "https://it.wikipedia.org/wiki?curid=1009531", "title": "Bevande", "text": ""}
{"id": "1009534", "revid": "287204", "url": "https://it.wikipedia.org/wiki?curid=1009534", "title": "Prevesa (unit\u00e0 periferica)", "text": "L'unit\u00e0 periferica di Prevesa () \u00e8 una delle quattro unit\u00e0 periferiche in cui \u00e8 divisa la periferia dell'Epiro. Il suo capoluogo \u00e8 la citt\u00e0 omonima.\nConfina a nord con le prefetture della Tesprozia e di Giannina e ad est con quella di Arta.\nPrefettura.\nPrevesa era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Prevesa era suddivisa in otto comuni e una comunit\u00e0."}
{"id": "1009539", "revid": "1502217", "url": "https://it.wikipedia.org/wiki?curid=1009539", "title": "Parco regionale di Gianola e Monte di Scauri", "text": "Il parco regionale di Gianola e Monte di Scauri \u00e8 un'area naturale protetta situata all'estremo sud del Lazio. L'area ha un'estensione complessiva di 309 ettari, compresi 17 ettari di area protetta a mare.\nStoria.\nIl parco fu istituito nel 1987 con legge della regione Lazio n. 15 come \"parco Suburbano di Gianola e Monte di Scauri\", nei Comuni di Formia e Minturno. Dal 2003 (L.R. 2/2003) fa parte del pi\u00f9 ampio parco regionale Riviera di Ulisse, che comprende anche il parco Urbano di Monte Orlando a Gaeta, e il monumento naturale Promontorio Villa di Tiberio e Costa Torre Capovento di punta Cetarola, a Sperlonga.\nFlora.\nIl parco ospita diverse specie di alberi come la quercia da sughero, il leccio, la roverella e il lentisco.\nTra le specie di piante si trovano ginestre, cisti, eriche, gladioli e altre piante della folta macchia mediterranea.\nFauna.\nLa fauna ha un ciclo vitale regolare. Il parco ospita diverse specie di serpenti, ramarri, uccelli e farfalle. Nel 2009 si \u00e8 verificata la prima nidificazione dell'assiolo nel parco."}
{"id": "1009542", "revid": "741864", "url": "https://it.wikipedia.org/wiki?curid=1009542", "title": "Chiesa cattolica in Polonia e Russia (1800-1850)", "text": "La Polonia, dopo il Congresso di Vienna, era di fatto sparita dalla carta geografica, suddivisa tra Russia, Prussia ed Austria, con la sola eccezione della citt\u00e0 libera di Cracovia. L'insurrezione polacca del 1830, salutata con successo e sostenuta da tutta l'Europa liberale, venne repressa duramente dallo zar Nicola I.\nAffrontiamo alcuni problemi storiografici legati all'atteggiamento della Chiesa:\nGregorio XVI e la condanna dell'insurrezione polacca.\nGi\u00e0 con la \"puppo poppatis\" (strappata al papa dall'ambasciatore russo a Roma, Gagarin), Gregorio XVI aveva messo in guardia i polacchi dal non lasciarsi trascinare dalla rivoluzione liberale, considerata come qualcosa di orrendo e di non cristiano e di ispirazione massonica.\nCon la \"Cum Primum\" (1832), il papa condanna nettamente la rivoluzione polacca, perch\u00e9 l'obbedienza alla autorit\u00e0 costituita da Dio \u00e8 un precetto assoluto, che non si pu\u00f2 violare se non quando l'autorit\u00e0 comanda cose vietate da Dio. Tre le cause fondamentali che hanno portato Gregorio XVI alla pubblicazione della \"Cum Primum\", possiamo citare: \nNon bisogna dimenticare le pressioni di Metternich e di Gagarin (l'Ambasciatore russo arriva addirittura a correggere la prima stesura della \"Cum primum\").\nConseguenza: allontanamento dalla S. Sede dell'opinione pubblica intellettuale-liberale di simpatie massoniche.\nCerto il papa sperava di ottenere qualche concessione per i cattolici. Infatti assieme alla \"Cum primum\" scrisse allo zar un lungo promemoria con forti lamenti sulla situazione della Chiesa in Polonia. Ma Nicola I non tenne in alcun conto questa lettera (tenuta per lo pi\u00f9 nascosta). Anzi, nello stesso anno 1832 eman\u00f2 una lunga serie di leggi ostili alla Chiesa cattolica: chiusura di 200 monasteri, apostasie coatte, divieto di proselitismo, di passaggio dalla Chiesa ortodossa a quella cattolica, ecc.\nSul fatto se il papa si sia pentito delle sue decisioni, come affermano alcuni storici (Fliche-Martin, Leflon), \u00e8 cosa tutta da provare ancora.\nGregorio XVI e la difesa dei Polacchi.\nNel febbraio 1839, col sinodo di Polotsk (vicino ai confini lituani), molti vescovi ucraini cattolici (ma di rito orientale) decidono di unirsi alla Chiesa russa. Accusano la S. Sede di non aver difeso i cattolici di rito orientale dai cattolici di rito latino, modificando anche la liturgia propria. Solo la protezione dello zar avrebbe salvato la chiesa ucraina. \u00c8 ovvia la politica zarista di russificare i popoli a lei sottomessa, cominciando dal piano religioso.\nDi fronte a questo chiaro tentativo di assimilare i cattolici al rito slavo, Gregorio XVI reag\u00ec prontamente e protest\u00f2 pubblicamente e solennemente due volte: nelle allocuzioni dei concistori del novembre 1839 (\"Multa quidem\") e del luglio 1842. Specialmente quest'ultima (\"Haerentum diu\"), corredata da documenti probanti, suscit\u00f2 una forte impressione in Europa: il papa si mostra preoccupato per i cattolici presenti nell'impero russo e smentisce le voci secondo cui avrebbe trascurato di difenderli.\nLo zar, dopo una prima reazione negativa, cap\u00ec l'inopportunit\u00e0 politica di aggravare la sua situazione in Europa, e cerc\u00f2 vari contatti con Roma, fino all'incontro con il Papa stesso, a Roma, nel dicembre 1845: i colloqui ebbero risultati modesti, ma rappresentarono il primo passo per l'avvio di un concordato, altrettanto modesto, concluso sotto Pio IX nell'agosto 1847 (abolito dalla Russia nel 1866).\nL'atteggiamento del clero russo e polacco.\n\u00c8 innegabile invece in molti cattolici polacchi la tendenza (seppure inconscia) a confondere religione e politica, a strumentalizzare la religione per fini politici. Lo stesso romanzo molto in voga in quel tempo, \"Il pellegrino polacco\" di Adam Mickiewicz, vede nella sorte della Polonia la medesima del Cristo: morire subendo il martirio (immagine per dire la scomparsa della Polonia dopo il Congresso di Vienna), per risorgere come guida nella giustizia, nell'amore, nella pace. Questo linguaggio messianico provocher\u00e0 le diffidenze della curia romana.\n\u00c8 anche vero che non si pu\u00f2 fare di tutta l'erba un fascio: non mancarono infatti autentici martiri della fede (come, per es., il vescovo di Janov, Marcel Gutkowski).\nCollegamenti esterni.\nDocumenti pontifici:"}
{"id": "1009545", "revid": "205197", "url": "https://it.wikipedia.org/wiki?curid=1009545", "title": "Prefettura di Arta", "text": ""}
{"id": "1009549", "revid": "103483", "url": "https://it.wikipedia.org/wiki?curid=1009549", "title": "Sandisk", "text": ""}
{"id": "1009553", "revid": "2058660", "url": "https://it.wikipedia.org/wiki?curid=1009553", "title": "Pietro Manelfi", "text": "La sua notoriet\u00e0 \u00e8 dovuta unicamente all'aver denunciato all'Inquisizione i suoi compagni di fede, dopo la sua riconversione al cattolicesimo, provocando cos\u00ec la completa repressione del movimento anabattista italiano.\nBiografia.\nPietro Manelfi si present\u00f2 il 31 ottobre 1551 davanti all'inquisitore bolognese Leandro de Albertis, dichiarando di essere stato \u00abnell'eresia luterana e nella perfidia anabattista\u00bb e, ora \u00abtoccato dallo Spirito Santo\u00bb, intendeva \u00abrientrare nel grembo di Santa Romana Chiesa\u00bb. A questo scopo, per liberare la propria coscienza, intendeva rivelare i nomi di tutti i luterani, anabattisti ed eretici di qualunque corrente, con i quali era stato in contatto o di cui aveva avuto notizia. Data l'importanza delle rivelazioni che il Manelfi si apprestava a rendere, fu trasferito a Roma e qui interrogato, a partire dal 12 novembre, dal Sant'Uffizio.\nSecondo le sue dichiarazioni, nel 1540 il cappuccino Gerolamo Spinazzola, chiamato a predicare nelle chiese della diocesi di Senigallia, gli aveva manifestato il suo luteranesimo e successivamente gli fece conoscere ad Ancona lo stesso Generale dell'Ordine cappuccino, Bernardino Ochino, che gli diede da leggere libri luterani, come le \"Annotationes in evangelium Matthaei\" di Melantone, il \"Commentarius in epistolam Pauli ad Galatas\" e il \"Contra papatum romanum a diabolo inventum\" di Lutero (ma quest'ultima opera fu edita soltanto nel 1545 in Germania e l'Ochino aveva abbandonato l'Italia fin dal 1542).\nFu verso il 1543 che il Manelfi ader\u00ec decisamente al luteranesimo, frequentando i circoli segreti protestanti di molte citt\u00e0: verso il 1548 conobbe a Firenze l'anabattista veneto Tiziano, del quale non \u00e8 noto il cognome, che egli considera il principale diffusore in Italia dell'anabattismo, il quale successivamente lo ribattezz\u00f2 a Ferrara.\nI princ\u00ecpi anabattisti.\nI principi in nome dei quali fu battezzato sono riportati nel suo \"constituto\" - l'interrogatorio - del 12 novembre 1551:\n\u00abNon essere lecito secondo l'evangelio battezzare i fanciulli se prima non credono\nGli magistrati non poter esser christiani\nGli sacramenti non conferire grazia alchuna, ma essere segni esteriori\nNon tenere nella chiesa altro che scrittura sacra\nNon tenere oppenione alchuna de' dottori\nTenere la Chiesa Romana diabolica et antechristiana\nQuelli che sono battezzati non essere christiani, ma bisogna rebattezzarli\u00bb.\nIl Manelfi sottoline\u00f2 che quei principi erano \u00abopenioni antique\u00bb non essendo \u00abancora tra tali anabattisti concluso contra la divinit\u00e0 di Christo et altri articoli novi determinati et conclusi nel concilio che fu fatto in Venetia\u00bb. Questa riunione si sarebbe tenuta a partire dal settembre 1550 per decidere sulle diverse opinioni tenuti circa la divinit\u00e0 di Cristo, in base all'interpretazione da dare al passo biblico (\"Deuteronomio\", 18, 18) \u00abIo susciter\u00f2 un profeta fra i tuoi fratelli e porr\u00f2 le mie parole sulla sua bocca\u00bb.\nIl concilio veneziano, a cui presero parte sessanta convenuti, dur\u00f2 quaranta giorni: fra di essi il Manelfi cita Francesco Negri, giunto da Chiavenna e Celio Secondo Curione, venuto da Basilea. A dire del Manelfi, le conclusioni del concilio portarono alla stesura di dieci principi:\n\u00ab1. Christo non essere Dio ma huomo concetto del seme di Ioseph et di Maria, ma ripieno di tutte le virt\u00f9 di Dio\n2. Maria havere havuto altri figliuoli et figliuole dopo Christo, provando per pi\u00f9 lochi della scrittura Christo havere havuto fratelli e sorelle\n3. Non essere creatura angelica creata da Dio, et dove la scrittura parla di angeli, esse ministri, cio\u00e8 huomini mandati da Dio a quell'effetto che dimostra la scrittura\n4. Non essere altro diabolo che la prudentia humana, et cos\u00ec quel serpente quale dice Mois\u00e8 haver sedutto Eva, non essere altro che la prudentia humana, perch\u00e9 non ritrovamo nelle scritture niuna cosa creata da Dio esserle nemica se non la prudentia humana, come dice Paolo \"Alli Romani\"\n5. Gli impii nel d\u00ec del giuditio non risuscitare, ma solo gli eletti, de' quali \u00e8 stato capo Christo\n6. Non ci essere altro inferno che il sepolcro\n7. Gli eletti quando moreno dormire nel Signore, et non andare altrimenti le anime loro a fruire cosa alchuna fin al d\u00ec del giuditio, quando saranno risuscitate; l'anime dell'imii perire insieme al corpo, come fanno tutti gli altri animali\n8. Il seme humano havere da Dio forza di produrre la carne et lo spirito\n9. Gli eletti essere giustificati per la divina misericordia et charit\u00e0 di Dio senza nessuna opera visibile, intendendo senza la morte, il sangue et gli meriti di Christo\n10. Christo essere morto alla dimostrazione della giustizia di Dio, et giustitia intendevamo il cumulo di tutta la bont\u00e0 et misericordia di Dio et delle sue promissioni\u00bb.\nIl Manelfi sostiene che nella riunione si stabil\u00ec di non considerare canonici il primo e il secondo capitolo del Vangelo di Matteo e i primi tre capitoli di Luca, che a loro avviso sarebbero stati aggiunti da san Girolamo allo scopo di affermare la nascita di Cristo dallo Spirito Santo. I nuovi principi - attestanti la negazione della Trinit\u00e0 e del valore salvifico del sacrificio di Cristo, oltre alla mortalit\u00e0 dell'anima, a parte quella degli eletti - furono diffusi in tutti circoli anabattisti italiani, venendo, secondo il Manelfi, accettati ovunque, tranne che dalla comunit\u00e0 di Cittadella. Anche Manelfi propagand\u00f2 la dottrina cos\u00ec formulata, in compagnia del confratello Lorenzo Nicoluzzo, in Toscana e in Romagna: nel settembre 1551, a Ravenna, egli avrebbe avuto un improvviso pentimento; restituito il denaro affidatogli dalla comunit\u00e0, avrebbe preso la strada di Bologna per confessare i suoi trascorsi eretici all'Inquisizione. In realt\u00e0, gli anabattisti arrestati a causa della sua delazione mostrarono di ignorare perfino il suo ritorno nella Chiesa cattolica e lo accusarono di aver derubato il suo compagno.\nEssendo emersa una particolare diffusione dell'anabattismo nel Veneto, il Sant'Uffizio mand\u00f2 il maestro del Sacro Palazzo, il domenicano inquisitore Girolamo Muzzarelli, a Venezia, perch\u00e9 desse al Senato veneziano le copie dei constituti. La lettera di accompagnamento affermava che \u00abper tutta Italia \u00e8 scoperta dalla gran bont\u00e0 del signor Dio una moltitudine d'anabattisti, i quali hanno congiurato contra li magistrati, contra la fede et contra Christo nostro redentore [...] tengono nemici d'Iddio tutti i magistrati christiani et vogliono che niuno christiano possa essere imperatore, re, duca o esercitare magistrato alcuno, et li populi essere obbligati a obedirli [...] particolarmente nell'anno 1550 nel mese di settembre congregorno uno concilio secretamente in Venetia di Germani, Grissoni et Italiani sin al numero di cinquanta o sessanta, et erano solo dua per giesa cio\u00e8 per congregazione [...]\u00bb.\nRicevuta l'informazione, il Consiglio dei Dieci di Venezia organizz\u00f2 la repressione il 18 dicembre 1551: furono arrestati una ventina di anabattisti, figure tuttavia di secondo piano, che preferirono abiurare per salvare la vita, mentre i capi del movimento, come il Tiziano, ebbero il tempo di fuggire.\nL'attendibilit\u00e0 del Manelfi.\nL'anabattismo italiano non era un movimento omogeneo; in esso si ritrovano antitrinitari, umanitari, razionalisti, valdesiani, mistici, insieme con esigenze di rinnovamento sociale avanzate da appartenenti a ceti popolari. Le confessioni del Manelfi, che sono del resto parzialmente pervenute, non solo non permettono di cogliere le diverse correnti operanti nel movimento complessivo, ma pongono anche problemi di attendibilit\u00e0.\nDal confronto fra le sue dichiarazioni e quelle rilasciate dagli anabattisti successivamente arrestati dall'Inquisizione, risulta non solo che il convegno di Venezia sarebbe durato solo pochi giorni, ma che il Manelfi non vi avrebbe nemmeno partecipato, essendo entrato a far parte della setta anabattista diversi mesi dopo quel concilio. In esso non fu presa alcuna decisione in merito alla divinit\u00e0 di Cristo del quale si ammetteva generalmente la natura umana e la sua reale nascita da Maria e Giuseppe - ma il Tiziano avrebbe invece contrastato quest'opinione, mantenendo al proposito una convinzione ortodossa - ma non fu presa una netta decisione sulla natura divina, n\u00e9 in particolare sarebbero mai stati stilati i dieci articoli menzionati dal Manelfi.\nIn ogni caso, dopo la confessione, l'Inquisizione assegn\u00f2 al Manelfi una pensione e di lui si perse ogni traccia."}
{"id": "1009560", "revid": "7336", "url": "https://it.wikipedia.org/wiki?curid=1009560", "title": "Soluzione salina", "text": ""}
{"id": "1009562", "revid": "114385", "url": "https://it.wikipedia.org/wiki?curid=1009562", "title": "Non Mollare", "text": "Non Mollare fu un periodico clandestino antifascista - il primo in Italia - stampato senza cadenza fissa (\"Esce quando pu\u00f2\") a Firenze tra il gennaio e l'ottobre del 1925. Cess\u00f2 le pubblicazioni dopo 22 numeri. Con lo stesso nome riprese le pubblicazioni come rivista dal 1945 al 1961.\nA partire dal gennaio 1925, un gruppo d'intellettuali salveminiani \u2013 Nello Traquandi, Tommaso Ramorino, Carlo e Nello Rosselli, Ernesto Rossi e lo stesso Salvemini \u2013 dopo l'esperienza fiorentina del \"Circolo della cultura\", destinata ad essere bruscamente interrotta da una violenta incursione delle camicie nere nella sede del circolo in Borgo Santi Apostoli, e quella ancor pi\u00f9 rischiosa di \"Italia libera\", decise di dare vita ad un \u00abfoglio clandestino di battaglia\u00bb.\nStoria.\nIl titolo, come ricorda Gaetano Salvemini richiamandosi ad un racconto di Ernesto Rossi, venne suggerito da Nello Rosselli.\nTraquandi e Rossi avevano il compito di reperire notizie riservate sulle tipografie, osservando le rigorose regole della clandestinit\u00e0.\nGli scopi del \"Non Mollare\", nelle intenzioni dei suoi fondatori, non erano tanto quelle di costituire un quotidiano di informazione, ma soprattutto quelle di disobbedire alle proibizioni impartite dal governo fascista, esercitando il diritto a promuovere il \"libero pensiero\".\nRegolarmente venivano stampate due o tremila copie, grazie al contributo volontario dei lettori e nel torno di poco tempo il giornale clandestino inizi\u00f2 a circolare rapidamente. Il numero 5, del febbraio 1925, tir\u00f2 25\u00a0000 copie grazie alla pubblicazione del memoriale di Filippo Filippelli , in cui Mussolini venne chiamato in causa come mandante dell'assassinio di Giacomo Matteotti.\nNell'aprile del 1925 i fascisti trovarono alcuni pacchetti del giornale nello studio di tre avvocati fiorentini. In maggio la denuncia di un tipografo provoc\u00f2 la repressione e la dispersione della maggior parte dei redattori del foglio.\nEsiti della repressione fascista.\nDino Vannucci riusc\u00ec a fuggire in Brasile. Salvemini fu arrestato l'8 giugno 1925 a Roma e denunciato per \u00ab\"vilipendio del governo\"\u00bb. Messo in libert\u00e0 provvisoria a luglio, in attesa del processo, pass\u00f2 la notte a Firenze, in casa dei Rosselli, che non erano ancora fra i sospettati, per evitare le minacce dei fascisti. Gli squadristi per\u00f2, venuti a conoscenza del fatto, il giorno dopo devastarono l'abitazione dei Rosselli. Successivamente, dopo esser stato processato insieme a Ernesto Rossi, Salvemini pot\u00e9 godere di un'amnistia e, in agosto, si rifugi\u00f2 clandestinamente in Francia.\nRossi fu arrestato il 30 ottobre 1930. Gli furono inflitti venti anni di carcere dal Tribunale Speciale, dei quali nove scontati nelle \"patrie galere\" e quattro al confino nell'isola di Ventotene. Nell'isola tirrenica, con Altiero Spinelli ed Eugenio Colorni si fece portatore delle idee federaliste europee che nel 1941 furono raccolte nel Manifesto di Ventotene.\nPiero Calamandrei, per mantenere la cattedra universitaria, nel 1931 giur\u00f2 fedelt\u00e0 al regime fascista. Firm\u00f2 perch\u00e9 considerava l'insegnamento \"il suo posto di combattimento\", ma quella sottomissione gli coster\u00e0 \"l'animo straziato\".\nNello Traquandi fu condannato dal Tribunale speciale per la difesa dello Stato nel 1930. Nel 1934 e 1939 fu condannato al confino politico che scont\u00f2 a Lipari, Ponza e Ventotene. \nRosselli fu aggredito a Genova mentre si recava all'Universit\u00e0 e poi disturbato durante la sua lezione, con la richiesta del suo allontanamento. A questo punto, prefer\u00ec dimettersi. Il 27 marzo 1926, a Milano, insieme a Pietro Nenni fond\u00f2 la rivista \u00ab\"Il Quarto Stato\"\u00bb. Alla fine del 1926 fu arrestato, insieme a Ferruccio Parri, per aver fatto espatriare Filippo Turati a Calvi in Corsica, con un motoscafo partito da Savona. Venne detenuto nelle carceri di Como fino al maggio del 1927 e poi inviato al confino di Lipari in attesa del processo. Infine evase e fugg\u00ec in Francia, insieme a Francesco Fausto Nitti ed Emilio Lussu (29 luglio 1929).\nNel dopoguerra.\nLe edizioni di \u00abNon Mollare\u00bb ripresero tra il 1945 e il 1961 come organo del Partito d'Azione di Firenze, sul quale scrisse tra gli altri Giorgio Spini."}
{"id": "1009563", "revid": "287204", "url": "https://it.wikipedia.org/wiki?curid=1009563", "title": "Rosenaustadion", "text": "Il Rosenaustadion \u00e8 il secondo stadio pi\u00f9 grande di Augusta, in Germania dopo la || WWK Arena || \nIl Rosenaustadion fu inaugurato il 16 settembre 1951, e fino al 2009 ha ospitato tutte le gare di casa dell'FCA Augsburg fino all'apertura del nuovo stadio.\nOggi il Rosenaustadion ospita partite di calcio e atletica leggera ed \u00e8 sede degli incontri casalinghi della Seconda formazione dell'FC Augusta. \nHa una capienza di 28.000 spettatori."}
{"id": "1009564", "revid": "287204", "url": "https://it.wikipedia.org/wiki?curid=1009564", "title": "Troops of Tomorrow", "text": "Troops of Tomorrow \u00e8 il secondo album del gruppo punk rock, The Exploited, pubblicato il 15 maggio 1982 da Secret Records. L'album \u00e8 arrivato alla posizione 17 nelle charts britanniche.\nTracce.\nTutte le tracce sono state scritte dai The Exploited tranne \"Troops of Tomorrow\" dai The Vibrators"}
{"id": "1009565", "revid": "363629", "url": "https://it.wikipedia.org/wiki?curid=1009565", "title": "Soluzione isotonica", "text": ""}
{"id": "1009567", "revid": "767487", "url": "https://it.wikipedia.org/wiki?curid=1009567", "title": "La teoria del volo", "text": "La teoria del volo (\"The Theory of Flight\") \u00e8 un film del 1998 diretto da Paul Greengrass, tratto da un libro autobiografico di Jane Hatchard.\nIl film \u00e8 uscito in Italia il 18 giugno 1999.\nTrama.\nRichard \u00e8 un artista fallito con la mania del volo. Il suo sogno \u00e8 quello di far volare un biplano, cos\u00ec tenta il lancio dal tetto della banca in cui lavora la fidanzata Julia che, per questo ennesimo gesto di follia, decide di lasciarlo.\nIl gesto costa a Richard anche una condanna a 120 ore di volontariato che sconter\u00e0 in Galles assistendo Jane affetta da una forma incurabile di degenerazione muscolare che la costringe su una sedia a rotelle. Comincia cos\u00ec una convivenza forzata all'insegna di gallerie d'arte, musei e corse sulle giostre.\nCon il consolidarsi del loro rapporto e con l'aiuto di una sorta di macchina da scrivere sonora, Jane confessa a Richard il suo pi\u00f9 grande desiderio: perdere la verginit\u00e0 prima di morire.\nFra molti dubbi e incertezze, Richard decide di aiutare la ragazza a realizzare il suo sogno e tenta di contattare un gigol\u00f2. Ben presto per\u00f2 entrambi si rendono conto di non poter proseguire lungo questo sentiero ed infine \u00e8 lo stesso Richard a realizzare il desiderio di Jane.\nLui stesso, d'altro canto, riesce a realizzare il proprio sogno facendo decollare il biplano insieme a Jane in un volo emozionante e breve quanto la vita di lei.\nColonna Sonora.\nThe Theory Of Flight: Music From The Original Soundtrack contiene sia musica originale, composta per il film da Rolfe Kent, sia altri brani musicali utilizzati nel film. La lista completa delle tracce prevede i seguenti pezzi:"}
{"id": "1009568", "revid": "1982", "url": "https://it.wikipedia.org/wiki?curid=1009568", "title": "Contorni", "text": ""}
{"id": "1009571", "revid": "767487", "url": "https://it.wikipedia.org/wiki?curid=1009571", "title": "Extended Versions (Britny Fox)", "text": "Extended Versions \u00e8 un live album dei Britny Fox uscito il 28 novembre 2006 per l'Etichetta discografica Sony Records."}
{"id": "1009575", "revid": "1982", "url": "https://it.wikipedia.org/wiki?curid=1009575", "title": "Antipasti", "text": ""}
{"id": "1009576", "revid": "729019", "url": "https://it.wikipedia.org/wiki?curid=1009576", "title": "Boeing-Sikorsky RAH-66 Comanche", "text": "Il Boeing-Sikorsky RAH-66 Comanche era un programma statunitense di elicottero da ricognizione e attacco per l'esercito con caratteristiche stealth. Il programma \u00e8 stato cancellato nel 2004 per problemi di bilancio, e sostituito dallo sviluppo di un elicottero leggero, il Bell ARH-70, derivato dal Bell 407: \nTecnica.\nLa progettazione del Boeing-Sikorsky RAH-66 Comanche inizi\u00f2 a Stratford, Connecticut il 25 maggio 1994. Il primo volo del prototipo \u00e8 stato effettuato il 4 gennaio 1996.\nCon il largo uso di materiali radar-assorbenti, il Comanche \u00e8 stato il primo elicottero concepito con capacit\u00e0 stealth, cio\u00e8 di bassa osservabilit\u00e0 radar. Molte delle tecniche sono state condivise con quelle usate nell'F-117 e nell'F-22, come le armi portate in una stiva interna ed il carrello d'atterraggio retrattile, insieme alla cura per la disposizione delle superfici in modo da riflettere il meno possibile le onde radar. Anche il rotore di coda \u00e8 inserito nel Fenestron, introdotto dalla francese A\u00e9rospatiale nei suoi modelli Gazelle e Dauphin per ridurre la segnatura radar.\nL'armamento era composto da un cannone XM301 da 20 millimetri, missili Hellfire anticarro, missili aria-aria Stinger e razzi Hydra aria-terra.\nLa torretta del cannone \u00e8 montata sotto la chiglia dell'aeromobile nella parte anteriore ed \u00e8 stata progettata per ruotare da 45 \u00b0 a -15 \u00b0 in elevazione e su un arco orizzontale di \u00b1 120\u00b0.\nNel ruolo di ricognizione, il Comanche prevedeva sensori passivi e una suite completamente integrata di dispositivi di informazione e di comunicazione. I sensori a infrarossi (IR) dovevano avere il doppio della portata dei concorrenti. I comandi di volo \"fly-by-wire\" erano assistiti da un autopilota in grado di ridurre il carico di lavoro del pilota, consentendogli di concentrarsi sulle minacce o sulle manovre di scampo.\nIl Comanche ha il profilo radar pi\u00f9 basso osservabile. Le batterie di missili potevano essere riposte completamente a scomparsa all'interno della fusoliera per dare un minore profilo radar e il cannone poteva essere ruotato verso poppa e riposto all'interno di un vano carenato dietro la torretta quando non in uso.\nL'elicottero diffondeva solo met\u00e0 del rumore degli elicotteri contemporanei. Il rumore risultava minore grazie all'uso di cinque pale per il rotore principale.\nEra caratterizzato da un compartimento per l'equipaggio sigillato per la protezione in caso di attacco con aggressivi chimici o biologici, una cellula altamente resistente contro gli impatti dei proiettili dell'antiaerea e inoltre la cabina era protetta contro tutte le interferenze elettromagnetiche.\nI gas di scarico dei motori venivano raffreddati al momento della fuoriuscita, per ridurre la minaccia causata dai missili a ricerca termica.\nIl cockpit era simile a quello dei contemporanei caccia stealth, completamente digitale e dotato di HUD (Head-Up Display) e radar simili all'AH-64 Apache che, oltre ad individuare varie decine di obbiettivi, \u00e8 in grado di classificarli in ordine di pericolosit\u00e0. Il Comanche pu\u00f2 essere utilizzato anche come osservatore; infatti pu\u00f2 tracciare un quadro completo della situazione e, tenendolo costantemente aggiornato, pu\u00f2 inviarlo al comando delle operazioni, alle truppe di terra e ai corazzati di assalto.\nIl Comanche nei media.\nL'elicottero \u00e8 menzionato in un libro di fantapolitica di Tom Clancy, Debito d'onore, nel quale grazie alla sua capacit\u00e0 stealth riesce a portare con successo un attacco a dei Boeing 767 AEW dell'Aeronautica Giapponese durante un conflitto che termina con un attacco suicida con un Boeing 747 al Campidoglio a Washington. Il libro \u00e8 di gran lunga precedente all'attacco alle Torri Gemelle dell'11 settembre 2001.\n\u00c8 possibile osservare qualche esemplare di RAH-66 Comanche nel film \"Hulk\" del 2003. A met\u00e0 film circa quando il gigante verde si trova a combattere contro quattro RAH-66 in mezzo al deserto americano distruggendone due. Gli elicotteri tentano di \"abbattere\" il gigante infuriato.\nLe forze armate statunitensi nel maggio del 2011 pubblicarono delle foto di una sezione di coda di un elicottero quasi completa e caratterizzata da soluzioni di tecnologia stealth. La struttura apparteneva a uno degli elicotteri impiegati nel raid che ha portato all'uccisione di Osama bin Laden avvenuta il 2 maggio 2011 a Abbottabad in Pakistan ad opera dei Navy Seal. L'elicottero abbattuto nel corso dell'operazione, secondo alcune ipotesi, poteva essere un AH-66 utilizzato dal Dipartimento della Difesa per missioni segrete.\nNel video di \"El Ma\u00f1ana\",canzone del gruppo musicale Gorillaz, si possono vedere due Boeing-Sikorsky RAH-66 Comanche che bombardano l'isola volante di Noodle."}
{"id": "1009581", "revid": "1632387", "url": "https://it.wikipedia.org/wiki?curid=1009581", "title": "Transistor", "text": "Il transistor (termine inglese, contrazione di \"trans(fer)\" \"trasferimento [di cariche elettriche]\" e \"(re)sistor\" \"resistore\"; pronuncia italianizzata \"trans\u00ecstor\") o transistore \u00e8 un dispositivo a semiconduttore largamente usato nell'elettronica analogica.\nIl termine, sottintendendo \"radio a transistor\", \u00e8 stato spesso utilizzato nel linguaggio comune anche per identificare le piccole radio portatili, che furono la prima applicazione di questi dispositivi a raggiungere il mercato di massa, negli anni cinquanta del XX secolo.\nStoria.\nIl fisico e ingegnere Julius Edgar Lilienfeld progett\u00f2 il primo transistor in Canada nel 1925, descrivendo un dispositivo simile all'attuale transistor ad effetto di campo. Tuttavia, Lilienfeld non pubblic\u00f2 alcuna ricerca a tal proposito e nel 1934 l'inventore tedesco Oskar Heil brevett\u00f2 un dispositivo molto simile.\nIl primo transistor era realizzato con due elettrodi, le cui punte, molto sottili e distanti tra loro alcuni centesimi di millimetro, per la precisione da 127 a 50 micron, erano premute sulla superficie di una piastrina di un cristallo di germanio molto puro, policristallino e di tipo n. La tecnica del contatto puntiforme era gi\u00e0 nota ed utilizzata per la costruzione dei diodi rivelatori. Provvisoriamente, dato che il transistor funzionava in modo analogo ad un triodo, venne chiamato \"triodo a stato solido\": il nome definitivo deriva dall'unione dei termini \"TRANSconductance\" e \"resISTOR\". Il primo prototipo funzionante fu realizzato nel mese di dicembre del 1947 da due ricercatori dei laboratori Bell Labs: Walter Brattain e John Bardeen del gruppo di ricerca guidato da William Shockley. \nEra questo il transistor a contatti puntiformi (a punte), mentre si deve a William Shockley l'ideazione, nel gennaio 1948, e la formulazione, nella primavera dell'anno successivo, della teoria del transistor a giunzione, chiamato inizialmente dallo stesso Shockley, nel suo diario di laboratorio, \"sandwich transistor\". Nel 1956, i tre ricercatori furono insigniti del premio Nobel per la Fisica, con la motivazione \u00abper le ricerche sui semiconduttori e per la scoperta dell'effetto transistor\u00bb. Gi\u00e0 verso la fine degli anni '50, la produzione di transistor si orient\u00f2 verso l'utilizzo del silicio come elemento semiconduttore, e, negli anni '70, il transistor al germanio divenne obsoleto.\nI tipi di contenitori del dispositivo si sono moltiplicati e, negli anni, sono stati usati materiali come la ceramica, il metallo, la plastica o assemblaggi misti. Negli anni '60, venne usato anche il vetro: il produttore europeo Philips racchiudeva i suoi dispositivi di piccola potenza, ad esempio quelli siglati OC70 e OC71, in un'ampollina cilindrica in vetro verniciata in nero, riempita di grasso al silicone. Nel caso il dispositivo avesse dissipazione maggiore, come l'OC72, il dispositivo era ricoperto semplicemente da un cappuccio in alluminio; avendo reofori identici, il collettore era contraddistinto da un puntino di vernice rossa scura. Nel tempo, molti tipi di contenitori sono andati in disuso a favore di geometrie pi\u00f9 efficienti nello smaltimento del calore prodotto. I dispositivi di potenza attuali per bassa frequenza, compresi alcuni tipi di diodi e di IC, vengono assemblati nel contenitore standard definito TO-3, provvisto di due flange forate adatte al fissaggio sul dissipatore tramite una coppia di viti. Realizzato in acciaio, rame, o alluminio, con temperatura ambiente di 25\u00a0\u00b0C \u00e8 in grado di trasferire al dissipatore, 300 watt di potenza termica generata dal die.\nCon riguardo al movimento delle cariche elettriche all'interno del dispositivo, i transistor sono indicati come transistor bipolari, in cui sia elettroni sia lacune contribuiscono al passaggio della corrente. Sia il transistor a contatti puntiformi sia quello a giunzione sono transistor di tipo bipolare. Il tipo a contatti puntiformi, d'importanza storica per essere stato il primo realizzato ed a trovare pratica applicazione, seppure limitatamente, divent\u00f2 presto obsoleto per essere soppiantato da quello a giunzione, pi\u00f9 stabile e meno rumoroso. In seguito furono creati altri tipi di transistor, in cui il passaggio di corrente avveniva grazie ad un solo tipo di portatori di carica: questi dispositivi sono i transistor ad effetto di campo. Nel tempo entrambi hanno dato origine a molti tipi diversi di transistor, usati per gli scopi pi\u00f9 vari. Lo strumento di misura utilizzato per la verifica e la caratterizzazione dei molteplici parametri dei transistor, nonch\u00e9 dei diodi, \u00e8 il curve tracer (tracciacurve), termine dato allo strumento in relazione ai segnali elettrici visualizzati sotto forma di grafico somiglianti a molteplici \"curve\", l'aspetto \u00e8 simile ad un oscilloscopio: questo tipo di strumento \u00e8 storicamente prodotto dalla societ\u00e0 Tektronix.\nDescrizione.\nIl transistor \u00e8 composto da un materiale semiconduttore al quale sono applicati tre terminali che lo collegano al circuito esterno. Il funzionamento del transistor \u00e8 basato sulla giunzione p-n, scoperta casualmente da Russell Ohl il 23 febbraio 1939.\nLe principali funzioni che gli vengono affidate all'interno di un circuito elettronico sono:\nTipi.\nEsistono principalmente due diversi tipi di transistor: il transistor a giunzione bipolare ed il transistor ad effetto di campo, ed \u00e8 possibile miniaturizzare i dispositivi di entrambe le categorie all'interno di circuiti integrati, il che li rende componenti fondamentali nell'ambito della microelettronica.\nA giunzione bipolare o BJT.\nIl transistor a giunzione bipolare, anche chiamato con l'acronimo BJT, \u00e8 un tipo di transistor largamente usato nel campo dell'elettronica analogica.\nIl transistor a giunzione bipolare \u00e8 un componente elettronico attivo usato principalmente come amplificatore ed interruttore.Si tratta di tre strati di materiale semiconduttore drogato, solitamente il silicio, in cui lo strato centrale ha drogaggio opposto agli altri due, in modo da formare una doppia giunzione p-n, cio\u00e8 o una giunzione p-n-p o una n-p-n. Ad ogni strato \u00e8 associato un terminale: quello centrale prende il nome di \"base\", quelli esterni sono detti \"collettore\" ed \"emettitore\". Il principio di funzionamento del BJT si fonda sulla possibilit\u00e0 di controllare la conduttivit\u00e0 elettrica del dispositivo, e quindi la corrente elettrica che lo attraversa, mediante l'applicazione di una tensione tra i suoi terminali. Tale dispositivo coinvolge sia i portatori di carica maggioritari sia quelli minoritari, e pertanto questo tipo di transistore \u00e8 detto \"bipolare\".\nUn sistema costituito da un singolo transistor pu\u00f2 essere rappresentato come un generico quadripolo avente due terminali di ingresso e due di uscita. I tre terminali del transistor saranno uno il terminale di ingresso, un altro quello di uscita ed il terzo in comune, connesso cio\u00e8 sia all'ingresso sia all'uscita. A seconda di quale sia il terminale comune il transistor pu\u00f2 assumere le seguenti configurazioni: \"a base comune\", a \"collettore comune\" o a \"emettitore comune\".\nInsieme al transistor ad effetto di campo, il BJT \u00e8 il transistor pi\u00f9 diffuso in elettronica, \u00e8 in grado di offrire una maggiore corrente in uscita rispetto al FET, mentre ha lo svantaggio di non avere il terminale di controllo isolato.\nAd effetto di campo o JFET.\nIl transistor ad effetto di campo, anche chiamato con l'acronimo FET, \u00e8 un tipo di transistor largamente usato nel campo dell'elettronica digitale e diffusa, in maniera minore, anche nell'elettronica analogica.\nSi tratta di un substrato di materiale semiconduttore, solitamente il silicio, al quale sono applicati quattro terminali: \"gate\" (porta), \"source\" (sorgente), \"drain\" (pozzo) e \"bulk\" (substrato); quest'ultimo, se presente, \u00e8 generalmente connesso al source. Il principio di funzionamento del transistor a effetto di campo si fonda sulla possibilit\u00e0 di controllare la conduttivit\u00e0 elettrica del dispositivo, e quindi la corrente elettrica che lo attraversa, mediante la formazione di un campo elettrico al suo interno. Il processo di conduzione coinvolge solo i portatori di carica maggioritari, pertanto questo tipo di transistore \u00e8 detto \"unipolare\".\nLa diversificazione dei metodi e dei materiali usati nella realizzazione del dispositivo ha portato alla distinzione di tre principali famiglie di FET: JFET, MESFET e MOSFET. Il JFET, abbreviazione di \"Junction FET\", \u00e8 dotato di una giunzione p-n come elettrodo rettificante; il MESFET, abbreviazione di \"Metal Semiconductor FET\", una giunzione Schottky raddrizzante metallo-semiconduttore ed il MOSFET, abbreviazione di \"Metal Oxide Semiconductor FET\", genera il campo elettrico grazie ad una struttura metallica esterna, separata dalla giunzione da uno strato di dielettrico, l'ossido.\nIl transistor a effetto di campo \u00e8 stato inventato da Julius Edgar Lilienfeld nel 1925, ma i primi dispositivi costruiti, i JFET, risalgono al 1952, quando fu tecnologicamente possibile realizzarli. Il FET pi\u00f9 diffuso \u00e8 il MOSFET, introdotto da Kahng nel 1960.Insieme al transistor a giunzione bipolare, il FET \u00e8 il transistor pi\u00f9 diffuso in elettronica: a differenza del BJT esso presenta il vantaggio di avere il terminale gate di controllo isolato dal resto del circuito, nel quale non passa alcuna corrente; mentre ha lo svantaggio di non essere in grado di offrire molta corrente in uscita. In genere i circuiti con transistor FET hanno infatti un'alta impedenza di uscita, erogando quindi correnti molto deboli.\nA elettrochimici organici.\nI transistor elettrochimici organici (OECTs) sono una delle applicazioni pi\u00f9 proficue del PEDOT:PSS nella sua forma di film sottile e la loro accessibilit\u00e0 \u00e8 dovuta alla facilit\u00e0 di produzione degli stessi e alla bassa tensione che \u00e8 necessario applicare per il loro funzionamento.\nLa struttura dei transistor elettrochimici \u00e8 composta da due parti fondamentali: canale e gate. Il canale, un film sottile di polimero semiconduttore (in questo caso PEDOT:PSS) depositato su un substrato isolante, presenta ai capi i due contatti di source e drain, esattamente come nei transistor a effetto di campo, con i quali condividono anche le curve caratteristiche. Il gate invece pu\u00f2 presentarsi in due forme. La prima \u00e8 l'elettrodo metallico che, immerso nella soluzione elettrolitica in cui si trova il canale, le fornisce tensione di gate; l'elettrodo e il canale in PEDOT non entrano in contatto tra loro. La seconda forma del gate \u00e8 il film sottile di PEDOT:PSS che, depositato sullo stesso substrato del canale, \u00e8 isolato rispetto ad esso in assenza di soluzione elettrolitica.\nAltri tipi.\nCon l'evolversi della tecnologia sono stati creati diversi altri tipi di transistor, adatti a usi particolari. Tra i pi\u00f9 diffusi vi sono il transistore unigiunzione, un generatore di impulsi che non pu\u00f2 amplificare n\u00e9 commutare, e gli Insulated Gate Bipolar Transistor, dispositivi ibridi fra i transistor bipolari e i MOSFET, adatti a gestire correnti elevate. Vi sono inoltre transistor sviluppati per applicazioni di ricerca, capaci di ottenere prestazioni quali sopportare elevate correnti o elevate frequenze di funzionamento: nel 2006 un transistor al silicio-germanio ha raggiunto in laboratorio la frequenza di commutazione di 500\u00a0GHz.\nUtilizzo.\nI transistor sono impiegati principalmente come amplificatori di segnali elettrici o come interruttori elettronici comandati e hanno quasi ovunque sostituito i tubi termoionici.\nI transistor sono l'elemento base dei chip (o circuiti integrati), al punto che la loro presenza numerica all'interno di questi ultimi \u00e8 dichiarata ufficialmente come ordine di grandezza: ad esempio, i circuiti integrati semplici ne hanno da qualche decina a qualche centinaia, quelli complessi ne hanno qualche migliaio. L'Apple A13 conta 8,5 miliardi di transistor."}
{"id": "1009583", "revid": "44876", "url": "https://it.wikipedia.org/wiki?curid=1009583", "title": "Prima Divisione 1933-1934", "text": "La Prima Divisione 1933-1934 fu il terzo campionato italiano di calcio per importanza di quell'annata, il pi\u00f9 basso organizzato dal \"Direttorio Divisioni Superiori\".\nTorneo.\n\u00c8 l'ultimo campionato in cui le societ\u00e0 di Serie A furono obbligate a schierare le proprie squadre riserve. Con comunicato ufficiale n. 64 del 15 luglio 1934, infatti, il Direttorio Federale istitu\u00ec nuovamente il campionato riserve demandando al D.D.S. l'organizzazione della fase finale del campionato mentre le qualificazioni furono affidate ai Direttori delle societ\u00e0 che avevano aderito.\nSi fa presente che le squadre riserve (o squadre B) non facevano classifica (anche se le classifiche erano sempre compilate tenendo conto dei loro risultati) e pertanto in caso di vittoria del campionato erano le prime due squadre non riserve a prendere parte alle finali per la promozione.\nFormula.\nGironi di qualificazione con ammissione alle finali per la promozione in Serie B delle prime due squadre di categoria e retrocessione in Seconda Divisione delle ultime due.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nGirone G.\nSquadre partecipanti.\n! Club partecipanti\n! Rosa\n! Citt\u00e0\n! Stadio\n! Stagione 1932-1933"}
{"id": "1009598", "revid": "2074035", "url": "https://it.wikipedia.org/wiki?curid=1009598", "title": "1349 (gruppo musicale)", "text": "I 1349 sono un gruppo musicale black metal norvegese, caratterizzati da ritmi molto marcati e veloci.\nLa musica della band pu\u00f2 essere considerata un'evoluzione della seconda ondata del black metal norvegese. Per questo motivo, lo stile musicale della band viene talvolta paragonato a quello di Gorgoroth, Immortal, Marduk \nStoria.\n1349 nasce dal precedente progetto \"Alvheim\" con Ravn (voce e batteria), Tjalve (chitarra), Seidemann (basso) e Balfori (chitarra). Il batterista, Frost, \u00e8 membro dei Satyricon.\nIl gruppo registr\u00f2 una demo nel 1998, ma subito dopo Balfori lasci\u00f2 la band.\nNel 1999 venne registrata la demo \"Chaos Preferred\". La band necessitava per\u00f2 di un nuovo chitarrista, che venne trovato in Archaon, la cui tecnica e velocit\u00e0 diedero nuova brutalit\u00e0 allo stile della band.\nNel 2000, i 1349 decisero di registrare il nuovo materiale a loro disposizione, e perci\u00f2 chiesero a Frost (batterista della Black Metal band Satyricon) di registrare per loro le parti di batteria, che richiedevano grande velocit\u00e0. Frost fu successivamente cos\u00ec impressionato dal materiale che chiese di rimanere nei 1349 come membro permanente. Holycaust Records offr\u00ec loro un contratto e nel 2001 pubblicarono l'EP \"1349\". Nello stesso anno la band cominci\u00f2 la produzione del suo primo album, \"Liberation\", poi pubblicato nel 2003. In quell'anno i 1349 raccolsero i frutti del loro lavoro: il loro album di debutto diede un'ottima impressione a tutta la critica e vennero da molti considerati come il futuro del Black Metal. Suonarono dal vivo all'Inferno Festival e al With Full Force Festival, insieme a band del calibro di Zyklon, My Dying Bride e Moonspell.\nDi ritorno dal tour, la band entr\u00f2 negli studi di Nyhagen per registrare un nuovo disco dal titolo \"Beyond the Apocalypse\", pubblicato da Candlelight Records nell'aprile del 2004.\n\"Hellfire\", terzo album della band, registrato nel 2005, \u00e8 riconosciuto come l'album pi\u00f9 potente tra le loro precedenti realizzazioni.\nNel 2006 Tjalve ha lasciato la band, e come supporto in tour da allora lo sostituisce Teloch. Frost continua la sua esperienza con i 1349 ma solo in studio (in tour \u00e8 sostituito dal batterista Tony Laureano, ex Nile e attuale componente dei Dimmu Borgir).\nNel 2009 pubblicano il loro quarto album in studio: \"Revelations of the Black Flame\" che rispetto ai primi tre album mostra un notevole rallentamento nei tempi, discostandosi dal classico black metal.\nNel 2010 pubblicano il loro quinto album in studio, \"Demonoir\". Le sonorit\u00e0 si allontanano molto da quelle raggiunte con Hellfire, ma segnano un ritorno verso il black metal rispetto al precedente album."}
{"id": "1009602", "revid": "26891", "url": "https://it.wikipedia.org/wiki?curid=1009602", "title": "Aviazione Nazionale Repubblicana", "text": ""}
{"id": "1009604", "revid": "124780287", "url": "https://it.wikipedia.org/wiki?curid=1009604", "title": "Festa nazionale", "text": "Una festa nazionale \u00e8 una festa sancita da una nazione per commemorare lo Stato. Ricorre di solito nell'anniversario dell'indipendenza del Paese, oppure nella data della firma della Costituzione, o nella ricorrenza di qualche altro evento significativo nella storia, anche se ci\u00f2 non avviene sempre; ci sono casi in cui la festa nazionale coincide con il giorno dedicato al patrono dello Stato. Nella maggioranza dei Paesi occidentali, se il giorno della festa cade di domenica, la festa passa al giorno precedente o successivo.\nLista delle feste nazionali degli Stati indipendenti per mese.\nMaggio.\nIl giorno dell'indipendenza di Israele (\u05d9\u05d5\u05dd \u05d4\u05e2\u05e6\u05de\u05d0\u05d5\u05eaYom HaAtzmaut) \u00e8 segnato sul calendario ebraico nel 5\u00ba giorno di Iyar, pertanto non corrisponde a una data fissa nel calendario gregoriano; di solito la festa cade verso la fine di aprile o in maggio. La data (secondo il calendario gregoriano) dell'indipendenza di Israele \u00e8 il 14 maggio 1948. Il 14 del mese ebraico di Adar si celebra il Purim o festa delle sorti. Il 27\u00ba giorno di Nisan del calendario ebraico si commemora Yom HaShoah, in ricordo agli ebrei vittime dell'Olocausto. Il 4\u00ba giorno di Iyar del calendario ebraico, Yom HaZikaron, in ricordo ai caduti in guerra e ai soldati. Il 15\u00ba giorno di Av del calendario ebraico si celebra il Tu B'Av (in ebraico: \u05d8\"\u05d5 \u05d1\u05d0\u05d1), il giorno dell'amore, simile alla festa di san Valentino.\nGiugno.\n\u00c8 da notare che non \u00e8 stato ancora istituito il British National Day (dall'inglese: giornata Nazionale Britannica). Il giorno di Trooping the Colour, nel Regno Unito, \u00e8 osservato nel secondo sabato di giugno.\nIn Cina, invece, il quinto giorno del quinto mese del calendario cinese si celebra la festa delle barche drago, rinomata festa tradizionale cinese (in genere la data corrisponde al mese di giugno).\nDicembre.\nIl settimo giorno del settimo mese del calendario lunare cinese si celebra la festa di Qixi, una sorta di festival nel giorno del san Valentino cinese, che si basa su una storia d'amore della mitologia cinese\nIn Birmania, in un periodo compreso tra la met\u00e0 di novembre e inizio di dicembre (la data si basa sul calendario birmano), si celebra il giorno nazionale, che coincide con l'anniversario della protesta dei primi studenti universitari birmani contro il sistema educativo inglese, nel 1920.\nAltre celebrazioni nazionali, sovranazionali o di comunit\u00e0 ed entit\u00e0 non statali.\nAlcune nazioni (in senso culturale), hanno le loro feste nazionali. Spesso possiedono uno status autonomo, e si trovano all'interno di uno stato pi\u00f9 grande. Nel caso dell'Irlanda, la festa nazionale \u00e8 celebrata sia nello stato indipendente della Repubblica d'Irlanda, sia nella provincia semiautonoma dell'Irlanda del Nord, parte del Regno Unito; ma l'Irlanda del Nord ha la sua propria festa nazionale, il 12 luglio. Nei casi in cui la nazione \u00e8 rappresentata come entit\u00e0 subnazionale in uno stato pi\u00f9 grande, il governo pu\u00f2 riconoscere la festa a livello nazionale.\nItalia.\nCome in molti Paesi anche in Italia i giorni di festa nazionale sono cambiati secondo le epoche e i regimi politici. Al momento dell'Unit\u00e0 l'unica festa civile, per consuetudine, era il genetliaco (giorno di nascita) del sovrano, che si celebrava il 14 marzo durante i regni di Vittorio Emanuele II e di Umberto I e l'11 novembre durante il regno di Vittorio Emanuele III.\nNel 1861, pochi mesi dopo l'Unit\u00e0 d'Italia, fu istituita la festa dell'Unit\u00e0 d'Italia e dello Statuto, che venne fissata alla prima domenica di giugno di ogni anno, tutt'oggi esistente, celebrata il 17 marzo.\nInfine nel 1874 fu stabilit\u00e0 la commemorazione della presa di Porta Pia il 20 settembre. A partire dal 1891 i sindacati festeggiarono il 1\u00ba maggio, la festa del lavoro, cui furono riconosciuti effetti civili.\nNel 1922 fu istituita la festa della vittoria il 4 novembre. Il regime fascista nel 1923 proclam\u00f2 festa nazionale il Natale di Roma, cadente il 21 aprile e che era anche la festa dei lavoratori italiani, in sostituzione del 1\u00ba maggio. E nello stesso anno istitu\u00ec la celebrazione della marcia su Roma, commemorata il 28 ottobre. Nel 1930 il Regime abol\u00ec la ricorrenza del 20 settembre e la sostitu\u00ec con quella dell'11 febbraio, anniversario dei Patti Lateranensi.\nCon la caduta del fascismo vennero abrogate le feste del 21 aprile e del 28 ottobre, mentre nel 1946 furono istituite due nuove feste nazionali: la festa della Liberazione, celebrata il 25 aprile, e la festa del lavoro, festeggiata il 1\u00ba maggio.\nCon la caduta della monarchia e la promulgazione della Costituzione non si celebrarono pi\u00f9 il genetliaco del sovrano e la festa dello Statuto. Al 25 aprile e al 1\u00ba maggio si aggiunse nel 1947 e poi definitivamente nel 1949 la festa della Repubblica cadente il 2 giugno.\nInfatti il 16 marzo 1946 viene decretato dal principe Umberto II di Savoia che la forma istituzionale dello Stato venga decisa mediante referendum, contemporaneo alle elezioni per l'Assemblea costituente, la cui data sar\u00e0 il 2 giugno 1946, poi festa della Repubblica.\nNel 1977 furono soppresse molte festivit\u00e0 al fine di aumentare il numero di giornate lavorative. Fra le feste civili furono abolite alcune feste religiose previste dai Patti Lateranensi, della Vittoria e della Repubblica. Quest'ultima fu, peraltro, ristabilita nel 2000.\nInoltre la festa della mamma celebrata in Italia in un primo momento l'8 maggio, si festeggia adesso la seconda domenica di maggio.\nIl 10 febbraio di ogni anno si commemora il giorno del ricordo, in memoria alle vittime dei massacri delle foibe, e all'esodo di istriani, fiumani e dalmati dalle loro terre nel secondo dopoguerra: la data prescelta ricorda il trattato di pace, o trattati di Parigi, del 10 febbraio 1947.\nIl 23 maggio di ogni anno si celebra la Giornata della legalit\u00e0, in ricordo alle vittime di tutte le mafie.\nRicordiamo poi il Giorno di Santo Stefano, il 26 dicembre, che \u00e8 giorno festivo in Italia: il motivo \u00e8 da ricercarsi nell'intento di prolungare la vacanza del Natale. Stessa cosa per il Luned\u00ec dell'Angelo, (o Pasquetta), che ricorre il giorno dopo la Pasqua: festa non religiosa, ma che mira ad allungare la Pasqua stessa, creando due giorni di festa consecutivi.\nCon la legge 159 del 31 luglio 2005, il 2 ottobre, in Italia, si celebra la festa dei nonni.\nNel 2020 \u00e8 stato istituito il Danted\u00ec, in onore al poeta Dante Alighieri: la data ricorre il 25 marzo.\nDal 2020 ogni 20 gennaio si celebra la Giornata mondiale del cinema italiano, in onore alla data di nascita del regista Federico Fellini.\nVarie proposte di nuove feste nazionali italiane sono state avanzate da varie associazioni e gruppi privati.\nEcco, infine, un elenco di altre ricorrenze italiane:"}
{"id": "1009605", "revid": "36426", "url": "https://it.wikipedia.org/wiki?curid=1009605", "title": "Archi a sesto acuto", "text": ""}
{"id": "1009609", "revid": "31886", "url": "https://it.wikipedia.org/wiki?curid=1009609", "title": "Separazione tra Stato e Chiesa", "text": "La separazione tra Stato e Chiesa pu\u00f2 essere vista come la prima fase storica del processo di secolarizzazione e rappresenta una reazione alla stretta unione trono-altare (Stato-Chiesa) tipica dell'ancien r\u00e9gime e ritentata con la restaurazione.\nIntroduzione.\nLa separazione tra Stato e Chiesa si attua in tutti i Paesi a regime liberale, ma in modo diverso ed in periodi diversi.\nSi parla anche di giurisdizionalismo confessionale e aconfessionale: ossia di un sistema di rapporti tra Stato e Chiesa, in cui lo Stato rivendica per s\u00e9 i diritti ecclesiastici.\nIl \"giurisdizionalismo confessionale\" motiva questa rivendicazione con il desiderio di salvaguardare e proteggere la Chiesa, ritenuta utile alla societ\u00e0 e alla monarchia; il \"giurisdizionalismo aconfessionale\" con il desiderio di controllare la Chiesa, ritenuta pericolosa per le sue ingerenze nello Stato. Il primo \u00e8 tipico della societ\u00e0 assolutistica settecentesca; il secondo della societ\u00e0 liberale. Ma i risultati, per la Chiesa, sono gli stessi: la Chiesa \u00e8 controllata dallo Stato e manca delle sue libert\u00e0 fondamentali.\nVi sono tre tipi di separazione: \"pura\" (Stati Uniti), \"mista\" (Belgio, Italia), \"ostile\" (Ecuador, Francia, Messico, Portogallo).\nIn tutte le separazioni abbiamo due tratti comuni:\n1. la fine delle immunit\u00e0 ecclesiastiche, cio\u00e8 delle esenzioni dal diritto comune che riguardavano le cose, i luoghi e le persone. Si distinguono tre classi di immunit\u00e0:\nGi\u00e0 nel Settecento lo Stato non poteva pi\u00f9 ammettere l'esistenza nel proprio territorio di un'altra autorit\u00e0 che limitasse la propria autorit\u00e0 e sovranit\u00e0. Nel periodo postrivoluzionario, si aggiunge un altro motivo: gli ecclesiastici, in quanto cittadini come tutti gli altri, godono degli stessi diritti, ma insieme devono sottostare alle stesse leggi; per questo non hanno diritto ad alcun privilegio.\n2. il riconoscimento, a volte, del matrimonio religioso, ma mai della legislazione canonica nella sua totalit\u00e0.\nIl separatismo.\nPossiamo analizzare almeno quattro diverse posizioni, ognuna con motivazioni diverse.\nI cattolici-liberali.\nPer i cattolici liberali la separazione assicura la libert\u00e0 della Chiesa dall'antica unione trono-altare, pagata a caro prezzo. Tre momenti importanti:\nAlexandre Vinet.\nIl teologo protestante Alexandre Vinet nelle sue due opere principali: \"M\u00e9moire en faveur de la libert\u00e9 des cultes\" (1826) ed \"Essai sur la manifestation des convinctions religieuses et sur la s\u00e9paration de l'Eglise et de l'Etat envisag\u00e9e comme cons\u00e9quence n\u00e9cessaire et comme garantie du principe\" (1842) sottolinea diversi motivi sui quali si fonda la separazione:\nIl fatto di insistere sulla libert\u00e0 di coscienza e di porre il diritto dell'individuo al centro del dibattito sulla separazione fra Chiesa e Stato, \u00e8 il maggior contributo che Alexandre Vinet ha dato alla modernit\u00e0; mentre le concezione separatiste precedenti considerano il problema come collettivo, Vinet considera la coscienza individuale come un valore, su questo getta le basi per il moderno concetto di laicit\u00e0.\nLa scuola giurisdizionalista.\n\u00c8 presente ovunque in Europa e difende i diritti dello Stato: questo deve rispettare i dogmi e le coscienze, ma \u00e8 competente (e lui solo) negli aspetti sociali e politici.\nI laicisti anticlericali.\nSono i maggiori fautori della separazione, che i clericali reputano ostile: in Francia Jules Ferry e \u00c9mile Combes; in Svizzera Emilio Bossi; in Portogallo Afonso Costa; in Messico Venustiano Carranza e Plutarco El\u00edas Calles; in Ecuador Eloy Alfaro.\nGli avversari del separatismo.\nAlcuni documenti della Santa Sede.\nLa battaglia condotta dalla Chiesa contro il separatismo nel XIX secolo e al principio del XX secolo, deriva dall'ecclesiologia ottocentesca che presenta la Chiesa come societ\u00e0 perfetta.\nLa lettera di papa Pio IX a Vittorio Emanuele II del 9 settembre 1852 in occasione del progetto di legge sul matrimonio civile sostiene che sia dogma di fede la sacramentalit\u00e0 del matrimonio, che il sacramento sia essenziale e non accidentale per il matrimonio, che fuori dal sacramento non vi sia matrimonio e che la Chiesa sola debba regolarne la validit\u00e0.\nL'allocuzione del 27 settembre 1852 sulla Nuova Granada (Colombia) condanna la libert\u00e0 di culto pubblico, l'abolizione del foro ecclesiastico, il matrimonio civile, la separazione fra Chiesa e Stato, la nomina statale dei parroci.\nL'enciclica \"Vehementer Nos\" di papa Pio X dell'11 febbraio 1906 contro la separazione francese. Si sostiene che la legge respinga ogni ispirazione religiosa della societ\u00e0, che violi il concordato del 1801 e che non lasci libera la Chiesa, affidando i beni ecclesiastici e la loro amministrazione ad associazioni cultuali senza il minimo riferimento alla gerarchia. \nNonostante la laicit\u00e0 \"ostile\" della Repubblica presidenziale francese, il suo vertice massimo ha continuato ininterrottamente fino al XXI secolo ad assumere di diritto il titolo nobiliare di coprincipe di Andorra e il titolo ecclesiastico di protocanonico d\u2019onore della Basilica di San Giovanni in Laterano. Quest'ultimo \u00e8 riconosciuto sia nell'ordinamento dello Stato sovrano francese che nell'ordinamento interno dello Stato di Citt\u00e0 del Vaticano, privo di potere temporale da due secoli.\nL'enciclica \"Iamdudum\" di papa Pio X del 24 maggio 1911 contro la separazione in Portogallo: si condanna il principio di fondo del separatismo, sostenendo esso subordini la Chiesa allo Stato.\nI cattolici intransigenti.\nFra i maggiori esponenti Louis Veuillot in Francia, i fratelli Nocedal in Spagna, la rivista gesuita \"La Civilt\u00e0 Cattolica\" in Italia, con i padri Matteo Liberatore e Luigi Taparelli D'Azeglio, ove si confuta la concezione individuale della religione (Vinet), si accusa il separatismo di nuovo giurisdizionalismo, si sottolinea la necessit\u00e0 di un accordo in materie miste e ."}
{"id": "1009611", "revid": "1428919", "url": "https://it.wikipedia.org/wiki?curid=1009611", "title": "Christine Delphy", "text": "Biografia.\nChristine Delphy ha partecipato dal 1968 al MLF (Mouvement de lib\u00e9ration des femmes) francese.\nTra le fondatrici, insieme a Simone de Beauvoir, della rivista \u00abQuestions f\u00e9ministes\u00bb (oggi \u00abNouvelles Questions f\u00e9ministes\u00bb), Delphy \u00e8 dal 1996 al CNRS ed \u00e8 una delle esponenti pi\u00f9 note del femminismo detto \"materialista\" (che si oppone decisamente al femminismo della \"differenza\") rappresentato in particolare, nel contesto francese, da Luce Irigaray e dal gruppo Psychanalyse et Politique.\nNel 1968 Delphy entra a far parte del FMA (F\u00e9minin, masculin, avenir) uno dei gruppi che daranno origine al nuovo movimento femminista francese negli anni '70. Il FMA, originariamente misto, era nato nel 1967 con lo scopo di rimettere in questione il matrimonio, la famiglia, le strutture autoritarie che si oppongono ad una reale emancipazione della donna. L'apporto di Christine Delphy al gruppo sar\u00e0 decisivo anzitutto per quanto concerne la scelta del separatismo: le donne per analizzare la loro oppressione specifica e determinare i loro propri modi di lotta devono separarsi dai loro oppressori, gli uomini.\nIn breve tempo, altre femministe (tra le quali Monique Wittig) si uniscono al FMA condividendo le tesi difese da Delphy, in primo luogo il fatto che le donne formano, indipendentemente dalle loro differenze di classe, uno specifico gruppo sociale. Questo si definisce non in base ad una presunta natura biologica delle donne ma per il comune stato d'oppressione e sfruttamento da parte degli uomini. Pi\u00f9 in particolare il patriarcato \u2013 il nemico principale \u2013 \u00e8, nelle societ\u00e0 contemporanee, un sistema di subordinazione delle donne agli uomini. Non riducibile al capitalismo, questo sistema ha una precisa base economica individuata da Delphy nel modo di produzione domestico.\nIl nome di Christine Delphy \u00e8 legato indissolubilmente ad alcune delle tappe decisive del femminismo francese degli ultimi trent'anni: dalla deposizione il 26 agosto 1970 a Parigi, sotto il monumento al milite ignoto di una corona di fiori con la celebre scritta \u00abIl y a plus inconnu ancore que le soldat: sa femme\u00bb (C'\u00e8 qualcuno ancora pi\u00f9 ignoto del soldato: sua moglie), alla fondazione, insieme a Simone de Beauvoir, di \u00abQuestions f\u00e9ministes\u00bb. Questa rivista - che si proponeva, tra l'altro, di dimostrare \u00abil carattere storico, sociale e dunque arbitrario e reversibile, della gerarchia dei sessi\u00bb - pu\u00f2 a giusto titolo essere considerata una delle pi\u00f9 importanti e longeve riviste femministe francesi."}
{"id": "1009612", "revid": "668490", "url": "https://it.wikipedia.org/wiki?curid=1009612", "title": "Dafni e Cloe (balletto)", "text": "Dafni e Cloe (originale in francese Daphnis et Chlo\u00e9) \u00e8 un balletto in un unico atto in tre parti, con musica di Maurice Ravel, scritto, per orchestra e coro, tra il 1909 e il 1912 per i Balletti russi di Sergej Djagilev; la coreografia originale fu di Michel Fokine, scene e costumi di L\u00e9on Bakst. \nStoria del balletto.\nRavel inizi\u00f2 a comporne il tema musicale nel giugno 1909, su commissione di Diaghilev, terminando l'opera nell'aprile del 1912. La prima, eseguita dai Balletti Russi, si tenne al \"Th\u00e9\u00e2tre du Ch\u00e2telet\" di Parigi, l'8 giugno 1912, per la coreografia di Michel Fokine (come per quasi tutte le rappresentazioni della compagnia russa antecedenti al 1912) e con la direzione d'orchestra di Pierre Monteux. Le pregevoli scenografie originali e i costumi erano opera di L\u00e9on Bakst; il primo ballerino, nel ruolo di Dafni, era Vaclav Fomi\u010d Ni\u017einskij, Tamara Karsavina interpret\u00f2 Cloe e Adolph Bolm, Dorkon. \nSoggetto e coreografia.\nFokine adatt\u00f2, come soggetto, \"Le avventure pastorali di Dafni e Cloe\", il romanzo greco di Longo Sofista (II-III secolo), incentrato sull'amore bucolico e sensuale che sboccia tra il capraio Dafni e la pecoraia Cloe. I due ragazzi sono praticamente cresciuti assieme, allevati l'uno da Lamone e l'altra da Driante, due pastori che li avevano ritrovati entrambi neonati, abbandonati, a distanza di due anni, nella stessa boscaglia. \nDopo diversi intrecci avventurosi, che vedono Cloe rapita dai pirati e il disvelamento della vera identit\u00e0 dei genitori, l'opera si conclude con il matrimonio dei due amanti.\nNel balletto viene mantenuta l'atmosfera pastorale e vivace del romanzo, in contraddizione con il progetto iniziale che prevedeva una impaginazione musicale \"antichizzante\", la quale avrebbe tuttavia contrastato con la coreografia.\nMusica.\nL'impianto musicale di Ravel prevedeva una orchestra completa e un coro senza parole, che venne tuttavia escluso da Daghilev nell'edizione londinese del 1914, scatenando le ire del compositore, il quale scrisse una lettera di protesta, pubblicata sul quotidiano \"The Times\", che segu\u00ec la vicenda nelle edizioni del 9,10 e 11 giugno di quell'anno.\nCon quasi un'ora di durata, la musica per \"Daphnis et Chlo\u00e9\" \u00e8 la composizione pi\u00f9 lunga tra quelle di Ravel; monumentale e ricca di suggestioni melodiche, \u00e8 considerata come uno dei suoi lavori pi\u00f9 riusciti e di maggior successo. Il compositore stesso la descrisse in \"Schizzo autobiografico\" (1928) come \"\u00absymphonie chor\u00e9ographique\u00bb\": \"\u00absinfonia coreografica\u00bb\".\nRavel ne trasse anche due suite per orchestra, la seconda delle quali divenne molto popolare.\nStrumentazione.\n\"Dafni e Cloe\" \u00e8 una \"sinfonia coreografica\", strumentata per il seguente organico:"}
{"id": "1009614", "revid": "74173", "url": "https://it.wikipedia.org/wiki?curid=1009614", "title": "Festivit\u00e0 nazionale", "text": ""}
{"id": "1009616", "revid": "638792", "url": "https://it.wikipedia.org/wiki?curid=1009616", "title": "Professor Rowan", "text": ""}
{"id": "1009619", "revid": "149117", "url": "https://it.wikipedia.org/wiki?curid=1009619", "title": "Stockhausen", "text": ""}
{"id": "1009621", "revid": "281901", "url": "https://it.wikipedia.org/wiki?curid=1009621", "title": "Commiphora wightii", "text": "Il Gugul (\"Commiphora wightii\") \u00e8 una pianta della famiglia delle Burseraceae, da cui si estrae la mirra.\nDescrizione.\nPianta di aspetto cespuglioso o di albero alto fino a 2 metri dalla corteccia rugosa e sprovvisto di foglie perlomeno nei mesi caldi se non quasi tutto l'anno.\nI suoi fiori sono rosa e producono una drupa che termina a punta.\nPreferisce le zone semidesertiche, viene coltivata in Medio Oriente.\nFacendo delle incisioni sulla corteccia, fuoriesce una gommoresina chiamata mirra."}
{"id": "1009640", "revid": "767487", "url": "https://it.wikipedia.org/wiki?curid=1009640", "title": "Robert Schneider", "text": "Fu adottato all'et\u00e0 di due anni da una coppia di contadini di Meschach, piccolo paese di montagna nel comune di G\u00f6tzis, nel Vorarlberg, dove vive ancora oggi.\nTra il 1981 e il 1986 studi\u00f2 composizione, teatro e storia dell'arte a Vienna. In quel periodo per mantenersi lavorava come guida turistica e organista.\n\u00c8 attivo in letteratura dal 1984. Il suo romanzo d'esordio, \"Le voci del mondo\" (\"Schlafes Bruder\"), venne pubblicato nel 1992 dalla casa editrice Reclam (in Italia due anni pi\u00f9 tardi da Einaudi), dopo che era stato rifiutato da altre 23 case editrici. Fu un successo internazionale: il libro fu tradotto in 24 lingue, vinse numerosi premi (tra gli altri, si aggiudic\u00f2 il Prix M\u00e9dicis \u00e9tranger 1994 e fu \"Supervincitore\" nella sezione Narrativa straniera al Premio Grinzane Cavour 1995), ed ebbe pure una versione cinematografica diretta da Joseph Vilsmaier che ebbe una nomination ai Golden Globe 1996.\nIl suo monologo teatrale \"Schifo\" \u00e8 stato interpretato in Italia da Graziano Piazza."}
{"id": "1009649", "revid": "21880", "url": "https://it.wikipedia.org/wiki?curid=1009649", "title": "Sfince di San Giuseppe", "text": ""}
{"id": "1009673", "revid": "486946", "url": "https://it.wikipedia.org/wiki?curid=1009673", "title": "Parco suburbano Gianola e Monte di Scauri", "text": ""}
{"id": "1009675", "revid": "75706", "url": "https://it.wikipedia.org/wiki?curid=1009675", "title": "Val di Fumo", "text": ""}
{"id": "1009676", "revid": "339392", "url": "https://it.wikipedia.org/wiki?curid=1009676", "title": "Frati Minori Francescani", "text": ""}
{"id": "1009679", "revid": "77623", "url": "https://it.wikipedia.org/wiki?curid=1009679", "title": "Augusto Bianchi", "text": ""}
{"id": "1009681", "revid": "21583", "url": "https://it.wikipedia.org/wiki?curid=1009681", "title": "Pantelosaurus", "text": "Il pantelosauro (gen. Pantelosaurus) \u00e8 un pelicosauro vissuto tra il Carbonifero superiore e il Permiano inferiore in Europa (Germania).\nL'antenato del dimetrodonte.\nQuesto animale di medie dimensioni (era lungo fino a un metro e mezzo) era uno dei pi\u00f9 antichi pelicosauri, un gruppo di animali considerato ancestrale ai mammiferi. L'aspetto dell'aptodo per\u00f2, doveva essere quello di un rettile: il corpo, lungo e basso, era retto da zampe forti e snelle, munite di artigli. La coda era molto lunga, e il capo era alto e stretto. I denti erano aguzzi e di misure differenti, adatti probabilmente a una dieta a base di insetti e piccoli vertebrati. Tra i suoi discendenti vi fu il famoso dimetrodonte, che al contrario dell'aptodo era munito di una \"vela\" dorsale."}
{"id": "1009682", "revid": "767487", "url": "https://it.wikipedia.org/wiki?curid=1009682", "title": "Palaeohatteria longicaudata", "text": "La paleoatteria (Palaeohatteria longicaudata) \u00e8 un tetrapode estinto, appartenente agli sfenacodonti. Visse nel Permiano inferiore (circa 290 - 295 milioni di anni fa) e i suoi resti fossili sono stati ritrovati in Germania.\nDescrizione.\nQuesto animale era di medie dimensioni, e la lunghezza degli esemplari adulti non doveva superare i 140 centimetri mentre il peso era forse di 30 chilogrammi. Di \"Palaeohatteria\", tuttavia, sono noti quasi esclusivamente i fossili di esemplari molto giovani, lunghi circa 50 - 60 centimetri e del peso di circa 3 chilogrammi. Il cranio di \"Palaeohatteria\" era relativamente alto, dotato di denti aguzzi e privi di striature o seghettature; erano presenti quattro denti premascellari, quattro o cinque denti pi\u00f9 piccoli nella mascella prima di due lunghi canini, e circa 11-12 denti postcanini altrettanto corti. L'osso squamoso era dotato di un processo ventrale distinto, mentre l'osso frontale era allungato anteriormente e piuttosto largo. Le diapofisi dorsali erano moderatamente allungate. La coda era molto lunga (pi\u00f9 del resto del corpo e della testa insieme).\nClassificazione.\nQuesto animale ha una storia tassonomica complessa. \"Palaeohatteria longicaudata\" venne descritto per la prima volta nel 1888 da Karl Friedrich Heinrich Credner, sulla base di resti fossili comprendenti numerosi individui giovani, comprendenti anche i crani, ritrovati nella zona di Niederh\u00e4slich nei pressi di Dresda, in Germania. I fossili, risalenti all'inizio del Permiano, furono inizialmente attribuiti a un arcaico parente degli attuali tuatara (da qui il nome \"Palaeohatteria\", poich\u00e9 \"Hatteria\" era il nome con il quale all'epoca era conosciuto il tuatara). Le affinit\u00e0 di \"Palaeohatteria\" con i pelicosauri vennero proposte da Romer e Price (1940), i quali posero questo e altri generi (tra cui \"Pantelosaurus\") in sinonimia con \"Haptodus\", un altro pelicosauro di modeste dimensioni. Nel 1979, Currie consider\u00f2 tutte le specie europee di \"Haptodus\" (tra cui anche H. longicaudatus) e la nordamericana \"Cutleria wilmarthi\" come conspecifiche con \"Haptodus baylei\", la specie tipo. Questa classificazione venne considerata come affidabile fino al 1994, quando Laurin consider\u00f2 il genere \"Haptodus\" un insieme polifiletico di pelicosauri sfenacodonti basali, ristabilendo quindi i \"vecchi\" generi \"Pantelosaurus\", \"Palaeohatteria\" e \"Cutleria\". Questa classificazione \u00e8 ora ampiamente accettata.\n\"Palaeohatteria\" \u00e8 considerato un rappresentante degli sfenacodonti, un gruppo di tetrapodi pelicosauri vicini all'origine dei terapsidi e quindi dei mammiferi. Sembra che il suo pi\u00f9 stretto parente sia \"Pantelosaurus\", anch'esso del Permiano inferiore della Germania; i due generi si differenziavano per dettagli della dentatura e probabilmente degli artigli (\"Pantelosaurus\" possedeva artigli pi\u00f9 lunghi)."}
{"id": "1009684", "revid": "7336", "url": "https://it.wikipedia.org/wiki?curid=1009684", "title": "Alcolista", "text": ""}
{"id": "1009685", "revid": "7336", "url": "https://it.wikipedia.org/wiki?curid=1009685", "title": "Alcoolista", "text": ""}
{"id": "1009687", "revid": "4711", "url": "https://it.wikipedia.org/wiki?curid=1009687", "title": "Federazione calcistica russa", "text": ""}
{"id": "1009689", "revid": "104458", "url": "https://it.wikipedia.org/wiki?curid=1009689", "title": "Ateneo studenti", "text": ""}
{"id": "1009692", "revid": "1234826", "url": "https://it.wikipedia.org/wiki?curid=1009692", "title": "Quisisana", "text": "Quisisana \u00e8 una frazione di Castellammare di Stabia che conta circa 3.000 abitanti.\nGeografia fisica.\nQuisisana \u00e8 situata sull'omonima collina, a quasi 100 metri di altezza, tra le colline del Solaro e di Pozzano.\nStoria.\nLa storia documentata del sito reale di Quisisana inizia all'epoca degli Svevi, quando questi decisero di adibire il sito a residenza estiva (a 173\u00a0m s.l.m.). \u00c8 proprio in questo periodo che vi sono i primi documenti che chiamano la zona Domus de Loco Sano (Casasana): secondo la tradizione, vista la salubrit\u00e0 dell'aria e la bellezza del posto, se si frequentava la zona si guariva da tutti i mali, da qui il nome Qui-si-sana. Con il passare degli anni Quisisana \u00e8 stata frequentata da molti artisti e scrittori, che durante le loro peregrinazioni per l'Europa, non disdegnavano mai una tappa in zona: lo stesso Boccaccio ambient\u00f2 alcune delle sue novelle del Decameron a Quisisana (p.es. la giornata X, 6).\nSecondo altri, la costruzione della Reggia (nel XX secolo divenuto \"Albergo Reale\") risalirebbe invece ai tempi degli Angioini, e precisamente di Roberto d'Angi\u00f2, che ha provveduto ai primi restauri documentati nel 1310; ingrandita pi\u00f9 volte, fu particolarmente amata da re Ladislao I e da sua sorella Giovanna II che scamparono alla peste che imperversava a Napoli soggiornando qua. Provvista di un parco, fu successivamente abitata dagli Aragonesi e poi dai Borboni che la restaurarono ed abbellirono. Garibaldi la us\u00f2 come ospedale per i suoi uomini.\nNel corso dei secoli vi \u00e8 stato un susseguirsi di costruzioni di ville di varia architettura, ad opera di nobili che volevano vivere a contatto con la famiglia reale: in particolare i Borbone vi soggiornavano in modo stabile per circa sei mesi all'anno. Si ricorda la villa Franca, villa Angelina e villa Vollono (gi\u00e0 villa Teresa) di Eugenio Cosenza e villa Petrella.\nInfrastrutture e trasporti.\nStrade.\nQuisisana pu\u00f2 essere raggiunta tramite le strade urbane, dopo essere usciti al casello di Castellammare di Stabia dell'autostrada A3, oppure proseguire lungo la statale Sorrentina, all'uscita della galleria di Privati, svoltare sulla destra.\nMobilit\u00e0 urbana.\nQuisisana si pu\u00f2 raggiungere tramite il servizio di autobus urbani di Castellammare di Stabia."}
{"id": "1009695", "revid": "51236", "url": "https://it.wikipedia.org/wiki?curid=1009695", "title": "Il fantasma della 613", "text": ""}
{"id": "1009696", "revid": "181699", "url": "https://it.wikipedia.org/wiki?curid=1009696", "title": "Ignacio Iglesias", "text": " \nA lungo militante e dirigente del Partito Operaio di Unificazione Marxista (\"POUM\"), dopo la guerra civile spagnola e l'esilio il suo forte anti-stalinismo lo port\u00f2 ad aderire a tesi socialiste.\nBiografia.\nNato nella regione mineraria delle Asturie, il contesto familiare influenz\u00f2 notevolmente le future scelte politiche di Iglesias (il padre era un sindacalista comunista). Da giovane acquis\u00ec una educazione tecnica, diplomandosi come perito industriale. Nel 1930, si un\u00ec alla Giovent\u00f9 Comunista (organizzazione giovanile del Partito Comunista di Spagna), ma dopo poche settimane fu espulso con l'accusa di trotskismo. Dopo quella esperienza, stabil\u00ec una corrispondenza epistolare con Andr\u00e9s Nin, tornato in Spagna dopo l'esperienza in Unione Sovietica, ed inizi\u00f2 a collaborare con la rivista \"Comunismo\".\nNel 1934, collabor\u00f2 attivamente alla creazione delle Alleanze Operaie nelle Asturie, che port\u00f2 lo stesso anno alla rivolta armata repressa nel sangue dal governo di destra della CEDA. La sconfitta lo costrinse a spostarsi prima a Madrid, poi a Barcellona, dove ebbe occasione di lavorare nella Sinistra Comunista di Spagna di Nin e successivamente di presenziare alla fondazione del POUM, di cui diresse insieme ad altri la Giovent\u00f9 Comunista Libertaria.\nTornato nelle Asturie, dopo la vittoria elettorale del Fronte Popolare del 1936 e il successivo tentativo di colpo di Stato da parte di parte dell'esercito e dei miliziani falangisti, combatt\u00e9 per impedire che quella regione cadesse in mano dei golpisti, prima di riparare a Bilbao. Da qui, dopo diversi tentativi riusc\u00ec, attraverso la Francia, a raggiungere Barcellona, dove lavor\u00f2 nella redazione del giornale \"La Batalla\".\nDopo le giornate di maggio e l'arresto di quasi tutti i dirigenti del POUM, compreso Nin, Iglesias entr\u00f2 nella clandestinit\u00e0 e prosegu\u00ec la sua attivit\u00e0 politica con documenti falsi nelle file anarchiche. Successivamente si un\u00ec con falso nome alla Scuola di Guerra a Barcellona, da cui nel 1938 ripar\u00f2 in Francia.\nCon lo scoppiare della seconda guerra mondiale e con l'occupazione della Francia da parte delle truppe della Germania nazista, nel 1941 Iglesias venne arrestato a Tolosa insieme ad altri militanti del POUM, tra cui Solano, e condannato per \"\"attivit\u00e0 comuniste\" ai lavori forzati. Con l'avanzare del fronte alleato, fu deportato al campo di concentramento di Dachau, in Baviera, da cui fu liberato al termine della guerra.\nTornato in Francia, continu\u00f2 a collaborare al settimanale \"La Batalla\", ma il suo giudizio negativo sulla esperienza dell'Unione Sovietica lo pose in minoranza tra le file dei poumisti in esilio. A suo giudizio, l'Unione Sovietica \"si era convertita in un paese a capitalismo di stato e la burocrazia era diventata la nuova classe dominante\"\", tesi che argoment\u00f2 in diversi articoli che sfociarono, nel 1952, alla sua fuoriuscita dalle file del partito.\nIn esilio permanente in Francia, continu\u00f2 a collaborare con diversi periodici e riviste, fino alla sua morte, avvenuta nel 2005 a L'Hay-les-Roses, vicino da Parigi."}
{"id": "1009698", "revid": "1573940", "url": "https://it.wikipedia.org/wiki?curid=1009698", "title": "Green Green", "text": " \u00e8 un anime di 13 episodi del 2003, adattamento di un videogioco hentai per PC. La serie animata \u00e8 ricca di fan service e stereotipi relativi agli otaku giapponesi, e non presenta alcuna scena hentai originale.\nTrama.\nDal momento che l'istituto superiore Kanenone Gakuen sta per unirsi con un istituto femminile, la direzione scolastica ha pensato che per l'estate alcune studentesse campione vengano trasferite momentaneamente nell'edificio per sperimentare la convivenza tra i due gruppi.\nMentre le ragazze si dimostrano distaccate, i ragazzi non vedono l'ora dell'arrivo del gruppo, in particolare il trio dei giovani arrapati composto da Tadatomo Ij\u016bin, Hikaru Ichiban-Boshi e Tenjin che architettano di tutto per poter avere un \"incontro ravvicinato\" con il gentil sesso.\nMa tra le ragazze, Midori Chitose si comporta subito come se fosse la ragazza di Yuusuke Takazaki, che invece sembra non riconoscerla. Midori afferma che si conoscono da molto tempo e si erano promessi di restare sempre insieme, nonostante il fato avverso. Cos\u00ec tra uno scandalo sessuale e l'altro Yuusuke \u00e8 costretto a fronteggiare la strana situazione che viene a crearsi con questa ragazza e le sue amiche e nel frattempo riparare ai problemi creati dai suoi compagni.\nAlla fine, Yuusuke inizia a ricordare il passato e Reika, cos\u00ec, gli spiega come stanno le cose. Reika non \u00e8 altri che una manifestazione del \"destino\" che controlla cosa accadr\u00e0 a Midori e Yuusuke, che ad esso non si sono mai rassegnati. Yuusuke e Midori, in realt\u00e0, erano innamorati nella loro vita precedente, ma la loro storia non \u00e8 mai riuscita ad avere un lieto fine con il loro matrimonio, cos\u00ec si ripromisero di stare insieme nella vita successiva e si suicidarono entrambi. Midori e Yuusuke, alla fine, sono rinati, ma ad un millennio di distanza, Midori \u00e8 nata nel trentunesimo secolo e, una volta riacquisiti i ricordi, \u00e8 tornata indietro per poter stare con lui.\nYuusuke ricomincia ad uscire con Midori, ma i suoi amici gli fanno notare che \u00e8 una persona completamente diversa dall'amico che loro conoscevano. Cos\u00ec Yuusuke capisce che ci sono due versioni di s\u00e9, quella della sua vita precedente, innamorato di Midori, e quello attuale, conosciuto dai suoi amici. Yuusuke dice a Midori di non poter stare con lei perch\u00e9 \u00e8 troppo confuso e non riesce a capire chi lui sia davvero, perch\u00e9 non \u00e8 la stessa persona, avendo vissuto in un'era completamente diversa e vissuto in modo molto differente. Dice, quindi, a Midori che dovrebbe tornare nel suo tempo, altrimenti le cose finiranno male e non c'\u00e8 alcuna certezza che il loro destino non sar\u00e0 tragico come in passato. Midori, in lacrime, gli urla di non poter tornare indietro, perch\u00e9 ha fatto un viaggio di sola andata, e scappa nel bosco durante una tempesta di pioggia e Yuusuke, preoccupato, cerca di raggiungerla.\nQuando Midori rischia di cadere da una roccia piuttosto alta, Yuusuke si getta su di lei e subisce l'urto della caduta al posto suo, restando gravemente ferito e cadendo in uno stato comatoso. Midori, disperata, usa la sua energia vitale per cercare di far riprendere Yuusuke. Reika l'avvisa che sta usando tutta l'energia impiegata per il viaggio temporale e che, se lo fa, non potr\u00e0 pi\u00f9 restare nel passato e rischier\u00e0 di morire. Midori dice che \u00e8 sua responsabilit\u00e0 curare Yuusuke, feritosi per proteggerla, e cos\u00ec lo fa. Reika prende Midori, esausta, e deve riportarla nel suo tempo per farla riprendere, senza possibilit\u00e0 che possa fare un altro viaggio. Yuusuke \u00e8 molto triste, ma Midori gli dice che attraverso la sua energia vitale una parte di lei vivr\u00e0 per sempre con lui e che i ricordi creati insieme a lui durante il suo viaggio nel passato le resteranno per sempre. Yuusuke e Midori si baciano e Yuusuke, mentre Midori e Reika scompaiono partendo nel viaggio attraverso il tempo, giura che non la dimenticher\u00e0 mai.\nTutti, cos\u00ec, si dimenticano di Midori e di ci\u00f2 che la riguardava, eccetto Yuusuke. Futaba e Yuusuke si danno l'arrivederci, in quanto mesi dopo le loro scuole si sarebbero unite, lasciando intendere che tra loro nascer\u00e0 qualcosa.\nNell'OAV ambientato sei mesi dopo la fine della serie, Yuusuke e Futaba si mettono insieme dopo essere stai incoraggiati in sogno da Midori che, nonostante non fosse pi\u00f9 fisicamente viva, \u00e8 rimasta in contatto con loro tramite Yuusuke."}
{"id": "1009700", "revid": "1305887", "url": "https://it.wikipedia.org/wiki?curid=1009700", "title": "Eugenio il Gip", "text": "Eugenio il Gip (\"Eugene the Jeep\") \u00e8 un personaggio del fumetto e della serie animata Braccio di Ferro di Elzie Crisler Segar.\n\u00c8 una mitica creatura proveniente da un mondo quadridimensionale. In una tavola pubblicata in Italia nel 1962 nel volume \"I primi eroi\", il Professor Braistine afferma che \u00ab\"alcune cellule viventi di Jeep hanno infranto le barriere dimensionali e sono entrate nel nostro mondo. Si sono combinate in un momento favorevole con le libere cellule viventi del licaone africano, con cui condividevano le vibrazioni elettriche, e delle condizioni estremamente favorevoli di germinazione hanno provocato in Africa una fusione di queste cellule viventi, causando una trasmutazione col risultato di un animale strano e misterioso\"\u00bb.\nHa poteri superiori a qualsiasi animale della nostra dimensione. Se gli vengono poste domande sul passato, presente o futuro, lui sapr\u00e0 rispondere a tutto con il suo linguaggio mimico. Quando si inchina in avanti la risposta \u00e8 s\u00ec, se rimane fermo e scuote la testa, la risposta \u00e8 no. I suoi poteri gli permettono di leggere nel pensiero, diventare invisibile, allungarsi, di spostarsi dove vuole con chi vuole e di scomparire. Inoltre Eugenio il Gip non mente mai, ed \u00e8 ghiottissimo di orchidee.\nIn alcune serie animate, questo strano animaletto viene definito \"cagnolino\".\nIl nome del personaggio, \"Eugene\", fu ispirato a Segar dal fidanzato della figlia. In molti, compreso R. Lee Ermey, ritengono che i soldati statunitensi durante la seconda guerra mondiale furono talmente impressionati dalle prestazioni dell'allora nuovo fuoristrada Jeep, da soprannominarlo in quel modo in onore a Eugene The Jeep, dato che era \"piccolo, capace di muoversi in mondi diversi e in grado di risolvere problemi apparentemente impossibili\".\nLa comparsa del personaggio.\nNel fumetto.\nNel fumetto di Popeye, Eugene il Jeep venne regalato a Braccio di Ferro da Olivia, dopo una falsa previsione della strana creatura della quarta dimensione. Sembr\u00f2 prevedere che il marinaio avrebbe perso un incontro di pugilato. Infatti ogni volta gli si poneva la domanda: \"Braccio di Ferro perder\u00e0 l'incontro?\" lui alzava sempre la coda, il che significava \"risposta affermativa\". Tale previsione si rivel\u00f2 sbagliata, ed Olivia considerando Eugene un bugiardo, decise di sbarazzarsene. In seguito Braccio di Ferro scoprir\u00e0 che Eugene semplicemente alzava la coda per osservare un moscerino posatosi al suo fianco, e se ne servir\u00e0 nell'episodio successivo per ritrovare suo padre, Babbo di Bordo.\nNella serie animata.\nLa storia della comparsa di Eugene il Jeep nella serie di Braccio di Ferro, nel cartone differisce rispetto al fumetto: nell'episodio 91 del cartone animato di Popeye, intitolato \"Popeye presents Eugene the Jeep\", la creatura della quarta dimensione venne regalata immediatamente a Braccio di Ferro da Olivia, attraverso la consegna di un pacco postale. Appare anche nel corso della serie \"Soldato Olivia\" e precisamente nella puntata intitolata \"L'intruso invisibile\"."}
{"id": "1009703", "revid": "486946", "url": "https://it.wikipedia.org/wiki?curid=1009703", "title": "Eugene il jeep", "text": ""}
{"id": "1009705", "revid": "120820854", "url": "https://it.wikipedia.org/wiki?curid=1009705", "title": "Episodi di Settimo cielo (terza stagione)", "text": "La terza stagione della serie televisiva Settimo cielo \u00e8 stata trasmessa per la prima volta negli Stati Uniti dal 21 settembre 1998 al 24 maggio 1999.\nDue in pi\u00f9.\nLa gravidanza di Annie, lascia il segno ... si sente depressa. Ruthie pretende di essere gravida anche lei. Lucy segue i consigli di un libro per i suoi appuntamenti, mentre Matt si trasferisce in un appartamento con tre ragazze. Eric sta pianicificando il XX\u00b0 anniversario perfetto per Annie. I ragazzi sembrano avere un particolare interesse per Mary, e ci\u00f2 ingelosisce Lucy. Nonostante questo, un amico di Mary chiede a Lucy di uscire. Matt torna a casa a causa dei problemi con le sue co-inquiline. Eric e Annie dicono ai ragazzi di aspettare due gemelli!\nUna bevanda di troppo.\nAnnie e le ragazze stanno riparando una vecchia automobile per Matt, poich\u00e9, per frequentare il college, si \u00e8 dovuto trasferire in una confraternita. Simon ha dei problemi a passare cos\u00ec tanto tempo con le sue sorelle, poich\u00e9 sente il bisogno di avere una figura maschile accanto a lui. I suoi problemi aumentano dopo aver sentito che forse i due gemelli saranno delle femmine. Una nuova donna in chiesa flirta con Eric. Un amico di Matt, dopo aver bevuto per un rito di iniziazione ad una festa della confraternita, finisce in ospedale. \nBrutti tagli.\nLucy passa molto tempo con la sua nuova amica Nicole, sua compagna di classe di biologia. Matt \u00e8 amareggiato nel momento in cui una ragazza rifiuta di uscire con lui. Pi\u00f9 tardi apprende che la ragazza \u00e8 gi\u00e0 fidanzata. Ruthie sbaglia l'esame di matematica per ricevere pi\u00f9 attenzioni da parte di Annie. Simon per motivarla le promette 50 centesimi per ogni risposta esatta al test; cos\u00ec costretto a pagare 20$ poich\u00e9 la sorella risponde in modo esatto a tutte le domande. Mary sorprende Nicole mentre sta tentando di tagliarsi le vene in bagno. Interviene cos\u00ec Eric che parla col padre di Nicole e decidono che \u00e8 meglio portarla da un terapista. Nicole si trasferisce cos\u00ec a Chicago per un paio di mesi con i genitori per seguire la terapia.\nViolenza a catena.\nSimon vede il suo insegnante spingere un uomo che stava sgridando il figlio. Ma in seguito si sente colpevole, in quanto scopre che l'insegnante \u00e8 stato licenziato. Annie prende lezioni di piano come \"protezione dalla gravidanza\". Matt crede che una sua insegnante lo corteggi, in realt\u00e0 scopre di aver frainteso il suo comportamento. Mary e due sue amiche saltano una lezione, ma vengono scoperte. Lucy dimentica il suo pranzo nella classe di geometria e trova la sua insegnante che lo sta mangiando. Ruthie ha problemi a trovare lo strumento perfetto per la classe di musica.\nUna ragione di vita.\nEric prova a sollevare il morale ad una donna che ha perso il figlio tre anni prima. Lei vuole incontrare le persone a cui sono stati trapiantati gli organi di suo figlio dopo la morte. Mary prende la patente, ma nessuno vuole andare in macchina con lei. Lucy e Simon decidono di prendere l'autobus. Una matricola si prende una cotta per Lucy, ma la sua ragazza si ingelosisce e si arrabbia con Lucy. Simon ha problemi con un ragazzo che lo vuole aiutare per i compiti a casa. Una ragazza gravida, ruba la macchina a Matt.\nLa tavola imbandita.\nIl padre di Annie, Charles, e Ginger si sposano. Il matrimonio dovrebbe avere luogo a casa Camden, ma Annie non \u00e8 contenta di preparare il pranzo per il ricevimento. Mentre si reca in drogheria, incontra un senzatetto e lo invita a casa. Il senzatetto decide cos\u00ec di cucinare per il ricevimento poich\u00e9 per quarant'anni \u00e8 stato uno chef. Matt e Mary escono in macchina ma si accorgono che una ruota \u00e8 completamente sgonfia. Simon passa la giornata con Deena, mentre Lucy con Jordan, il ragazzo che ora pu\u00f2 chiamare fidanzato. Ruthie, poich\u00e9 si sente sola, pretende che il suo amico immaginario Harrold sia tornato da lei per un intero giorno.\nLa pistola di Johnny.\nRuthie vuole il videogame \"Baboom,\" posseduto gi\u00e0 da una sua amica, cos\u00ec bighellona per tutta la casa fingendo di lanciare bombe, cosa che infastidisce molto Annie. Simon ha un enorme problema a scuola, quando la sua ragazza Deena gli confida che il suo ex ragazzo vuole tornare con lei. Simon chiede cos\u00ec aiuto a Eric, poich\u00e9 c'\u00e8 qualcuno che lo minaccia: cos\u00ec il padre prova a risolvere il problema ma con brutte conseguenze. Matt presenta Mary ad una sua amica, Shana, e a suo fratello, il quale chiede a Mary di uscire. La ragazza per\u00f2 non sa che \u00e8 un violento. Lucy prova ad essere romantica con Jordan e vuole schiaffeggiarlo dopo aver visto il film anni 30', \"Via col vento\".\nPillole miracolose.\nLa vecchia band di Eric \u00e8 tornata in citt\u00e0 per un concerto. Nonostante vi sia il sospetto che il gruppo sia entrato nel tunnel della droga, la famiglia Camden, decide comunque di ospitarli in giardino. Simon inizia a bere caff\u00e8, al punto, probabilmente, di diventarne dipendente. Lucy sta perennemente al telefono con Jordan, mentre Ruthie non smette mai di masticare chewing-gum. Mary scopre che una sua compagna di squadra prende delle pillole per aumentare le sue energie per cui decide di prenderle anche lei. Ma quella sera l'amica di Mary mentre gioca a basket, ha un attacco di cuore.\nLa ricerca sul sesso.\nEric ed Annie frequentano un corso prenatale. Annie aiuta due giovani ragazze a portare a termine la gravidanza, mentre Eric aiuta i loro ragazzi a trovare un lavoro. Simon per la prima volta ha un lavoro: deve fare da baby-sitter. Lucy sta pensando di copulare con Jordan per vedere se il ragazzo \u00e8 veramente attratto da lei. Matt deve fare una ricerca sul sesso per la sua classe ma ha dei problemi nel trovare l'argomento.\nArriva Babbo Natale.\n\u00c8 Natale ed Eric con Matt, Mary e Lucy decide di lavorare per la comunit\u00e0. Mary e Lucy non sono entusiaste di questo lavoro: Mary deve lavorare in una cucina mentre Lucy deve organizzare delle audizioni per il presepe vivente in chiesa. Matt invece deve fare Babbo Natale per le strade. Prima di partire per le vacanze con la sua famiglia, Jordan si sbaglia e da a Lucy un regalo originariamente indirizzato alla scimmia di suo zio invece di darle un dono con scritto \"I Love You\". Mary incontra un ragazzo, Carlos, alla mensa dei poveri dove lavora e lo invita a casa Camden. Ruthie perde lo spirito del Natale quando scopre che il Babbo Natale per strada \u00e8 Matt. Da ultimo, la famiglia Camden convince Carlos a tornare a New York per la vigilia di Natale e festeggiare con la sua famiglia.\nFuori dal tunnel.\nMary non riesce a parcheggiare, l'auto sebbene abbia la patente. Cos\u00ec durante il test inizia a piangere, ma il tester la promuove comunque. cd Simon scopre che la sua fidanzata Deena soffre di Leucemia da quando aveva cinque anni. Sebbene ogni anno debba fare dei controlli per sicurezza, Deena sembra essere guarita del tutto. Ruthie cos\u00ec chiama una donna-medium per chiederle le sorti di Deena. Infine, la sorella di Eric, Julie, torna a Glenoak, ha un nuovo lavoro e comincia cos\u00ec una nuova vita. \nPassato e presente.\nSimon, per il loro anniversario dei tre mesi, vuole acquistare il regalo perfetto per Deena. Rod, l'ex fidanzato di Lucy, passa molto tempo a casa Camden perch\u00e9 \u00e8 sia arrabbiato con suo padre che per il fatto che sua madre \u00e8 morta. Heather \u00e8 tornata a Glenoak e dice a Matt che sta per sposarsi. Intanto il Dr. Hastings, che per poco non uccideva Matt al momento del parto, lavora all'ospedale di Glenoak con grande disappunto di Annie, in quanto, molto probabilmente sar\u00e0 lui che dovr\u00e0 far nascere i due gemelli. Mary dice a tutti di essere tornata con Wilson per ricevere pi\u00f9 attenzioni da parte dei ragazzi. Da ultimo, Michael Towner, che due anni prima aveva investito Mary, le telefona, chiedendo di trasferirsi nuovamente a Glenoak, ma Mary capisce che non prova pi\u00f9 alcun sentimento verso di lui. Ruthie vuole scappare di casa perch\u00e9 con l'arrivo dei gemelli riceve meno attenzioni, cos\u00ec Annie le regala un album con le sue foto da piccola. Simon ordina del cibo al \"Dairy Shack\" per vedere Matt alle prese col suo nuovo lavoro. Matt viene licenziato quando incontra la sua vecchia fidanzata Shana.\nParanoia.\nEric sospetta che l'ex-ragazzo di Lucy, Jimmy Moon, sia entrato nel giro della droga. Eric, Annie e il resto della famiglia Camden, proibisce a Lucy di parlare al ragazzo. Lucy non li ascolta, cercando di Jimmy Moon. Ruthie prova a tenere separati Matt e la sua nuova ragazza Shana, non rivelando al fratello che la ragazza gli ha telefonato. Da ultimo, Simon prova ad entrare nella squadra di baseball.\nA volte va cos\u00ec.\nTed ed Emily vogliono divorziare, cos\u00ec Eric cerca di consigliarli. Matt decide di entrare nell'esercito senza parlarne coi genitori. Nel frattempo, Mary e Lucy sono disperate perch\u00e9 vogliono uscire di casa, ma rimangono poi coinvolte in un incidente d'auto. Matt non pu\u00f2 entrare nell'esercito perch\u00e9 non \u00e8 adatto. Simon prova a cercare il suo anello per scacciare la sfortuna. Ruthie cerca di ottenere maggiori attenzioni, mentre tutti sono occupati coi gemelli.\nDiritto di privacy.\nAl college di Matt vi \u00e8 una questione tra il preside e uno studente, questione che fa esplodere una sorta di violenza morale. Simon e Ruthie vengono messi nei guai dal signor Mallone, ma ad aiutarli c'\u00e8 la signorina Hinkle. Matt rimane coinvolto in una rissa con alcuni ragazzi del college riguardo alla questione di inizio episodio. Mary convince Lucy ad andare all'appuntamento con il ragazzo a cui Mary ha tamponato l'auto.\nLa voce.\nEric difende Rudy, il custode della scuola di Simon, quando dichiara di ricevere dei messaggi da Dio. Annie vuole avere una serata libera per uscire con delle amiche. Ruthie vede uno scimpanz\u00e9 sull'albero in giardino, ma nessuno ci crede quando lo racconta. Mary fa da baby-sitter ai gemelli mentre Lucy se ne infischia.\nTutti i cani vanno in paradiso.\nDue parrocchiani implorano Eric di portare il loro cane dal veterinario per sopprimerlo. Matt sorprende Mary a baciarsi con Michael Tower, cos\u00ec i due fratelli litigano, poich\u00e9 la ragazza dice al fratello di non intromettersi nella sua vita privata. Simon e Lucy hanno un doppio appuntamento con Deena e il fratello maggiore giunto a farle visita. doppio appuntamento che si rivela un gran successo.\nArriva la sposa: Parte 1.\nIl matrimonio di Heater si avvicina, ed Eric \u00e8 preoccupato per Matt. Eric viene a sapere che sua sorella Julie \u00e8 fidanzata col Dr. Hasting. Lucy e Simon vengono travolti in un triangolo amoroso. Ruthie vuole fare la damigella d'onore al matrimonio di Heater.\nArriva la sposa: Parte 2.\nEric aiuta una coppia in difficolt\u00e0. Mary, Lucy e Simon assistono ai guai loro causati dall'amore vietato, specialmente Simon che viene sorpreso in camera sua da solo con Deena, mentre si baciano vicino al letto. Julie e il Dr. Hank Hastings si sposano e scoprono di aspettare un bambino. Heater rompe il fidanzamento quando scopre che il suo ex-futuro marito ha una relazione. Matt prova a salvare la sua relazione con Shana, dopo essere scappato con Heater chiedendole perdono."}
{"id": "1009707", "revid": "1632387", "url": "https://it.wikipedia.org/wiki?curid=1009707", "title": "The Curse (Napalm Death)", "text": "The Curse \u00e8 il primo EP del gruppo grindcore britannico dei Napalm Death, pubblicato nel 1988 dalla Earache Records. \nInizialmente venne distribuito come EP bonus insieme a \"From Enslavement to Obliteration\"."}
{"id": "1009710", "revid": "767487", "url": "https://it.wikipedia.org/wiki?curid=1009710", "title": "Freedom Call", "text": "I Freedom Call sono un gruppo musicale tedesco power metal, formatosi nel 1998.\nBiografia.\nIl gruppo nasce nel 1998 ad opera degli amici Chris Bay e Dan Zimmermann durante un periodo di pausa della band principale di quest'ultimo, i Gamma Ray. I due producono un demo di sei canzoni insieme al noto produttore Charlie Bauerfeind, che mand\u00f2 la registrazione a parecchie case discografiche.\nAllo stesso tempo, il bassista Ilker Ersin e il chitarrista Sascha Gerstner entrano a far parte del gruppo. Chris e Dan videro per la prima volta Sascha agli inizi del 1998 mentre suonava in una cover band, mentre Ilker e Chris avevano suonato insieme nei Moon Doc per alcuni anni.\nL'album di debutto, Stairway to Fairyland, venne pubblicato il 7 maggio 1999, ed il 25 dello stesso mese i Freedom Call fecero in Francia la loro prima apparizione dal vivo durante un tour assieme ad Angra ed Edguy. Alla fine di agosto la band cominci\u00f2 la registrazione dell'EP di 5 tracce chiamato \"Taragon\".\nVerso la fine del 1999 venne registrato il secondo album della band, \"Crystal Empire\", che venne poi pubblicato nel 2000.\nNel marzo del 2001 Sascha Gerstner lascia i Freedom Call (sarebbe poi entrato negli Helloween). Il suo posto fu preso da Cedric \"Cede\" Dupont, il chitarrista svedese dei Symphorce.\nA met\u00e0 gennaio 2002 la nuova formazione comincia a registrare il terzo album di nome \"Eternity\". Dan e Chris furono questa volta gli unici produttori dell'album, dato che Charlie Bauerfeind non era al momento disponibile (si occup\u00f2 comunque delle registrazioni della batteria e del mixaggio definitivo).\nPi\u00f9 tardi, lo stesso anno, furono invitati in tour dai Blind Guardian. Durante questo tour registrarono il loro primo album live dal titolo \"Live Invasion\" assieme a Charlie Bauerfind a D\u00fcsseldorf, Stoccarda e Monaco. Il tastierista usato dal gruppo in questo tour, Nils Neumann, divenne poi il quinto membro della band.\nDopo una lunga pausa il nuovo album \"The Circle of Life\" venne registrato all'Hansen Studio di Amburgo e agli FC Studios di Norimberga tra agosto e ottobre 2004, e pubblicato a marzo 2005.\nPoco dopo sia Cede Dupont che Ilker Ersin decisero di lasciare i Freedom Call per motivi non dipendenti l'uno dall'altro e vennero sostituiti da Lars Rettkowitz e Armin Donderer, originari dei Paradox.\nNel 2007 hanno pubblicato il loro quinto album, \"Dimensions\".\nA febbraio 2010 \u00e8 stato messo in commercio il loro sesto lavoro, \"Legend of the Shadowking\".\nNel maggio del 2011 pubblicano il loro primo DVD \"Live in Hellvetia\" con il nuovo batterista Klaus Sperling.\nQuasi un anno dopo, nel febbraio del 2012 esce il loro settimo album \"Land of the Crimson Dawn.\"\nNell'aprile del 2013 esce la raccolta \"Ages of Light\" con la contemporanea separazione dal gruppo del batterista Klaus Sperling e l'ingresso di Ramy Ali.\nForti del nuovo ingresso e del ritorno del bassista Ilker Ersin, la band sforna l'ottavo album \"Beyond.\"\nCon questi due (quasi) nuovi componenti, la band nell'aprile del 2015 pubblica la riedizione di \"Eternity\" dal titolo \"Eternity 666 Weeks Beyond Eternity.\"\nNel novembre 2016 viene pubblicato il nono album della band \"Master of Light\" in cui viene sottolineato il concetto del \"Metal \u00e8 per Tutti\" con la canzone \"Metal is for Everyone.\"\nIl video della canzone viene registrato coinvolgendo direttamente i fan da ogni parte del mondo in mini videoclip per ribadire il concetto che il metal \u00e8 davvero per tutti.\nNel 2017 e nel 2018 i teutonici fondatori dell'happy metal girano per tutta Europa, e perfino in Giappone, portando la loro contagiosa allegria in ogni latitudine.\nNell'aprile del 2019 tramite un comunicato stampa sul sito e sui social del gruppo vengono annunciati i nuovi membri, in quanto il batterista Ramy Ali e il bassista Ilker Ersin lasciano la band.\nIl nuovo bassista \u00e8 Francesco Ferraro (Vexillum) mentre il nuovo batterista \u00e8 Timmi Breideband (Ex-At Vence, Ex-Bonfire).\nL'8 maggio 2019, con un video su YouTube, la band comunica che il 23 agosto uscir\u00e0 il decimo album dal titolo \"M.E.T.A.L.\""}
{"id": "1009715", "revid": "138642", "url": "https://it.wikipedia.org/wiki?curid=1009715", "title": "Sindrome del burn-out", "text": ""}
{"id": "1009717", "revid": "1776051", "url": "https://it.wikipedia.org/wiki?curid=1009717", "title": "In10sity", "text": "In10sity \u00e8 il decimo album dei Pink Cream 69. Celebra anche il 20\u00ba anno di carriera della band."}
{"id": "1009718", "revid": "287204", "url": "https://it.wikipedia.org/wiki?curid=1009718", "title": "Nori", "text": "Con il nome di nori s'intendono varie specie di alghe del genere \"Porphyra/Pyropia\".\nCi sono 7 principali specie utilizzate:\n\"Porphyra tenera\" (\"Porphyra umbilicalis\") - \"Porphyra yezoensis\" - \"Porphyra haitanensis\" - \"Porphyra pseudolinearis\" - \"Prophyra kunideai\" - \"Porphyra arasaki\" - \"Porphyra seriata\".\nNomi.\n\"Nori\" (\u6d77\u82d4) \u00e8 il nome giapponese; in cinese \u00e8 \"h\u01ceit\u0101i\" (h\u00e0nz\u00ec: \u6d77\u82d4), in coreano \uae40, \"gim\".\nNelle Isole britanniche \u00e8 conosciuta come \"laver\" in Galles (che si applica per\u00f2 anche alla clorofita \"Ulva lactuca\"), \"slokett\" in Irlanda, \"slaket\" (riferito per lo pi\u00f9 a \"Porphyra umbilicalis\") in Scozia e \"black buttert\" nel Devon (Inghilterra).\nCaratteristiche.\nL'alga nori per sushi \u00e8 certamente l'alga pi\u00f9 popolare del pianeta e anche la pi\u00f9 consumata in alimentazione. Il Giappone ne produce da solo circa 11 miliardi di pezzi annui.\nViene preparata con alghe rosse della specie \"Porphyra\": dopo la raccolta le alghe vengono lavate e poi tritate finemente e ridotte in una poltiglia densa come una zuppa, che viene versata in piccole quantit\u00e0 in riquadri appoggiati su stuoie di bamb\u00f9. Il liquido in eccesso cola via e le stuoie ricoperte di alghe vengono fatte seccare, alla maniera tradizionale al sole, oppure in grossi forni. Le alghe del genere \"Porphyra\" che vengono usate per la preparazione della nori sono alghe dall'elevato contenuto proteico e dall'equilibrata presenza di vitamine, sali minerali ed Omega 3.\nIl consumo di \"Porphyra\" risale al 533-544 d.C. in Cina. Ogni anno all'Imperatore della Cina, durante la dinastia Sung (960-1279) veniva donata della \"Porphyra\" dalla provincia di Fujian.\nL'alga nori per sushi viene venduta secca, in confezioni da 10 foglietti ripiegati di forma quadrata, di 18 centimetri per lato. Una nori di buona qualit\u00e0 sar\u00e0 poco friabile e lucente e vista in controluce apparir\u00e0 di una verde trasparenza e di grana uniforme. Si possono trovare fogli di nori gi\u00e0 tostati conosciuti come \"Sushi Nori\" o tostati e tagliati a striscioline adatti per guarnire piatti, detti \"Kizami Nori\". I foglietti di Nori devono essere conservati in un recipiente al chiuso per mantenerne intatta la loro fragranza.\nUsi in cucina.\nIn Oriente ed in particolar modo in Giappone la nori viene consumata con abitudine quotidiana, anche dai bambini che la gradiscono semplicemente da sgranocchiare poich\u00e9 ha un gusto gradevole e nutre. L'alga \u00e8 adatta per la preparazione dei maki dalla classica forma arrotolata ad involtino. Con i foglietti di nori si possono creare una serie di aperitivi: basta tagliare il foglietto in piccoli quadratini e piegarne i lati formando dei piccoli cestini da riempire con olive, carciofini, funghetti, grana, pat\u00e9, sottaceti, verdure, uova, tonno, bottarga, caviale, maionese, salse.\nPropriet\u00e0 nutrizionali.\nLe alghe del genere \"Porphyra\" contengono quantit\u00e0 significative di proteine, vitamine e sali minerali. Il contenuto di vitamina C in \"Porphyra\", \u00e8 maggiore rispetto a quello delle arance. Il contenuto di vitamina A \u00e8 paragonabile a quella delle carote, con abbastanza elevate quantit\u00e0 di vitamina B in generale. Sono ricche in aminoacidi e in modo particolare contengono una elevata quantit\u00e0 di arginina, un aminoacido che si trova generalmente nelle proteine animali. Nelle nori, il gusto caratteristico \u00e8 il risultato della coesistenza di quantit\u00e0 relativamente elevate di alanina, acido glutammico e glicina. Esse contengono inoltre un'abbondante quantit\u00e0 di taurina, che \u00e8 in grado di essere efficace per l'attivit\u00e0 del fegato, in particolare per prevenire la comparsa dei calcoli e per il controllo dei livelli di colesterolo nel sangue. Le alghe nori contengono anche una quantit\u00e0 elevata di oligoelementi essenziali, come lo zinco, il manganese, il rame e il selenio essenziali per i processi metabolici dell'organismo.\nLe alghe, inoltre, sono una fonte importante di iodio, ne contengono infatti quantit\u00e0 maggiori di ogni altro alimento.\nAcidi grassi.\nNumerosi lavori di ricerca sulle frazioni lipidiche di \"Porphira\" hanno dimostrato la presenza di acidi grassi polinsaturi essenziali.\nQuesti acidi sono essenziali per l'organismo umano perch\u00e9 esso non \u00e8 in grado di sintetizzarli autonomamente. Perci\u00f2 essi possono essere assunti solo per via esogena con l'alimentazione.\nLe alghe \"Porphyra\" sono particolarmente ricche in acidi grassi polinsaturi: acido linoleico, acido linolenico, acido \u03b3-linolenico, acido eicosapentaenoico (EPA), acido docosaesaenoico (DHA).\nAcidi linoleico e linolenico.\nQuesti composti sono classificati anche con il nome di vitamina F. L'organismo trasforma l'acido linoleico in acido linolenico per azione enzimatica. Essi hanno un ruolo strutturale poich\u00e9 costituiscono la base per la sintesi delle prostaglandine (PGE1). Come certe vitamine, gli acidi linoleico e linolenico non hanno di per s\u00e9 un'attivit\u00e0 biologica ma richiedono trasformazioni biochimiche all'interno dell'organismo:\nacido linolenico &gt; acido gamma-linolenico &gt; acido diomogamma-linolenico &gt; PGE1\nLe PGE1 hanno propriet\u00e0: antiaggreganti, antitrombotiche, ipocolesterolemizzanti, stimolanti della produzione di ormoni.\nQuesti due acidi grassi costituiscono la base delle lipoproteine ad alta densit\u00e0 (HDL) che convogliano il colesterolo fuori dai tessuti prevenendone i depositi.\nLe loro propriet\u00e0 terapeutiche sono numerose:\nPrevengono il cancro alla pelle e allo stomaco. Prevengono i disordini cardio-circolatori. Sono precursori degli ormoni: sono appropriati per le sindromi premestruali.\nGiocano un ruolo essenziale contro i problemi cutanei (pelle secca e increspata, desquamazione): esperti clinici hanno provato la loro efficacia contro l'eczema. L'acido gamma-linolenico prende parte nella rigenerazione dei fosfolipidi delle membrane dei fibroblasti. La pelle diventa pi\u00f9 elastica e flessibile.\nEPA e DHA.\nInibiscono l'aggregazione delle piastrine. Giocano un ruolo preventivo contro l'arteriosclerosi poich\u00e9 riducono il tasso di colesterolo e trigliceridi nel sangue.\nGli acidi grassi delle \"Porphyra\" si distinguono per l'assenza del caratteristico odore di pesce e sono pi\u00f9 resistenti all'ossidazione.\nColtivazione.\nLe alghe del genere \"Porphyra\" sono ricercate come nutrimento da diversi secoli e la loro raccolta si \u00e8 rivelata insufficiente. Per migliorare la raccolta in coltura diverse pratiche sono state impiegate. Le pratiche di coltura sono state rivoluzionate con la scoperta nel 1949, del ciclo completo di vita della \"Porphyra\" da parte di Katleen Mary Drew. La scoperta di un ciclo analogo \u00e8 riportato dal giapponese Kurogi nel 1953 e dai cinesi Tseng e Chang nel 1954. La scoperta della fase di Conchocelis ha permesso ai ricercatori di determinare in che modo massimizzare la produzione di Nori in condizioni controllate, che oggi conta una delle pi\u00f9 grandi industrie in Giappone e in Cina. I sottili fogli di Porphyra (comunemente chiamati Nori) al contrario di altre alghe, basano la produzione prevalentemente sulla coltivazione. La coltivazione si basa su due diversi processi, con la prima dedicata alla coltivazione della Conchocelis insieme alla produzione di Conchospore. Questa fase \u00e8 seguita dalla coltivazione della fase thallus. Diversi metodi di coltivazione di Porphyra sono seguite dalle aziende produttrici.\nDopo la raccolta delle cochospore, queste spore sono pronte per essere seminate e coltivate su reti. Le reti vengono installate sul terreno. Fabbricate un tempo con corde di fibra di bamb\u00f9 o di altro materiale, esse oggi sono costruite in fibre sintetiche (nailon). Misurano da 10 a 60 metri di lunghezza su 1,8 metri di larghezza. I metodi di fissazione delle reti variano a seconda della profondit\u00e0 dell'acqua e del luogo di coltura. Nella zona di bassa marea due tecniche di installazione possono essere impiegate: reti strettamente fisse o reti parzialmente libere. In acque profonde, la coltura \u00e8 realizzata con l'aiuto di reti fluttuanti.\nQuando i talli sono abbastanza grandi vengono accuratamente raccolti e lavati in mare. Vengono poi tagliati in dimensioni adeguate e ridotte in una poltiglia e versati in un contenitore metallico per la produzione di grandi fogli. Vengono poi essiccati in camere d'aria calda. I fogli vengono poi ordinati in base alla loro qualit\u00e0 apparente, tagliati in foglietti e confezionati per essere commercializzati.\nIn Cina si coltiva principalmente Porphyra yesoenzis, a nord di Yangzjiang e Yang-tse-Kiang, e la Porphyra haitanensis, cos\u00ec anche la Porphyra arasaki e la Porphyra ouandongens. In Giappone sono coltivate: Porphyra seriata, Porphyra arasaki, Porphyra Kuniedai, Porphyra pseudolinearis e, principalmente Porphyra tenera (umbilicalis)."}
{"id": "1009720", "revid": "17654", "url": "https://it.wikipedia.org/wiki?curid=1009720", "title": "Muscolatura", "text": ""}
{"id": "1009723", "revid": "136013", "url": "https://it.wikipedia.org/wiki?curid=1009723", "title": "Teorema della codifica di canale", "text": ""}
{"id": "1009724", "revid": "136013", "url": "https://it.wikipedia.org/wiki?curid=1009724", "title": "Claude E. Shannon", "text": ""}
{"id": "1009728", "revid": "287204", "url": "https://it.wikipedia.org/wiki?curid=1009728", "title": "Vin Brul\u00e8", "text": ""}
{"id": "1009733", "revid": "1745361", "url": "https://it.wikipedia.org/wiki?curid=1009733", "title": "Ippodamia (moglie di Piritoo)", "text": "Ippodamia \u00e8 un personaggio della mitologia greca figlia di Atrace, o di Bute o di Adrasto, re di Argo, e di Demonassa.\nIl mito.\nIppodamia and\u00f2 in sposa a Piritoo, figlio di Issione re dei Lapiti. In occasione del suo matrimonio i Centauri, che erano tra gli invitati, finirono in preda all'alcool e infransero le regole della \"xenia\", l'ospitalit\u00e0 presso il mondo greco. Essi, cercarono di rapire la sposa e di molestare le donne dei Lapiti, scatenando la violenta reazione di questi ultimi, coadiuvati da Teseo, anch'egli tra gli invitati. La rissa degener\u00f2 in una guerra fra il popolo dei Lapiti e quello dei Centauri, un evento che va sotto il nome di Centauromachia. I Centauri furono sconfitti grazie all'aiuto determinante che Teseo prest\u00f2 a Piritoo."}
{"id": "1009745", "revid": "339392", "url": "https://it.wikipedia.org/wiki?curid=1009745", "title": "Robert M. Fano", "text": ""}
{"id": "1009747", "revid": "486946", "url": "https://it.wikipedia.org/wiki?curid=1009747", "title": "Legame costitutivo", "text": ""}
{"id": "1009751", "revid": "22414", "url": "https://it.wikipedia.org/wiki?curid=1009751", "title": "Framerate", "text": ""}
{"id": "1009758", "revid": "681115", "url": "https://it.wikipedia.org/wiki?curid=1009758", "title": "Secondo teorema di Shannon", "text": "In teoria dell'informazione, il secondo teorema di Shannon, o teorema della codifica di canale, stabilisce che per quanto un canale di comunicazione sia affetto da rumore, \u00e8 possibile trasmettere dati (informazione) attraverso il canale stesso con probabilit\u00e0 di errore Pe piccola a piacere fino ad una frequenza massima. Questo sorprendente risultato, noto anche come teorema fondamentale della teoria dell'informazione, fu presentato per la prima volta da Claude Shannon nel 1948.\nLa capacit\u00e0 di Shannon di un canale di comunicazione, nota anche come \"limite di Shannon\", \u00e8 il massimo tasso di trasferimento di dati che pu\u00f2 fornire il canale per un dato livello di rapporto segnale/rumore, con un tasso di errore piccolo a piacere.\nPanoramica.\nIl teorema, formulato nel 1948 da Claude Shannon, descrive la massima efficienza possibile di un qualunque metodo di correzione degli errori in funzione del livello di rumore. La teoria non spiega come costruire un codice ottimo, ma stabilisce solo quali siano le prestazioni del codice ottimo. Il secondo teorema di Shannon ha numerose applicazioni, sia nel campo delle telecomunicazioni che in quello dell'archiviazione di dati. Questo teorema \u00e8 alla base della moderna Teoria dell'informazione. Shannon diede solo una traccia della dimostrazione. La prima dimostrazione rigorosa \u00e8 dovuta a Amiel Feinstein nel 1954.\nIl teorema stabilisce che, dato un canale con capacit\u00e0 \"C\", su cui viene trasmessa informazione ad un tasso \"R\", allora se \nesiste un codice che consente di rendere la probabilit\u00e0 di errore al ricevitore arbitrariamente piccola. Questo significa che, teoricamente, \u00e8 possibile trasmettere informazione senza errori (BER=0) a qualunque tasso inferiore a \"C\".\nAnche l'inverso \u00e8 importante. Se\nnon \u00e8 possibile raggiungere una probabilit\u00e0 di errore piccola a piacere. Qualunque codice avrebbe una probabilit\u00e0 di errore superiore ad un certo valore maggiore di zero, e questo valore cresce al crescere del tasso. Non \u00e8 quindi possibile garantire che l'informazione sia trasmessa in maniera affidabile su un canale ad un tasso superiore alla capacit\u00e0. Il teorema non considera il caso in cui R e C siano uguali.\nSemplici schemi, come i codici a ripetizione (ossia trasmetti un unico bit un numero dispari di volte e scegli il bit ricevuto a maggioranza) sono metodi di correzione degli errori inefficienti e non sono in grado di avvicinare il limite di Shannon. Al contrario tecniche avanzate come i codici Reed-Solomon o i Turbo codici, si avvicinano molto di pi\u00f9 al limite di Shannon, al costo di un'elevata complessit\u00e0 computazionale. Utilizzando i pi\u00f9 recenti codici Turbo e la potenza computazionale disponibile sugli odierni DSP, \u00e8 oggi possibile avvicinarsi a meno di 1/10 di decibel rispetto al limite di Shannon\nEnunciato.\nTeorema (Shannon, 1948):\nTraccia della dimostrazione.\nCome per numerosi altri risultati fondamentali in teoria dell'informazione, la dimostrazione del secondo teorema di Shannon include una dimostrazione della raggiungibilit\u00e0 ed una prova dell'inverso. Queste due componenti servono per limitare, in questo caso, l'insieme dei tassi possibili a cui \u00e8 possibile comunicare su un canale rumoroso e dimostrare che tali limiti sono limiti in senso stretto.\nLe seguenti tracce sono solo un insieme di numerosi metodi proposti nei testi di teoria dell'informazione.\nRaggiungibilit\u00e0 per canali discreti senza memoria.\nQuesta particolare di raggiungibilit\u00e0 \u00e8 simile a quella usata per dimostrare la propriet\u00e0 di equipartizione asintotica (AEP).\nQuesta tecnica fa uso di un'argomentazione basata su una scelta di codice casuale, per cui l'insieme delle parole di codice (in inglese \"codebook\") \u00e8 costruito a caso; questo consente di ridurre la complessit\u00e0 computazionale, provando tuttavia l'esistenza di un codice che soddisfa la probabilit\u00e0 di errore desiderata per ogni tasso inferiore alla capacit\u00e0 di canale.\nUtilizzando un'argomentazione legata alla AEP, date delle stringhe di simboli sorgenti lunghe n formula_7 e delle stringhe lunghe n di uscite del canale \nformula_8, possiamo definire un \"insieme congiuntamente tipico\" nel modo seguente:\nformula_9\nDiciamo che due sequenze formula_13 e formula_14 sono congiuntamente tipiche se ricadono nell'insieme congiuntamente tipico appena definito.\nPassaggi\nLa probabilit\u00e0 di errore \u00e8 divisa in due parti:\nDefinita: \nformula_24\nl'evento che un messaggio sia congiuntamente tipico con la sequenza ricevuta quando \u00e8 inviato il messaggio 1.\nformula_25\nPossiamo osservare che al tendere all'infinito di n, se formula_27 per il canale, la probabilit\u00e0 di errore tende a zero.\nInfine, avendo dimostrato che l'insieme medio delle parole di codice \u00e8 \"buono\", esiste certamente un insieme di parole di codice le cui prestazioni sono migliori di quello medio, e questo soddisfa la nostra necessit\u00e0 di avere una probabilit\u00e0 di errore piccola a piacere nella comunicazione sul canale rumoroso.\nDimostrazione inversa debole per canali discreti senza memoria.\nSupponiamo di avere un codice composto da formula_28. Sia W estratta uniformemente su questo insieme come indice. Siano formula_29 e formula_30 le parole di codice e quelle ricevute, rispettivamente\nIl risultato di questi passaggi \u00e8 che formula_35. Al tendere della lunghezza n all'infinito, otteniamo che formula_36 \u00e8 limitato superiormente da 0 se R \u00e8 pi\u00f9 grande di C; possiamo invece ottenere tassi d'errore bassi a piacere se R \u00e8 minore di C.\nDimostrazione inversa forte per canali discreti senza memoria.\nUn teorema inverso forte, dimostrato da Wolfowitz nel 1957, stabilisce che \nper una qualche costante positiva formula_38. Mentre l'inverso debole stabilisce che la probabilit\u00e0 di errore \u00e8 strettamente superiore rispetto a 0 al tendere di \nformula_39 all'infinito, il teorema forte afferma che l'errore tende esponenzialmente a 1. Quindi, formula_40 \u00e8 una soglia che divide tra comunicazione perfettamente affidabile e completamente inaffidabile.\nTeorema della codifica di canale per canali senza memoria non stazionari.\nAssumiamo che il canale sia privo di memoria, ma che le sue probabilit\u00e0 di transizione varino in funzione del tempo, in un modo noto sia al trasmettitore che al ricevitore.\nLa capacit\u00e0 di canale \u00e8 data da\nformula_41\nIl massimo si ottiene per le distribuzioni che raggiungono la capacit\u00e0 per ogni canale, ossia\nformula_42\ndove formula_43 \u00e8 la capacit\u00e0 dell'i-simo canale.\nTraccia della dimostrazione.\nLa dimostrazione segue sostanzialmente gli stessi passaggi del Primo teorema di Shannon. La raggiungibilit\u00e0 deriva dalla codifica casuale, con ogni simbolo scelto a caso dalla distribuzione che raggiunge la capacit\u00e0 per un particolare canale. Argomentazioni basate sulla tipicalit\u00e0 usano la definizione data di insieme tipico per sorgenti non stazionarie definita nella AEP.\nIl limite inferiore entra in gioco quando formula_44 non converge."}
{"id": "1009762", "revid": "287204", "url": "https://it.wikipedia.org/wiki?curid=1009762", "title": "Classe A", "text": ""}
{"id": "1009764", "revid": "106872", "url": "https://it.wikipedia.org/wiki?curid=1009764", "title": "Ko-Hyoteki", "text": ""}
{"id": "1009771", "revid": "83531", "url": "https://it.wikipedia.org/wiki?curid=1009771", "title": "Ren Ziyuan", "text": "Nel maggio 2006 fu arrestato per aver pubblicato su internet un documento dal titolo \"La via verso la democrazia\", critico nei confronti del governo comunista. La societ\u00e0 Yahoo! ha ammesso di aver collaborato con la polizia cinese in questo ed in altri casi di caccia ai dissidenti.\nLa moglie di Ren ha inoltre portato davanti ai giudici americani la stessa \"Yahoo!\"."}
{"id": "1009772", "revid": "1305772", "url": "https://it.wikipedia.org/wiki?curid=1009772", "title": "BBY (disambigua)", "text": ""}
{"id": "1009774", "revid": "834", "url": "https://it.wikipedia.org/wiki?curid=1009774", "title": "Bby", "text": ""}
{"id": "1009775", "revid": "71814", "url": "https://it.wikipedia.org/wiki?curid=1009775", "title": "Triumviri monetales", "text": ""}
{"id": "1009781", "revid": "1442080", "url": "https://it.wikipedia.org/wiki?curid=1009781", "title": "Giovanni Francini", "text": "Carriera.\nClub.\nTerzino o stopper, crebbe nel Molicciara per poi passare alle giovanili del Torino. Con i granata esord\u00ec in A il 18 gennaio 1981, trascorrendo la stagione 1982-83 in prestito alla in B. Il 30 settembre 1984 segn\u00f2 la prima rete in Serie A, in una vittoria per 3-0 sul Napoli: sette settimane pi\u00f9 tardi, and\u00f2 invece in gol nel derby torinese. Nell'estate 1987 fu acquistato dal Napoli, con cui debutt\u00f2 in Coppa dei Campioni: fu sua la prima rete dei partenopei nella storia della competizione.\nSegna il suo primo goal in campionato in Roma-Napoli 1-1. Al momento del suo goal il Napoli era in 9 per le espulsioni di Renica e Careca. La stagione successiva lo vede protagonista anche nella vittoria della Coppa UEFA, 2 reti realizzate nella competizione ai sedicesimi di finale, entrambe col Lokomotive Lipsia, sia all'andata (1-1), sia al ritorno (2-0), decisive per il passaggio del turno.\nNel 1989-90 festeggia la vittoria del suo primo ed unico scudetto con i partenopei. Segna in Napoli-Genoa 2-1, si ripete in Napoli-Juventus 3-1 e nella decisiva Bologna-Napoli 2-4.\nLa Stagione successiva inizia con la vittoria della Supercoppa italiana 1990. Far\u00e0 parte del Napoli fino alla stagione 1993-94 con Marcello Lippi, anno in cui centrer\u00e0 il sesto posto e la qualificazione alla Coppa UEFA.\nNel 1994 si trasfer\u00ec al Genoa, chiudendo poi la carriera al Brescia all'et\u00e0 di 32 anni.\nNazionale.\nDebutt\u00f2 in nazionale nel 1986, in occasione delle qualificazioni per l'Europeo 1988.\nGioc\u00f2 titolare Italia-Svezia 2-1 disputata a Napoli, ma si infortun\u00f2 sul'1-0 e costretto ad essere trasportato in ospedale per accertamenti.\nDisput\u00f2 l'ultima partita in Nazionale il 31 marzo 1988 in Jugoslavia-Italia 1-1, durante la quale fu sostituito al 53' minuto dall'esordiente Paolo Maldini, in quello che fu definito un passaggio di consegne. Venne convocato per la fase finale dell'Europeo 1988 , senza collezionare presenze."}
{"id": "1009783", "revid": "1305772", "url": "https://it.wikipedia.org/wiki?curid=1009783", "title": "Aby", "text": ""}
{"id": "1009785", "revid": "91533", "url": "https://it.wikipedia.org/wiki?curid=1009785", "title": "La putta onorata", "text": "La putta onorata \u00e8 un'opera teatrale in tre atti di Carlo Goldoni in dialetto veneziano scritta nel 1748, l'anno della \"riforma goldoniana\". Fu rappresentata per la prima volta dalla compagnia Medebach al Teatro Sant'Angelo per il Carnevale del 1749. Le intenzioni riformatrici sono evidenti nella sostanza psicologica tutta nuova dei caratteri. \nLa commedia ebbe una continuazione ne La buona moglie, del 1751.\nTrama.\nNella citt\u00e0 di Venezia la bella Bettina s'innamora di Pasqualino, un giovane ritenuto dalla ragazza il figlio di un gondoliere, Messer Menego. Anche il giovane crede di esserlo, ma non sa che da piccolo \u00e8 stato adottato e che il suo vero padre \u00e8 il mercante Pantalone. Anche Pantalone \u00e8 inconsapevole di avere come figlio il pargolo del gondoliere: Lelio.\nA questo intreccio di equivoci, che verr\u00e0 risolto solo alla fine della commedia, si aggiunge anche il marchese Ottavio, follemente innamorato di Bettina, il quale la fa rapire e condurre nel suo palazzo ove ci sar\u00e0 la resa dei conti fra gli innamorati, i gondolieri e Pantalone.\nPoetica.\nLa commedia vuole rivendicare l'onore delle giovani popolane veneziane, spesso oltraggiate sulle scene."}
{"id": "1009789", "revid": "834", "url": "https://it.wikipedia.org/wiki?curid=1009789", "title": "Binary Coded Decimal", "text": ""}
{"id": "1009794", "revid": "112144363", "url": "https://it.wikipedia.org/wiki?curid=1009794", "title": "Proiezione di Gauss-Boaga", "text": "La proiezione di Gauss-Boaga \u00e8 la proiezione cartografica proposta nel 1940 dal prof. Giovanni Boaga - quando era a capo dell'Istituto Geografico Militare - e che \u00e8 stata adottata in gran parte della cartografia ufficiale italiana. Il sistema Gauss-Boaga definisce, oltre alla proiezione cartografica, anche il sistema geodetico di riferimento Roma 40.\nLa celebre \"Carta d'Italia\" dell'IGM in scala 1:25.000 (serie 25V), \u00e8 stata redatta in coordinate Gauss-Boaga, poi abbandonate in favore della proiezione universale trasversa di Mercatore (UTM).\nIl sistema Gauss-Boaga.\nLa proiezione cartografica definisce il metodo per proiettare sul piano cartesiano le coordinate geografiche dei punti posizionati sulla superficie dell'ellissoide. Si tratta quindi di una trasformazione matematica che a partire dalle coordinate geografiche \u03c6 (latitudine) e \u03bb (longitudine), calcola le coordinate cartografiche x e y sul piano. Si possono definire anche le formule inverse che permettono di calcolare \u03c6 e \u03bb se sono note x e y.\nLa proiezione Gauss-Boaga appartiene alla famiglia delle proiezioni cilindriche, che operano proiettando ciascun punto della superficie dell'ellissoide dal centro verso un cilindro tangente all'ellissoide stesso. Mentre la famosa proiezione di Mercatore utilizza un cilindro tangente all'equatore, la proiezione Conforme di Gauss (o proiezione trasversa di Mercatore) utilizza un cilindro tangente ad un meridiano, detto meridiano di riferimento.\nIl meridiano di riferimento e l'equatore formano sulla mappa segmenti di retta che si intersecano ad angolo retto nell'origine delle coordinate. Gli altri meridiani e paralleli sono invece curve complesse che accentuano la loro curvatura man mano che ci si allontana dall'origine.\nCome tutte le proiezioni sul piano di una superficie a doppia curvatura, anche quella di Gauss \u00e8 affetta da deformazione, in particolare la famiglia delle proiezioni di Gauss deformano (aumentano) le distanze quanto pi\u00f9 ci si allontana dal meridiano di riferimento. Tuttavia la sua natura di proiezione conforme fa s\u00ec che le forme geometriche siano preservate in intorni sufficientemente piccoli e che gli angoli misurati sulla carta corrispondano agli angoli misurati sul terreno.\nLa proiezione di Gauss-Boaga \u00e8 un caso particolare della proiezione di Gauss ed \u00e8 caratterizzata dalle seguenti propriet\u00e0:\nInfine il sistema proposto da Boaga definisce anche la posizione dell'ellissoide rispetto alla superficie terrestre. L'ellissoide venne orientato in modo tale che la sua normale coincidesse con la verticale (indicata dal \"filo a piombo\") passante per il vertice geodetico di Roma Monte Mario e al vertice stesso vennero attribuite coordinate geografiche \u03c6 = 41\u00b0 55' 25\".51 e \u03bb = 12\u00b0 27' 08\".40. Questo orientamento prende il nome di datum Roma 40.\nEvoluzione del sistema cartografico nazionale.\nIl sistema cartografico nazionale \u00e8 stato aggiornato nel 1950 quando - a seguito di accordi a livello europeo - \u00e8 stato introdotto l'European Datum 1950 (ED50). In pratica l'ellissoide di riferimento \u00e8 rimasto quello di Hayford, ma il suo orientamento rispetto alla superficie terrestre \u00e8 cambiato leggermente utilizzando come nuovo riferimento un vertice a Potsdam, nei pressi di Berlino. Di conseguenza le coordinate di Roma Monte Mario risultarono: \u03c6 = 41\u00b0 55' 31\".487 e \u03bb = 12\u00b0 27' 10\".930.\nUn ulteriore aggiornamento \u00e8 derivato dall'introduzione del datum WGS84 (per la precisione il WGS84 in Europa si materializza nel sistema ETRF89). Il nuovo sistema \u00e8 giustificato dall'introduzione del sistema GPS e dalla necessit\u00e0 di armonizzare a livello globale il datum. In questo caso varia sia l'ellissoide (semiasse equatoriale a = 6378137 e schiacciamento \u03b1 = 1/298.257223563) sia l'orientamento. Le coordinate di Roma Monte Mario risultano quindi di nuovo leggermente diverse: \u03c6 = 41\u00b0 55' 27\".851 e \u03bb = 12\u00b0 27' 07\".658.\nLe ultime evoluzioni del sistema cartografico nazionale prevedono l'abbandono della proiezione di Gauss-Boaga nei due fusi Ovest ed Est in favore della proiezione Universale Trasversa di Mercatore (UTM). In particolare il fuso Ovest viene sostituito dal fuso 32 UTM e il fuso Est viene sostituito dal fuso 33 UTM. Anche la proiezione UTM prevede l'utilizzo di un cilindro leggermente secante l'ellissoide. In ogni fuso di riferimento viene assegnato al meridiano centrale un falso est pari a 500000\u00a0m, per questo motivo nel sistema UTM non \u00e8 possibile desumere il fuso semplicemente osservando il valore di longitudine.\nVertice geodetico di Roma Monte Mario.\nCoordinate WGS84: \nLe coordinate geografiche del vertice geodetico di Roma Monte Mario differiscono leggermente a seconda del datum di riferimento utilizzato:\nCodici EPSG.\nIl comitato European Petroleum Survey Group ha assegnato dei codici per identificare in modo univoco i sistemi di riferimento geodetici adottati nelle varie realt\u00e0 nazionali. Al sistema Gauss-Boaga sono state assegnate due coppie di codici. Nella prima coppia non compare il concetto di \"primo meridiano\", si tratta dei codici EPSG 3003 (fuso Ovest) e EPSG 3004 (fuso Est).\nLa seconda coppia di codici EPSG 26591 (fuso Ovest) e EPSG 26592 (fuso Est) differisce per l'aggiunta del concetto di \"primo meridiano\"; ad esempio nel fuso Ovest il meridiano di riferimento non \u00e8 pi\u00f9 indicato come quello posto a 9\u00b0 Est rispetto a Greenwich, ma come quello posto a -3\u00b0.45233333333333 rispetto al meridiano di Monte Mario Roma (12\u00b0.45233333). Il passaggio dal sistema EPSG 3003 al 26591 non richiede alcuna trasformazione di coordinate, cos\u00ec come il passaggio dal 3004 al 26592.\nNel 2003 EPSG ha dichiarato deprecato l'uso dei codici 26591 e 26592 fornendo la seguente motivazione: \"Associated with incorrect datum resulting in map projection longitude being incompatible with prime meridian\". Pertanto il sistema Gauss-Boaga si identifica con i codici EPSG 3003 e EPSG 3004."}
{"id": "1009795", "revid": "15756", "url": "https://it.wikipedia.org/wiki?curid=1009795", "title": "Croce di Malta", "text": "La croce di Malta, nota anche come croce di san Giovanni, fu simbolo della repubblica marinara di Amalfi almeno sin dall'XI secolo, come confermano alcuni tar\u00ec amalfitani del 1080 sui quali campeggia chiaramente tale croce.\nIl simbolo unicode corrispondente \u00e8 U+2720 (\u2720).\nStruttura.\nIl simbolo \u00e8 una croce ottagona (cio\u00e8 di otto punte) di origine bizantina, risalente, con ogni probabilit\u00e0, al VI secolo. Il suo disegno \u00e8 basato sulle croci usate sin dalla prima crociata.\nLe sue 8 punte possono simboleggiare le beatitudini secondo san Matteo:\noppure alcune importanti virt\u00f9 cristiane:\npossono anche rappresentare le 8 nazionalit\u00e0 di provenienza dei Cavalieri di San Giovanni oppure gli 8 princ\u00ecpi che dovevano rispettare gli antichi cavalieri:\nSimbolo dei Cavalieri Ospitalieri.\nLa Croce di Malta fu ufficialmente adottata dall'Ordine dei Cavalieri Ospitalieri di San Giovanni nel 1126. I suoi otto punti indicano gli otto obblighi dei cavalieri, vale a dire \"vivere nella verit\u00e0, avere fede, pentirsi dei peccati, dare prova dell'umilt\u00e0, ama la giustizia, sii misericordioso, sii sincero e resisti alla persecuzione \". Con il tempo, gli otto punti arrivarono anche a rappresentare le otto \"lingue\" (raggruppamenti nazionali) dei nobili che furono ammessi alla fratellanza, vale a dire quelli di Alvernia, Provenza, Francia, Aragona, Castiglia e Portogallo, Italia, Baviera (Germania) e Inghilterra (con Scozia e Irlanda).\nLa Croce Ottagona degli Ospitalieri di San Giovanni di Gerusalemme \u00e8 di colore Bianco, il colore della Purezza delle Beatitudini.\nEssa fu dapprima adottata come simbolo distintivo da un gruppo di monaci guidato dal Beato Fr\u00e0 Gerardo Sasso, nativo di Scala di Amalfi, benedettino dell'Abbazia di Cava.Questi uomini presero a occuparsi delle sofferenze dei pellegrini sulle vie della Terra Santa. Testimonianze molteplici della loro presenza e del loro operato si possono ancora oggi trovare ben evidenti lungo le antiche vie e i sentieri che collegano il Mar Tirreno centro meridionale all'Adriatico pugliese. Realizzarono il primo ospedale della storia, l'Ospedale di San Giovanni nella Citt\u00e0 Santa di Gerusalemme. Per fronteggiare le continue violenze ed aggressioni subite dai pellegrini da parte di briganti e tagliagole, Fr\u00e0 Gerardo venne successivamente autorizzato a organizzare i monaci in armi, provvedendo alla difesa dei poveri viandanti.\nPapa Pasquale II sanc\u00ec lo \"status\" di Monaci Cavalieri e, di fatto, la nascita dell'Ordine di San Giovanni di Gerusalemme, successivamente denominato \"dei Cavalieri di Malta, Cipro e Rodi\", con la bolla papale \"Pie Postulatio Voluntatis\" nel 1113.\nQuesto venne reso possibile anche in virt\u00f9 delle modifiche apportate, nel frattempo, alla \"Regola Benedettina\", che governava la vita e le attivit\u00e0 dei Monaci di San Giovanni, da San Bernardo di Chiaravalle, modificazioni che consentirono per l'appunto di assumere la difesa in armi dei pellegrini inermi da parte dei monaci.\nLa storia dei monaci cavalieri ospitalieri di San Giovanni di Gerusalemme ebbe cos\u00ec inizio. Circa settecento anni dopo avvenne la diaspora dovuta alla resa dell'Ordine ai bonapartisti, decisione assunta dall'allora Gran Maestro Von Hompesch, al fine di evitare di esporre i Cavalieri alle persecuzioni napoleoniche.\nQuesto atto sanc\u00ec tuttavia la fine dell'unit\u00e0 dell'Ordine, favorendone la scissione in due tronconi, ancora oggi separati. L'uno, l'OSJ /SOSJ, trov\u00f2, ed ancor oggi conserva, una propria collocazione presso i Patriarcati delle Chiese Cristiane d'Oriente ed in particolare la Chiesa Ortodossa Russa nonch\u00e9 nel Continente Nord Americano (l'OSSJ/SOSJ beneficia tutt'oggi dell'Alta Protezione della Casa Imperiale di Russia e del prestigioso Riconoscimento Ufficiale sancito dal Congresso degli Stati Uniti d'America), l'altro, lo SMOM, nato nel 1803 per volere del Santo Padre a difesa della Santa Sede, \u00e8 sicuramente il ramo oggi pi\u00f9 potente e conosciuto dei Cavalieri di San Giovanni, vivendo da oltre 200 anni in una totale simbiosi con la Chiesa di Roma. Da essa ha ricevuto l\"imprimatur\" che ha consentito al Sovrano Ordine Militare di Malta di ottenere l'extraterritorialit\u00e0, divenendo cos\u00ec uno Stato Sovrano riconosciuto a tutti gli effetti. Le meritorie attivit\u00e0 umanitarie a suffragio dei sofferenti e dei bisognosi, svolte dai Cavalieri del Sovrano Ordine Militare di Malta in ogni continente, nonch\u00e9 la saggezza dimostrata nell'adempiere agli incarichi ricevuti servendo la Santa Chiesa Cattolica, hanno fatto s\u00ec che lo SMOM abbia ottenuto riconoscimenti a livello globale e l'alto onore del Seggio di \"Osservatore\" alle Nazioni Unite il 24 agosto del 1994. Tutto questo splendore dello SMOM non dovrebbe per\u00f2 far dimenticare, agli storici ed ai saggisti che ancora oggi, in modo pi\u00f9 silenzioso e senza chiedere visibilit\u00e0, continuano la loro opera i Cavalieri dell'OSJ/SOSJ, nel solco tracciato mille anni or sono dal Beato Gerardo Fondatore dell'Ordine dei Monaci Cavalieri di San Giovanni di Gerusalemme. \u00c8 un cammino lontano dai clamori delle cronache, al servizio dei pi\u00f9 umili e bisognosi, perseguendo nel nome di Cristo l'anelito che ispir\u00f2 Fr\u00e0 Gerardo: \"Pro Fide Pro Utilitate Hominum\".\nEsso fu scelto come simbolo dell'Ordine dei Cavalieri Ospitalieri, l'ordine monastico-cavalleresco fondato da mercanti amalfitani e salernitani a Gerusalemme. Questi avevano la loro casa principale nell'antico monastero di San Giovanni, da cui successivamente assunsero il nome di \"Cavalieri giovanniti\" e la croce stessa assunse il nome di san Giovanni.\nI Cavalieri, chiamati anche Giovanniti, oltre a servire i bisognosi in piccoli ospedali ed ostelli, difendevano i pellegrini dai frequenti attacchi dei musulmani.\nA seguito della sconfitta dell'alleanza cristiana, i cavalieri furono costretti a spostarsi a Cipro, dove si era stabilito il re latino di Gerusalemme. Di qui, su ispirazione del Papa, che chiamava ad una nuova crociata, attaccarono Rodi, nominalmente dell'Impero bizantino ma in mano ai turchi, conquistandola. Qui, ben accettati dai rodioti cristiani si stabilirono diventando un singolare stato retto da monaci guerrieri e la denominazione dell'Ordine divenne Ordine di San Giovanni di Gerusalemme detto di Rodi e brevemente essi venivano chiamati Cavalieri di Rodi. Successivamente, scacciati da Rodi con l'onore delle armi concesso dai turchi, dopo alcune peregrinazioni trovarono sede a Malta, concessa loro dall'imperatore Carlo V e di cui divennero governatori, divenendo quindi l'Ordine di San Giovanni di Gerusalemme detto di Malta ovvero brevemente Ordine di Malta e la croce divenne quindi da allora nota come \"Croce di Malta\". In realt\u00e0 essa avrebbe dovuto chiamarsi \"croce di Amalfi\", per i suoi contenuti storico-araldici e visto che ancora oggi ne \u00e8 il simbolo.\nLa croce di Malta rimane ancora oggi il simbolo del Sovrano Militare Ordine di Malta. Nei secoli recenti \u00e8 stata adottata come insegna di numerosi ordini della Cavalleria, e appare sull'insegna del circondario tedesco (Pomerania occidentale) di Meclemburgo-Strelitz. In Australia la Croce di Malta \u00e8 parte dell'emblema del Queensland.\nNel Regno Unito, la croce di Malta \u00e8 il simbolo del Reggimento dei Fucilieri (\"Rifle Regiments\") e di altri corpi militari simili. La Croce di Malta forma pure la base del disegno dell'Ordine di Bath.\nIn Svezia la croce di Malta \u00e8 la forma di base di tutti gli ordini regali.\nLa provincia di Salerno la usa nel proprio stemma dal 15 ottobre 2010\nGli stemmi dei seguenti comuni riportano nella loro blasonatura la croce Ottagona:\n\u00c8 considerata uno dei simboli nazionali di Malta ed appariva su alcune monete locali oggi non pi\u00f9 in corso. A partire dal 1\u00ba gennaio 2008, la croce di Malta \u00e8 raffigurata sul retro delle monete da uno e due euro maltesi.\nCroci simili.\nIn araldica altre croci ottagone con la coda di rondine sono presenti in altri ordini cavallereschi religiosi quali l'Ordine di San Lazzaro - e dal Duca Emanuele Filiberto di Savoia ripreso parzialmente nell'Ordine dei Santi Maurizio e Lazzaro - e successivamente, in epoca postcrociata, durante il XVI secolo l'Ordine di Santo Stefano Papa e Martire costituito da Cosimo I de' Medici ed approvato da papa Pio IV nel 1561 (croce rossa ottagona): a livello dell'Unione Europea l'insegna di questo Ordine (croce rossa ottagona) e la sua denominazione sono ufficialmente registrati presso l'UAMI. Altre croci con le braccia allargate sono spesso erroneamente denominate \"maltesi\" (che si possono definire se costituite da quattro code di rondine rettilinee). La croce nestoriana \u00e8 pure molto simile a questa. La croce ugonotta vi si \u00e8, probabilmente, ispirata.\nLa Sacra Croce Ottagona degli Ospitalieri di San Giovanni di Gerusalemme \u00e8 anche stata adottata dalla Reale Arciconfraternita dei SS Giovanni Battista ed Evangelista dei Cavalieri di Malta \"ad Honorem\" in Catanzaro. Questo sodalizio venne costituito intorno al 1200 ed i confrati avevano fondato e condotto il primo ospedale cittadino. Il sodalizio ha sempre avuto sede nella chiesa omonima. Questa fu edificata nel 1457 e costruita su terreno lateranense ed aggregata da sempre all'Arcibasilica del Laterano. Il Priore, in alcuni periodi dell'anno, amministrava anche la giustizia e quindi aveva il privilegio di Baronia. Carlo III di Borbone, Re delle Due Sicilie, nel 1735 in visita a Catanzaro concesse con Suo Real Rescritto alla Confraternita il titolo di Reale Arciconfraternita, le insegne dei Cavalieri di Malta ed il diritto ai confrati di considerarsi Cavalieri di Malta \"ad honorem\", confermando altres\u00ec la Baronia. Per tale privilegio il sodalizio divent\u00f2 un'istituzione religioso-cavalleresca. Il 21 marzo del 1777 S M Re Ferdinando I delle Due Sicilie confermava ed autenticava gli onori goduti delle Reale Arciconfraternita, tra cui i diritti di Primazia, Giurisdizionale Baronale, le insegne della Croce di Malta e le antiche regole di governo."}
{"id": "1009797", "revid": "136013", "url": "https://it.wikipedia.org/wiki?curid=1009797", "title": "Mezzo di trasmissione", "text": ""}
{"id": "1009798", "revid": "2057018", "url": "https://it.wikipedia.org/wiki?curid=1009798", "title": "Futbol'nyj Klub Moskva", "text": "L'FK Mosca, ufficialmente Futbol'nyj Klub Moskva (), era una societ\u00e0 calcistica russa con sede nella citt\u00e0 di Mosca.\nNella sua breve storia ha sempre partecipato a campionati professionistici, senza mai venire retrocesso, giocando per nove anni consecutivi nella massima serie del campionato russo.\nStoria.\nFin dal 1924 era attivo a Mosca un club sponsorizzato dalla fabbrica d'automobili ZIL, chiamata . Dopo la dissoluzione dell'Unione Sovietica, e l'introduzione del libero mercato in Russia, la ZIL non fu pi\u00f9 in grado di sponsorizzare la squadra di calcio. La Torpedo fu costretta a vendere il gigantesco Stadio Lu\u017eniki per sopravvivere finanziariamente.\nNel 1997 la ZIL decise di rientrare nel mondo del calcio, creando una nuova squadra, e per diversi anni furono due le squadre cittadine a portare il nome di \"Torpedo\": la \"Torpedo-Lu\u017eniki\" e la Torpedo-ZIL. Nel 2003 la ZIL decise di vendere la squadra a una compagnia metallurgica, e il club venne pertanto rinominato \"Torpedo-Metallurg\". Nel luglio del 2004 il club pass\u00f2 nuovamente di mano, questa volta al governo comunale di Mosca, e il club prese la denominazione finale. Nel 2007 ha raggiunto la finale, persa contro il , della Coppa di Russia.\nA livello internazionale ha partecipato per la prima volta a una competizione europea nel 2006: super\u00f2 il secondo turno di Coppa Intertoto 2006 contro il MTZ-RIPO Minsk, ma fu eliminato nel turno seguente dall'Herta Berlino. Nella stagione 2008-09, grazie al quarto posto in Prem'er-Liga 2007 (miglior risultato della sua storia) ha partecipato ai preliminari di Coppa UEFA: super\u00f2 nel secondo turno preliminare il Legia Varsavia, ma fu sconfitta dal Football Club K\u00f8benhavn nel primo turno del tabellone principale.\nNel 2010 ha annunciato di abbandonare i campionati a causa della mancanza di uno sponsor.\nStrutture.\nLo Stadio \u0116duard Strel'cov, che ospitava le partite interne, ha una capacit\u00e0 di 14.274 spettatori."}
{"id": "1009799", "revid": "1573940", "url": "https://it.wikipedia.org/wiki?curid=1009799", "title": "Renoise", "text": "Renoise \u00e8 un software di composizione musicale appartenente alla categoria dei tracker.\nAppartiene alla cosiddetta \"terza generazione\" di tali programmi, in quanto \u00e8 stato concepito nativamente per i sistemi operativi attualmente pi\u00f9 diffusi (Windows, MacOS e Linux) e supporta i seguenti standard:"}
{"id": "1009800", "revid": "131358", "url": "https://it.wikipedia.org/wiki?curid=1009800", "title": "FK Mosca", "text": ""}
{"id": "1009801", "revid": "131358", "url": "https://it.wikipedia.org/wiki?curid=1009801", "title": "FC Moskva", "text": ""}
{"id": "1009805", "revid": "1566286", "url": "https://it.wikipedia.org/wiki?curid=1009805", "title": "Giulio Brunetti", "text": "Biografia.\nHa iniziato a lavorare giovanissimo in vari spot pubblicitari e ha fatto il suo debutto cinematografico a 20 anni nel film \"Tifosi\", regia di Neri Parenti. I suoi primi lavori televisivi sono \"Turbo\", regia di Antonio Bonifacio, e \"Sei forte, maestro\", regia di Ugo Fabrizio Giordani e Alberto Manni, entrambi in onda nel 2000.\nNel 2006 \u00e8 protagonista, nel ruolo di \"Federico II\", del film \"Il giorno, la notte. Poi l'alba\", regia di Paolo Bianchini, nelle sale nel 2007."}
{"id": "1009806", "revid": "4711", "url": "https://it.wikipedia.org/wiki?curid=1009806", "title": "Federazione calcistica polacca", "text": ""}
{"id": "1009813", "revid": "188116", "url": "https://it.wikipedia.org/wiki?curid=1009813", "title": "Lazzaretto di Ancona", "text": "Il Lazzaretto di Ancona, detto anche Mole Vanvitelliana, \u00e8 un edificio di Ancona progettato dall'architetto Luigi Vanvitelli. Sorge su di un'isola artificiale pentagonale situata all'interno del porto. \u00c8 collegato alla terraferma da tre ponti e occupa una superficie di 20.000\u00a0m\u00b2. Il canale che lo divide dalla terraferma \u00e8 detto mandracchio.\nCaratteristiche e architettura.\nOriginariamente si raggiungeva solamente attraverso imbarcazioni; il rifornimento idrico era assicurato da una rete sotterranea di cisterne. L'acqua si attingeva attraverso tre pozzi, situati nel piccolo tempio neoclassico dedicato a San Rocco (protettore dalla peste e dalle epidemie), presente al centro del cortile interno. Il tempietto \u00e8 aperto sui 5 lati, ci\u00f2 consentiva alle persone rinchiuse nelle stanze che si affacciavano sul cortile di assistere alla messa senza entrare in contatto gli uni con gli altri e con l'officiante.\nIl luogo poteva ospitare fino a 2.000 persone, oltre ad una grande quantit\u00e0 di merci. Nella parte interna dell'edificio si trovano i locali del Lazzaretto vero e proprio, che erano destinati alla quarantena, mentre le stanze nella parte esterna erano usate come deposito della merce. Verso il mare aperto il lazzaretto \u00e8 fornito di un rivellino, progettato per la difesa militare del porto. Dunque fin dalla sua origine l'opera fu progettata come una struttura polifunzionale: magazzino portuale, luogo di quarantena, fortificazione.\nPortale d'ingresso.\nCompletamente realizzato in pietra d'Istria, il portale \u00e8 situato al di fuori delle mura del Lazzaretto. L'ordine architettonico impiegato \u00e8 la variante del tuscanico secondo il Vignola. Il disegno della porta - inquadrato entro due lesene, affiancate da mezze lesene e lesene angolari - \u00e8 fortemente caratterizzato dall'uso del bugnato: simbolicamente sta a rappresentare l'idea di fortificazione a difesa del porto e di lazzaretto, ossia luogo di confinamento e d'isolamento per merci e persone separato dal resto della citt\u00e0. Pure in bugnato \u00e8 la piattabanda, che si sostituisce - per conferire al portale un ulteriore aspetto massiccio, oltre che meno celebrativo - alla pi\u00f9 canonica forma dell'arco.\nParticolare \u00e8 anche la sua forma trapezoidale, ricollegabile ad esempi vitruviani riguardo l'architettura etrusca e pi\u00f9 solida di una normale porta rettangolare, sia dal punto di vista simbolico che statico. Sormonta la soglia al di sotto della cornice una targa priva di iscrizioni; quest'ultima si sovrappone ad un festone che corre fin sopra la piattabanda, al pari di quanto si pu\u00f2 vedere nell'attico dell'Arco Clementino, sempre del Vanvitelli. Per via della sua forma concava e dello stemma papale di Pio VI posto al centro, l'attico posto sull'ingresso alla Mole Vanvitelliana ricorda invece soluzioni simili ai colonnati dorici di piazza San Pietro a Roma.\nFino al secolo scorso, il livello del passaggio era situata pi\u00f9 in basso. In seguito alla realizzazione del ponte che collega il Lazzaretto alla terraferma, per sopperire alla differenza d'altezza, parte del basamento del portale venne interrato. Per cui, al giorno d'oggi il suo aspetto appare pi\u00f9 schiacciato, annullando dunque lo slancio originario dell'intera architettura.\nTempietto di San Rocco.\nIl Tempietto, situato al centro del cortile del Lazzaretto, \u00e8 una piccola chiesa di forma pentagonale costruita in pietra d'Istria, di ordine dorico.\nSimilmente all'Arco Clementino, costruito negli stessi anni, sempre da Vanvitelli, all'estremo opposto del porto, la trabeazione, oltre a essere intervallata da triglifi e metope, esibisce come in quella ionica una serie ordinata di dentelli. La configurazione esterna \u00e8 guidata da saldi pilastri angolari a cui si addossano delle lesene; l'architrave a due fasce segue l'impaginato sottostante, a chiusura di cinque aperture rettangolari comprese entro i pilastri. La configurazione interna \u00e8 invece pi\u00f9 semplice ed ingentilita da cinque coppie di colonne. Un ovale in marmo, addossato alla coppia di colonne in direzione nord e con la rappresentazione della Vergine Maria con il Bambino e San Rocco, \u00e8 posta sopra al luogo in cui sorgeva l'altare.\nLa cupola \u00e8 cassettonata ad esagoni e le colonne, attraverso dei costoloni appena accennati, convergono idealmente nella figura di un pentagramma, il quale rimanda a significati numerologici. La calotta esterna della cupola si appoggia su di un tamburo, il quale si raccorda dolcemente alla trabeazione dorica sottostante attraverso delle elaborate volute ornate con foglie d'acanto. Tra una voluta e l'altra, delle grandi specchiature ospitano dei festoni decorati con alloro. Conclude il tutto un piccolo piedistallo dal quale si eleva una semplice croce.\nAl centro del pavimento \u00e8 posto il coperchio della grande cisterna di acqua potabile, ottenuta filtrando l'acqua piovana dei tetti.\nL'architetto Luigi Vanvitelli disegn\u00f2 l'edificio in un periodo di transizione tra il Barocco e il Neoclassicismo: fece i lati del Tempietto aperti, affinch\u00e9 le persone chiuse in quarantena dalle loro stanze potessero assistere alla messa, al fine di evitare possibili epidemie, seguendo dunque dettami molto moderni all'epoca di stampo illuministico. La pianta del Tempietto, inoltre, attraverso la sua conformazione a pentagono, rappresenta la geniale sintesi della ricerca cinquecentesca e seicentesca sull'edificio di culto a pianta centrale: non \u00e8 pi\u00f9 una planimetria che gioca sul tema del quadrato e del cerchio, ma la protagonista assoluta, capace di muoversi in pi\u00f9 che quattro direzioni, conquistando l'ambiente che circonda l'edificio.\nLa storia del monumento.\nNei primi decenni del XVIII secolo il porto e la citt\u00e0 di Ancona cominciarono a vivere un periodo di grande sviluppo economico, grazie alla concessione del porto franco da parte di papa Clemente XII. Questi decise di migliorare le condizioni del porto di Ancona ed affid\u00f2 l'incarico a Vanvitelli, architetto che in seguito sarebbe divenuto famoso per la progettazione della Reggia di Caserta. Il Vanvitelli ridisegna completamente il porto, rispettandone la forma naturale ed anzi traendo ispirazione da essa. Progetta cos\u00ec il molo Nuovo (ora parte del molo Nord) e il nuovo Lazzaretto, su un'isola artificiale pentagonale da lui realizzata nella zona meridionale del porto. I lavori iniziano il 27 luglio 1733 e terminano dieci anni dopo.\nOriginariamente il Lazzaretto era una costruzione con funzioni diverse: lazzaretto di sanit\u00e0 pubblica, fortificazione a difesa del porto, deposito per le merci, protezione del porto dall'azione delle onde. Salvaguardava la salute pubblica ospitando depositi ed alloggi per merci e persone in quarantena, che arrivavano al porto da zone ritenute non sicure: per questo fu costruito su un'isola artificiale fuori dal territorio cittadino. Il suo fascino \u00e8 dovuto anche alla sua forma geometrica, ricca di valori simbolici: in numerologia, il numero cinque, ricordando la mano, indica il potere dell'uomo di modificare la realt\u00e0 circostante. Inoltre, il Lazzaretto si pone in relazione con la sovrastante Cittadella, con pianta stellare a cinque punte, e dunque anch'essa avente una forma basata sul numero cinque. Il luogo ha giocato un ruolo importante durante l'assedio degli austriaci alla citt\u00e0 occupata dai francesi nel 1799 e nel corso della Prima guerra mondiale.\nNel corso del tempo \u00e8 stata usato anche come ospedale militare; nel 1884 cambia destinazione d'uso e diventa raffineria di zucchero. Durante le due guerre mondiali ritorna ad essere una cittadella militare; successivamente, nel 1947, diventa deposito di tabacchi. Nel 1997 il comune di Ancona ne acquisisce la propriet\u00e0 ed inizia un restauro che sta ridonando al Lazzaretto il suo armonico aspetto originario, senza per\u00f2 cancellare completamente le modifiche pi\u00f9 significative subite nel corso dei secoli. Ora il monumento viene usato per ospitare mostre temporanee ed altri eventi culturali; una parte di esso accoglie il Museo Tattile Omero.\nDa quando \u00e8 cessata la destinazione militare della struttura, si \u00e8 cominciato ad indicare il monumento anche con l'espressione \"Mole Vanvitelliana\" e non con il termine \"Lazzaretto\", da sempre usato, sia in ambito colto (dallo stesso Vanvitelli!), sia a livello popolare. \nIl rivellino ospita la societ\u00e0 sportiva SEF Stamura e la base nautica dell'Istituto nautico Elia.\nNell'angolo sinistro esterno della Mole lato porta Pia si trova una targa in bronzo, in ricordo dello sventato attacco di sabotatori asburgici al porto di Ancona nel 1918.\nIl Lazzaretto ed il Risorgimento.\nIl Lazzaretto \u00e8 stato anche il luogo dove 25 ottobre 1853 gli austro-pontifici hanno fucilato 9 patrioti risorgimentali: Antonio Biagini, Lodovico Balducci, Pietro Cioccolanti, Giovanni Dell'Onte, Giovanni Galeazzi, Ciriaco Giambrignoni, Andrea Papini, Vincenzo Rocchi, Pietro Rossi.\nLa prima guerra mondiale e lo sventato attacco del 1918.\nAll'entrata in guerra dell'Italia nel primo conflitto mondiale l\u2019opera del Vanvitelli fu bombardata e danneggiata durante l\u2019attacco nella notte del 24 maggio 1915 ad opera della flotta asburgica.\nNella notte del 5 aprile 1918 un gruppo di circa sessanta assaltatori della marina asburgica sbarc\u00f2 di notte a nord di Ancona con l'intento di affondare le navi italiane presenti nel porto di Ancona e poi fuggire con i MAS (Motoscafi Armati Siluranti). Infatti, dal 12 febbraio 1918, le acque antistanti il Lazzaretto di Ancona divennero la base di una squadriglia di MAS, imbarcazioni d'assalto della Regia Marina, al comando dell'allora capitano di corvetta Luigi Rizzo. L'audace impresa era stata concepita dal comando della Marina austro-ungarica come risposta alla cosiddetta \"Beffa di Buccari\" del febbraio precedente, che aveva avuto tra i protagonisti proprio Rizzo.\nI sabotatori austriaci riuscirono a superare i controlli grazie all'oscurit\u00e0 e alla presenza di soldati istriani che parlavano italiano, ma all'altezza della Mole vennero fermati da due guardie di finanza che si erano insospettite, Grassi e Maganuco. Vi fu uno scontro a fuoco, durante il quale Grassi fu ferito, ma Maganuco riusc\u00ec a tenere impegnati gli assaltatori e a dare l'allarme; sul posto accorse una pattuglia di carabinieri comandata dal brigadiere Guadagnini, avvisato anche da due irredentisti che avevano disertato; i sabotatori allora si arresero.\nDue mesi dopo l'attacco austriaco, il 10 giugno 1918, dal porto di Ancona part\u00ec una piccola squadra di due MAS, comandata da Rizzo, scortata da due torpediniere, che si distinse in quella che fu forse la pi\u00f9 importante operazione offensiva dell'Italia ai danni della Marina austro-ungarica durante la prima guerra mondiale, l'impresa di Premuda, che port\u00f2 all'affondamento della corazzata SMS \"Szent Istv\u00e1n\" (\"Santo Stefano\").\nIl Lazzaretto e gli eventi bellici.\nIl Lazzaretto \u00e8 stato interessato dagli eventi bellici del 1799 durante il periodo di occupazione francese di Ancona, del 1849 durante la Repubblica romana e del 1860 durante l\u2019assedio della citt\u00e0 da parte delle truppe piemontesi. In quest'occasione il Lazzaretto fu conquistato con un colpo di mano da parte dei bersaglieri del XVI battaglione del IV Corpo d\u2019armata dell\u2019Esercito Italo-piemontese e quindi, una volta in possesso piemontese, bombardato dal soprastante forte pontificio della Cittadella di Ancona, dal Molo, dalla vicina Porta Pia e dal Forte della Lanterna (ne rimane il basamento, nelle vicinanze della lanterna rossa del porto). Anche queste strutture, come il Lazzaretto, furono colpite dal fuoco delle artiglierie e sono ancora presenti diversi segni lasciati dai proiettili del tempo.\nNelle mura esterne del Lazzaretto, nella parte in pietra bianca tra il ponte e il rivellino, \u00e8 ancora possibile rilevare diverse lesioni di forma circolare e incavata originate da palle di cannone che colpivano quella zona del forte dal mare, anche se la datazione di tali lesioni belliche non pu\u00f2 essere effettuata con certezza. Altre numerose lesioni causate da proiettili ottocenteschi sono ben visibili sul tratto di mura in mattoni sul lato con ingresso dal mare, di fronte al mercato del pesce. Anche in altri tratti di mura del pentagono \u00e8 possibile vedere un minore numero di lesioni di cannoni di calibro medio-piccolo, come a sinistra dell'ingresso principale di fronte a Porta Pia, mentre sempre lato Porta Pia, sul muro esterno e nella parte alta di quello interno sono presenti molti segni lasciati da proiettili di fucileria, presumibilmente sparati dai soldati pontifici quando il Lazzaretto fu occupato dai bersaglieri."}
{"id": "1009818", "revid": "124880158", "url": "https://it.wikipedia.org/wiki?curid=1009818", "title": "John Starks", "text": "Giocava come guardia tiratrice ed \u00e8 stato tra le stelle dei New York Knicks negli anni novanta. \u00c8 ritenuto uno dei migliori undrafted di tutti i tempi.\nCarriera.\nInizi.\nUscito dall'Oklahoma State University, Starks non riusc\u00ec ad entrare immediatamente nell'NBA in quanto non fu scelto al Draft NBA 1988. Fino a 23 anni gioc\u00f2 nella Continental Basketball Association e nella World Basketball Association, due campionati minori statunitensi. Nel 1988 fu acquistato dai Golden State Warriors, che dovette lasciare per i contrasti con l'allenatore Don Nelson.\nNew York Knicks e la svolta.\nNel 1990 i New York Knicks gli diedero una possibilit\u00e0. Nei primi giorni con i newyorkesi, Starks prov\u00f2 a schiacciare in testa a Patrick Ewing. Nel tentativo si ruppe il ginocchio, e per questo i New York Knicks non poterono tagliarlo, dovendo aspettare che si rimettesse in salute. Infatti Starks \u00e8 da allora sempre grato a Ewing per quell'episodio. Successivamente riusc\u00ec a farsi notare sul campo dal suo allenatore Pat Riley.\nTolto il posto alla guardia titolare Gerald Wilkins, John Starks divenne il punto di forza dei Knicks fino al 1998. Partecip\u00f2 al NBA Slam Dunk Contest nel 1992 e fu tra i protagonisti dei play-off 1993, contro i Chicago Bulls e della finale NBA del 1994 contro gli Houston Rockets di Hakeem Olajuwon. In gara-7 contro i Rockets Starks fu protagonista in negativo in quanto segn\u00f2 2 tiri su 18 dal campo, di cui 0 (su 11 totali) da 3. Nel 1995-96 sulla panchina di New York arriv\u00f2 Nelson, che lo aveva messo da parte a Oakland. Finito in panchina, Starks rientr\u00f2 nel quintetto base solo dopo l'esonero dell'allenatore. La stagione successiva aiut\u00f2 il neo-acquisto Allan Houston ad inserirsi ed in seguito a sostituirlo come titolare. Starks continu\u00f2 comunque a farsi notare, vincendo l'NBA Sixth Man of the Year Award.\nUltimi anni.\nNel gennaio 1999 torn\u00f2 ai Golden State Warrios, venendo ceduto con Chris Mills e Terry Cummings per Latrell Sprewell. Chiuse la carriera con mezza stagione ai Chicago Bulls e un biennio agli Utah Jazz.\nDopo il ritiro.\nNel 2004 \u00e8 uscita la sua autobiografia: \"John Starks: my life\". Attualmente lavora come commentatore televisivo."}
{"id": "1009820", "revid": "729019", "url": "https://it.wikipedia.org/wiki?curid=1009820", "title": "Nicolas Kiefer", "text": "Biografia.\nCarriera sportiva.\nPrima di diventare professionista, da juniores ha dominato gli slam, vincendo gli Australian Open e gli US Open ed arrivando in finale e semifinale a Wimbledon e Roland Garros, raggiungendo il secondo posto dietro solo a Mariano Zabaleta.\nIl 10 gennaio 2000 Kiefer ottenne il suo secondo quarto di finale agli Australian Open e dopo il torneo divenne numero 4 della classifica ATP, suo miglior piazzamento.\nKiefer \u00e8 anche noto per alcuni suoi gesti superstiziosi durante le partite. Viene visto infatti toccare con la racchetta l'angolo del campo dopo un punto, anche se la ragione di ci\u00f2 non \u00e8 chiara. \u00c8 solito chiedere, quando serve, la pallina con cui ha vinto il punto precedente.\nNel 2004 ai Giochi olimpici di Atene vinse l'argento nel doppio insieme a Rainer Sch\u00fcttler.\nDurante gli Australian Open 2006 divenne impopolare per un episodio accaduto durante i quarti di finale: mentre si trovava con S\u00e9bastien Grosjean al quinto set di un lunghissimo match, Kiefer gett\u00f2 la racchetta durante un punto. Grosjean perse il punto, gettando la palla in rete, per poi protestare dicendo che il lancio della racchetta lo aveva distratto. L'arbitro della partita Carlos Bernades per\u00f2 non credeva che il lancio fosse stato volontario e disse al francese che era avvenuto dopo che Grosjean avesse tirato la pallina in rete, quindi non ha avuto alcun effetto sul suo colpo. Grosjean perse il quinto e decisivo set e Kiefer raggiunse la semifinale, dove perse dal futuro campione Roger Federer.\nDurante il Roland Garros 2006 Kiefer si infortun\u00f2 al polso e annunci\u00f2 il suo ritorno per il 5 luglio 2007, mentre era precipitato sino alla posizione 404 della classifica. Rientr\u00f2 in campo al Gerry Weber Open, perdendo al primo round con il futuro campione Tom\u00e1\u0161 Berdych. A Wimbledon fece terzo turno dopo aver sconfitto l'italiano Filippo Volandri e Fabrice Santoro, arrendendosi al serbo Novak \u0110okovi\u0107 in quattro set. A Newport perse al primo turno, ma al torneo di Los Angeles raggiunse le semifinali, per perdere poi contro Radek \u0160t\u011bp\u00e1nek a causa di un infortunio.\nIl 30 dicembre 2010, dopo un'annata in cui a causa degli infortuni \u00e8 riuscito a vincere solamente una partita, annuncia il suo ritiro per stare vicino alla propria famiglia e alla figlia."}
{"id": "1009824", "revid": "773636", "url": "https://it.wikipedia.org/wiki?curid=1009824", "title": "Rosario Nicoletti", "text": "Biografia.\nAvvocato, Consigliere della Corte dei Conti. Ispirato da profonde motivazioni cattoliche inizi\u00f2 la carriera politica nel movimento giovanile DC. Nel 1959 fu eletto deputato regionale, e rieletto all'Assemblea regionale siciliana per 5 legislature, restandovi fino alla morte. Fu sindaco del Comune di Lascari dal 1962 fino al 1982.\nAssessore regionale al Turismo a soli 33 anni, poi ai Lavori Pubblici e alla Presidenza (oggi Funzione pubblica), fu studioso della macchina amministrativa pens\u00f2, da precursore, la riforma della burocrazia regionale e approfond\u00ec temi di diritto amministrativo relativi alla autonomia regionale. Fece parte della Sinistra Democristiana \u2013 sin dal 1968 \u2013 e port\u00f2 la componente interna fino a eleggere il governo di \u201csolidariet\u00e0 autonomistica\u201d del Presidente della Regione Piersanti Mattarella.\nGi\u00e0 negli anni settanta pose la questione della ridefinizione della struttura costituzionale della Regione, individuando nella piena attuazione della autonomia lo strumento atto a colmare i ritardi economici e sociali del Mezzogiorno.\nFu Membro del Consiglio e della Direzione nazionale della Democrazia Cristiana e Segretario regionale in Sicilia dal marzo 1974 al novembre 1982.\nForm\u00f2 alla politica generazioni di giovani quadri di partito e sostenne ferventi battaglie moralizzatrici all'interno della stessa Democrazia Cristiana.\nSi suicid\u00f2 improvvisamente il 17 novembre del 1984 lanciandosi dal quarto piano della sua casa di via Lincoln a Palermo. Nel suo diario il gen. Dalla Chiesa aveva scritto che Nicoletti fu l'unico esponente DC non appartenente alla \"corrente andreottiana\" a ostacolarlo. Nel 1990 il pentito Francesco Marino Mannoia lo chiam\u00f2 in causa, riferendo che il boss Stefano Bontade veniva ricevuto nel suo studio."}
{"id": "1009826", "revid": "46936", "url": "https://it.wikipedia.org/wiki?curid=1009826", "title": "Ally McCoist", "text": "Carriera.\nGiocatore.\nClub.\nLa carriera professionistica di McCoist inizi\u00f2 nel St. Johnstone di Perth nel 1979, a 17 anni. Dopo due stagioni prolifiche l'attenzione di molti club si appunt\u00f2 su di lui, e gli inglesi del Sunderland riuscirono a spuntarla sul tentativo dei Rangers di ingaggiare l'astro nascente del calcio scozzese. Tuttavia, dopo due annate non molto positive (solo 8 goal in 56 incontri) furono proprio i Rangers a mettere sotto contratto McCoist.\nIl matrimonio con i Rangers fu lungo e fruttuoso: non solo nelle 15 stagioni trascorse a Glasgow egli divenne il miglior marcatore della storia del club (con 251 goal in campionato e 355 totali), ma vinse 10 campionati scozzesi (di cui 9 consecutivi), una Scottish Cup e nove Scottish League Cup; in due stagioni (1992 e 1993) fu il massimo marcatore europeo, ma per sua sfortuna in quegli anni la Scarpa d'oro non era assegnata.\nNel 1998 McCoist lasci\u00f2 i Rangers per spendere gli ultimi anni di carriera al Kilmarnock, fino al ritiro avvenuto nel 2001.\nA livello personale, McCoist ricevette il premio di giocatore scozzese dell'anno nel 1992 e fu miglior marcatore europeo nel 1992 e nel 1993 (entrambe le volte con 34 goal). Tuttavia non ottenne la Scarpa d'oro che dal 1991 al 1996 non \u00e8 stata assegnata. Nel 1994, per meriti sportivi, \u00e8 stato insignito dell'onorificenza di Membro dell'Ordine dell'Impero Britannico.\nNazionale.\nBench\u00e9 chiamato in nazionale scozzese da Alex Ferguson nel 1985, McCoist non fece parte della lista dei 22 giocatori selezionati per il campionato del mondo 1986 in Messico. Prese tuttavia parte al successivo campionato del mondo in Italia e, successivamente, a due fasi finali del campionato d'Europa, nel 1992 in Svezia e nel 1996 in Inghilterra. In 13 anni di nazionale le presenze totali furono 61 con 19 goal, che a tutt'oggi valgono a McCoist il riconoscimento di quinto marcatore di sempre della rappresentativa del suo Paese.\nAllenatore.\nDal 2004 al 2007 \u00e8 stato vice allenatore della nazionale scozzese e dal 2007 al 2011 vice del Glasgow Rangers. Ha ereditato la panchina di questi ultimi nel giugno 2011 ed \u00e8 uscito gi\u00e0 al 3\u00ba turno dei preliminari di Champions League ad agosto eliminato dal Malm\u00f6 Fotbollf\u00f6rening. Si piazza 2\u00ba in campionato e a fine stagione la squadra fallisce e riparte dalla quarta divisione con McCoist allenatore che in due stagioni porta i Rangers in seconda divisione. Si dimette dall'incarico nel dicembre 2014.\nFuori dal campo.\nL'attivit\u00e0 di commentatore sportivo di McCoist \u00e8 iniziata ben prima del suo ritiro calcistico: gi\u00e0 nel 1996 partecip\u00f2 a trasmissioni sportive, bench\u00e9 egli sia stato sempre pi\u00f9 interessato all'attivit\u00e0 sul campo: chiamato come assistente di Walter Smith nel 2004 alla guida della Nazionale scozzese, all'inizio del 2007 lo ha seguito ai Rangers per ricoprirvi analogo ruolo.\nNel 2000 si \u00e8 anche cimentato come attore, nel film \"Sfida per la vittoria\" (\"A shot at glory\"), diretto da Michael Corrente ed interpretato da Robert Duvall e Michael Keaton. Nel film interpreta Jackie McQuillan (personaggio di fantasia), un asso del Celtic Glasgow (ironia della sorte), che accetta di scendere in seconda divisione scozzese, nella squadra allenata dal suocero (Robert Duvall).\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nAllenatore.\nClub.\n\"In grassetto le competizioni vinte.\""}
{"id": "1009827", "revid": "709565", "url": "https://it.wikipedia.org/wiki?curid=1009827", "title": "Isabella (fumetto)", "text": "Isabella \u00e8 un personaggio dei fumetti creato da Giorgio Cavedon e Renzo Barbieri con i disegni di Sandro Angiolini nel 1966 e protagonista di due serie a fumetti in formato tascabile di genere erotico/storico/avventuroso inizialmente pubblicato Editrice 66 (poi ribattezzata Erregi) e infine dalla Ediperiodici sulla scia del successo dei romanzi del ciclo di Angelica dei francesi Anne e Serge Golon.\nIsabella, antesignana di una serie di eroine procaci e disinibite che divennero un autentico fenomeno di costume, \u00e8 la protagonista del primo fumetto erotico-avventuroso pubblicato in Italia che far\u00e0 da apripista a un nuovo genere.\nStoria editoriale.\nEscono in totale 263 numeri divisi in due serie, la prima pubblicata da aprile a dicembre 1966 per 19 numeri per l'Editrice Sessantasei e la seconda da gennaio 1967 a ottobre 1976 per 244 numeri edita dalle Edizioni Erregi fino al n\u00b0155 e dalla Ediperiodici fino alla conclusione della serie. Le sceneggiature sono scritte da Renzo Barbieri e Giorgio Cavedon mentre i disegni sono inizialmente di Sandro Angiolini, creatore grafico del personaggio e autore delle prime copertine, e poi di altri autori come Gaspare De Fiore, Umberto Sammarini e dello Studio Rosi. In appendice agli albi alcuni aspetti particolarmente piccanti della vita di Isabella vengono raccontati senza immagini ma solo con un testo a puntate che attraverso un espediente narrativo appaiono tratte dalle \"vere\" memorie della duchessa di Frissac. La serie arriver\u00e0 presto a vendere oltre centomila copie a numero per poi assestarsi sulle settantamila copie. Il successo \u00e8 notevole tanto da pubblicare in aggiunta ai fascicoli mensili anche i volumi delle \u201cmemorie\u201d di Isabella oltre alla raccolta delle numerose lettere dei lettori e un saggio. La serie chiuse i battenti nel 1976 quando la moda delle eroine sexy di epoche passate era terminata per lasciare il posto ad ambientazioni moderne. La serie verr\u00e0 ristampata dal 1969 al 1971 in 27 volumi in formato gigante contenenti ciascuno due episodi della serie con nuove copertine e alcune tavole inedite. Cavedon scriver\u00e0 anche sei volumi in prosa per la collana Le Memorie di Isabella pubblicati tra il 1967 e il 1970.\nVolumi pubblicati.\nEscono in totale 263 numeri divisi in due serie:\nPrima serie edita dal 2 aprile al 20 dicembre 1966 (19 volumi)\nSeconda serie edita dal 3 gennaio 1967 al 10 ottobre 1976 (244 volumi)\nBiografia del personaggio.\nIsabella \u00e8 una bellissima ragazza bionda rimasta orfana e allevata da una famiglia di zingari nella Francia del XVII secolo ai tempi del re Luigi XIII circondata oltre che da personaggi immaginari come Jacula (che esordisce in questa serie prima di divenire essa stessa protagonista di una propria testata omonima) ma anche da quelli realmente esistiti come il Cardinale Richelieu o Maria de' Medici. Divenuta una donna audace e risoluta e provetta spadaccina va alla ricerca delle sue origini scoprendo di essere l\u2019unica superstite della nobile famiglia dei De Frissac di Chateau Salins che venne sterminata dal barone Von Nutter per impadronirsi dei loro possedimenti. Prende quindi la decisione di vendicarsi e rimpossessarsi dei suoi beni.\nCaratterizzazione.\nIl personaggio di Isabella nonostante sia ispirato a quello di Angelica ha le proprie fattezze modellate pi\u00f9 su quelle di Brigitte Bardot che su quelle di Mich\u00e8le Mercier che era l\u2019interprete di Angelica nella versione cinematografica.\nAltri media.\nCinema.\nSulla spinta del successo del fumetto Cavedon scrive con Mario Amendola la sceneggiatura del film intitolato \"Isabella la duchessa dei diavoli\" diretto nel 1969 da Bruno Corbucci purtroppo senza molto successo.\nNella trama il film non si discosta molto dal fumetto con Isabella che orfana viene allevata dagli zingari e, quando scoprir\u00e0 le su vere origini e la storia del massacro della sua famiglia decide di vendicarsi seducendo il barone per sfigurarlo. Il barone vive con il viso deturpato sotto una maschera di cuoio deciso a vendicarsi della ragazza che per\u00f2 riuscir\u00e0 a sua volta a catturare il perfido barone facendolo condannare a morte. Nel finale a sorpresa il barone si d\u00e0 alla fuga trasformandosi nel genio malefico della vita di Isabella.\nImpatto culturale.\nL\u2019incontro di Cavedon con Barbieri segna l\u2019inizio di una lunga collaborazione che nel 1966 porta alla nascita del personaggio che dar\u00e0 origine a un genere: quello del fumetto per adulti. In un\u2019intervista del 1972 Cavedon racconta che: \u201c\"L\u2019intento era di creare un personaggio che esaltasse la donna, un tipo di donna che facesse in senso avventuroso e fantastico certe azioni che fino a quel momento aveva fatto solo l\u2019eroe maschile. Una donna capace di risolvere insomma da sola i problemi, pur mantenendo al tempo stesso la propria femminilit\u00e0, certe contraddizioni, debolezze, impulsi irrazionali tipici della donna\"\u201d.\nDopo una partenza relativamente soft progressivamente i contenuti del tascabile diventano sempre pi\u00f9 espliciti e per la prima volta in un fumetto italiano compaiono immagini di nudi femminili e situazioni erotiche molto pi\u00f9 esplicite di quelle che pochi anni prima venivano mostrate nella serie di Satanik creata da Max Bunker e Magnus. Lo sceneggiatore Giorgio Pedrazzi dice che: \u201c\"\u00c8 fuor di dubbio che la sua discinta e procace spadaccina Isabella \u00e8 fra quei fumetti che come Diabolik e Satanik hanno cambiato non solo il modo di porsi rispetto al fumetto tradizionale generando il cosiddetto filone nero-erotico, ma anche tecnicamente proprio il modo di fare fumetto con l\u2019adozione del formato tascabile, la velocizzazione di scrittura con il ricorso al linguaggio parlato di uso corrente, l\u2019utilizzo di un segno grafico per certi aspetti rozzo che (...) si presentava di pi\u00f9 facile lettura\"\u201d.\nCavedon intorno alla figura di Isabella crea un vero e proprio romanzo storico che coinvolge i lettori al punto tale da convincersi della reale esistenza della Duchessa dei Diavoli creando un filo diretto fra lettori e redazione che contribuisce a decretare il successo della serie che arriver\u00e0 a toccare punte di vendita di oltre centomila copie.\nLa serie tocca temi come l'omosessualit\u00e0 e la promiscuit\u00e0 sessuale in quanto Isabella non disdegna anche avventure omosessuali e il suo partner preferito \u00e8 Gilbert anche perch\u00e9 sa accettare con disinvoltura i suoi numerosi tradimenti sia con uomini che con ragazze anche minorenni, aspetto quest'ultimo che oggi difficilmente si potrebbe vedere in un fumetto erotico. Inoltre non si crea troppi scrupoli per raggiungere i propri scopi arrivando a torturare o uccidere. Alle trame avventurose si aggiungono, talvolta, situazioni grottesche : nell'ottavo episodio, \u201cLe fiamme dell\u2019inquisizione\u201d, Isabella viene stuprata da un orso. La componente sadomasochista \u00e8 sempre presente e col tempo si accentua. Nel 1966 questo era un elemento ancora inedito e probabilmente contribuisce al successo della serie oltre che del genere dei fumetti erotici che, inizialmente solo italiano, verr\u00e0 esportato all'estero nonostante le campagne censorie e i reiterati interventi della magistratura.\nIl successo di Isabella apre la strada a un filone che avr\u00e0 lunga vita caratterizzato da personaggi dai nomi come Jacula, Cimiteria, Jungla, Walhalla, Belzeba, Vart\u00e0n, Maghella che molto spesso sono semplici variazioni sul tema di Isabella di scarsa qualit\u00e0 ma ci sono anche opere di migliore fattura come Necron, Zora la vampira, Jolanda de Almaviva a Biancaneve realizzate da maestri del fumetto quali Magnus, Sandro Angiolini, Milo Manara e Leone Frollo e che rivelano un mutamento generazionale.\nControversie.\nIl successo \u00e8 tale da coinvolgere i lettori che scrivono in redazione numerose lettere, ricche di confessioni intime, che saranno usate per creare la rubrica \"La corte di Isabella\", pubblicata in appendice agli albi a fumetti e in seguito raccolta in un volume intitolato \"Cara Isabella\". La rubrica subir\u00e0 attacchi parte della censura e che, a differenza di tutte le altre pubblicazioni della casa, editrice, . Trent'anni dopo ne fu pubblicato un secondo volume, continuazione del primo, intitolato \"Cara Isabella Vol. 2\". Anche questo volume incorse nell'intervento della censura, tanto che se ne vedr\u00e0 l'uscita solo nel 2003."}
{"id": "1009828", "revid": "729019", "url": "https://it.wikipedia.org/wiki?curid=1009828", "title": "Keri Sable", "text": "Carriera.\nNel 2004 si \u00e8 trasferita a Los Angeles dove ha iniziato la sua carriera di attrice pornografica. Il suo primo film \u00e8 stato \"First Offense 5\" con Peter North.\nNell'aprile del 2005 ha firmato un contratto esclusiva con la Wicked Pictures. Il primo film con tale compagnia fu \"Sold\", con Jessica Drake, diretto da Brad Armstrong.\nSecondo un'intervista rilasciata a AVN, Keri Sable si \u00e8 rifatta il seno nel novembre del 2005 per cambiare la sua immagine da \"lolita\" e partecipare a film di grosso budget per la Wicked."}
{"id": "1009829", "revid": "765341", "url": "https://it.wikipedia.org/wiki?curid=1009829", "title": "Chisola", "text": "La Chisola (\"Chis\u00f2la\" in piemontese) \u00e8 un torrente del Piemonte, affluente alla sinistra orografica del fiume Po. Il suo corso si sviluppa interamente nel territorio della citt\u00e0 metropolitana di Torino. Il perimetro del suo bacino \u00e8 96\u00a0km.\nPercorso.\nNasce dalla confluenza di due rami torrentizi, uno che origina dal Monte Freidour (1.445 m s.l.m.) e l'altro tra il Monte Brunello e i Tre Denti (1.343\u00a0m s.l.m.). Dopo avere bagnato la breve Val Chisola esce nella pianura Padana. Lungo il suo corso di circa 40\u00a0km riceve da destra i suoi tributari \"Noce\" e \"Rio Torto\" pi\u00f9 altri torrenti vari fra i quali il Lemina, sfociando poi, nel territorio del comune di Moncalieri, nel Po, dopo che con le sue acque sono confluite quelle del canale derivatore dell'Azienda Elettrica Municipale di Torino (oggi IREN).\nRegime.\nNonostante la classificazione come torrente e la variabilit\u00e0 di portata nelle varie stagioni, non va mai in secca. \nIl 2 settembre 2002 il torrente, a seguito di temporali localizzati ma forti, strarip\u00f2 sommergendo parte del comune di None. Il 25 novembre 2016 lo straripamento della Chisola ha allagato sei borgate di Moncalieri: Tetti Piatti (la pi\u00f9 colpita, con centinaia di sfollati), Barauda, Tagliaferro, Santa Maria, Borgo Mercato e Rossi."}
{"id": "1009831", "revid": "767487", "url": "https://it.wikipedia.org/wiki?curid=1009831", "title": "Shake Hands with the Devil (film 2007)", "text": "Shake Hands with the Devil \u00e8 un film del 2007 diretto da Roger Spottiswoode.\nFilm drammatico canadese basato sul libro autobiografico: \"Shake Hands with the Devil: the failure of humanity in Rwanda\" che racconta la personale esperienza del generale Rom\u00e9o Dallaire durante il genocidio in Ruanda del 1994.\nIl film \u00e8 stato presentato in anteprima alla 32\u00aa edizione del \"Toronto International Film Festival\" dal 6 al 15 settembre 2007. Il film \u00e8 stato inoltre presentato al 27\u00ba \"Atlantic Film Festival\" il 13 settembre 2007 ad Halifax, Nuova Scozia.\nTrama.\nL'organizzazione delle Nazioni Unite affida al generale Dallaire la missione di sorveglianza delle operazioni di pace dei Caschi blu in Ruanda. Dallaire si rende conto subito che la fragile tregua ottenuta tra le forze di minoranza dei ribelli Tutsi e le forze di maggioranza governative degli Hutu sta gi\u00e0 vacillando gravemente.\nAlcuni mesi dopo il suo arrivo l'aereo del presidente ruandese viene abbattuto, fatto che diventa il pretesto per il genocidio da tempo progettato contro i Tutsi e gli Hutu moderati. Kigali diventa quindi il teatro dei peggiori orrori, un'inaudita violenza di fronte alla quale il Gen. Dallaire \u00e8 costretto ad essere spettatore senza mezzi per impedire il genocidio di gran parte della popolazione Tutsi.\nProduzione e distribuzione.\nIl film \u00e8 stato prodotto da Michael Donovan, (\"Halifax Film\") e Laszlo Barna, (\"Barna-Alper Productions\") e distribuito per il Canada da Seville Pictures Inc.. L'uscita nelle sale cinematografiche canadesi del film \u00e8 stata il 26 settembre 2007 a Montr\u00e9al al \"Cinema Imp\u00e9rial\"."}
{"id": "1009834", "revid": "767487", "url": "https://it.wikipedia.org/wiki?curid=1009834", "title": "Keep of Kalessin", "text": "I Keep of Kalessin sono una band black metal norvegese, fondata dal chitarrista Obsidian C.\nStoria.\nI Keep of Kalessin nacquero nel 1994, con il nome \"Ildskjaer\", sotto la guida di Ghash (cantante) e Obsidian C. (chitarre), raggiunti successivamente da Vyl (batteria) e Warach (basso). I testi della band, dark e epici, sono ispirati dalla fantasia della scrittrice statunitense Ursula K. Le Guin, dal cui Ciclo di Earthsea prendono il nome. Con questo progetto, la band realizz\u00f2 la prima demo \"Skygger av sorg\" nel 1996, nonostante numerosi problemi nel trovare la giusta casa che portarono alla difficile diffusione del lavoro della band, i risultati furono positivi, giungendo al contratto con l'italiana Avantgarde Music. L'album di debutto \"Through Times of War\" fu registrato nell'estate del 1997 negli studi di Brygga, Trondheim e present\u00f2 la band subito con un sound pulito e pesante che \u00e8 stato spesso paragonato all'opera dei Mayhem \"De Mysteriis Dom Sathanas\". Due anni dopo il quartetto torn\u00f2 con l'album \"Agnen: A Journey Through the Dark\", anch'esso registrato negli studi di Brygga. Con questo secondo lavoro lo stile della band si allontan\u00f2 un poco dal Black metal norvegese, incorporando influenze Thrash metal e Death metal. Ma i Keep of Kalessin non dimenticarono le loro origini contribuendo ad un tributo ai Mayhem, pubblicato proprio da Avantgarde Music, con la traccia \"Buried by Time and Dust\".\nNel 2000 la formazione sub\u00ec delle modifiche dovute a problemi interni alla band, che portarono all'abbandono di Ghash, Vyl e Warach, ma il chitarrista e song-writer Obsidian C. volle continuare. Cos\u00ec port\u00f2 lo stile dei Keep of Kalessin a una nuova evoluzione. Questo nuovo stile veloce, brutale, ma allo stesso tempo melodico necessitava per\u00f2 di un nuovo batterista. Dopo circa tre anni Obsidian C. dopo aver preso parte a molte audizioni divent\u00f2 membro della celeberrima black metal band Satyricon, cos\u00ec da poter entrare in contatto con Frost.\nFrost ascolt\u00f2 il nuovo materiale dei Keep of Kalessin e immediatamente accett\u00f2 quando Obsidian C. gli offr\u00ec la parte di batteria. Il tour con i Satyricon rese anche possibile a Obsidian C. di reclutare il leggendario Attila Csihar, famoso per aver cantato in gruppi come Mayhem e Aborym. Il trio registr\u00f2 cos\u00ec nel 2003 l'EP \"Reclaim\", ma a causa di discordie tra Frost, Attila e Obsidian C. la formazione non riusc\u00ec ad andare oltre. Obsidian C. cerc\u00f2 allora nella vecchia formazione riportando alla band il batterista Vyl e trov\u00f2 anche degli ottimi rimpiazzi per Attila (con Thebon) e Wizziac per il basso.\nInsieme al lyricwriter di \"Reclaim\", Torstein Parelius, Obsidian C. lavor\u00f2 per i successivi due anni all'album \"Armada\". Questo pu\u00f2 essere considerato il \"grande passo\" della band, che con quest'album, distinguibile per la sua commistione di epicit\u00e0, velocit\u00e0 e tecnicit\u00e0, raggiunse un alto livello di fama e importanza all'interno della scena black metal.\nDa \"Armada\" sono tratti due videoclip: Crown Of The Kings (realizzato tramite vari video di esibizioni live) e Into The Fire (con scenografia realizzata a computer che richiama la coverart dell'album).\nNel 2008 hanno preso parte ad un tour negli USA al fianco di Dimmu Borgir e Behemoth.\nIl 6 giugno 2008 \u00e8 stato pubblicato l'album \"Kolossus\" (a detta del frontman Obsidian C. molto pi\u00f9 epico del fortunato predecessore), che va ad unirsi ad \"Armada\" e a un altro successore nel 2009/2010 a creare una trilogia di un black metal dalle forti tinte epiche.\nIl 6 luglio 2009 si sono esibiti al Colonia Sonora Festival di Collegno (TO) insieme a Death Angel e Kataklysm. Il 10 maggio 2010 \u00e8 uscito l'album \"Reptilian\". Il 16 febbraio 2015 esce l'album \"Epistemology\"."}
{"id": "1009836", "revid": "729019", "url": "https://it.wikipedia.org/wiki?curid=1009836", "title": "BAE Systems Land Systems", "text": "La BAE Systems Land Systems \u00e8 una divisione della BAE Systems e fa parte del gruppo BAE Systems Land and Armaments.\nStoria.\nLa divisione Land System fu creata nel settembre 2004 quando la BAE fuse l'appena acquistata Alvis Vickers nella BAE Systems RO Defence. A marzo 2005 la BAE Systems annunci\u00f2 l'acquisizione della United Defense Industries (UDI). Proseguendo il processo d'integrazione il 24 giugno 2005 la BAE Systems annunci\u00f2 la creazione della BAE Systems Land and Armaments fondendo la United Defense e la BAE Systems Land Systems."}
{"id": "1009837", "revid": "1117982", "url": "https://it.wikipedia.org/wiki?curid=1009837", "title": "Callistene", "text": "Biografia.\nNipote di quel Prosseno di Atarneo che era stato il tutore di Aristotele dopo la morte dei suoi genitori e ne aveva sposato la sorella Arimneste, nel 336 a.C. segu\u00ec Alessandro Magno nella sua spedizione contro l'Impero persiano, come storico e segretario del sovrano macedone, posizione raggiunta grazie anche all'influenza di Aristotele stesso.&lt;br&gt;\nRifiutatosi di prostrarsi davanti al sovrano (come prevedeva l'usanza persiana della \"prosk\u00fdnesis\" adottata dal re macedone), nel 327 a.C. divenne l'ispiratore morale dell'opposizione macedone alla politica cosmopolita di Alessandro. Intanto, veniva sventata la Congiura dei paggi, che mirava a eliminare Alessandro e che coinvolse proprio Callistene.&lt;br&gt;\nAccusato da alcuni dei congiurati, Callistene sarebbe morto, secondo la versione ufficiale, in carcere per ftiriasi, mentre altre versioni non filomacedoni ritengono di sapere che fu torturato ed impiccato nello stesso 327 a.C.: questa morte per coerenza ispir\u00f2 l'amico filosofo Teofrasto, successore di Aristotele alla scuola peripatetica, che avrebbe scritto un trattato, \"Callistene, o sul dolore\", perduto.\nOpere.\nLe fonti attribuiscono a Callistene numerose opere, di cui, tuttavia, non restano che frammenti.&lt;br&gt;\nOpere minori.\nAl periodo precedente il 336 risalgono opere che si situano nel solco degli interessi del Peripato. Con lo zio, scrisse i \"Pitionici\", una lista dei vincitori nei Giochi Pitici di Delfi, per poi comporre un \"Encomio di Ermia\", un elogio del re della citt\u00e0 asiatica di Atarneo. Anche Aristotele, che aveva sposato una parente di Ermia, alla morte del re compose un encomio in versi. Tipicamente peripatetici erano la \"Descrizione della terra\" e gli \"Apoftegmi\", una raccolta di massime celebri di tipo retorico, forse ispirata alla \"Retorica\" aristotelica.&lt;br&gt;\nCome storico, Callistene deve aver esordito con le \"Elleniche\", una storia in 10 libri che andava dal 387 a.C. al 357 a.C. terminando all'inizio del regno di Filippo II. Gli storici hanno sostenuto che Callistene scrisse con un forte pregiudizio a favore di Tebe, ma non vi sono prove sufficienti di tale pregiudizio\u02d0 infatti i frammenti suggeriscono semplicemente una forte ammirazione personale per Pelopida e il suo Battaglione Sacro e, certamente, un notevole interesse per l'egemonia tebana, con digressioni su mitologia, geografia ed etnografia. Inoltre, a complemento dell'opera precedente, \"Sulla guerra sacra\", una monografia. Le \"Elleniche\", tuttavia - nonostante i frammenti non permettano di distinguerle da altre opere coeve -, e la monografia sulla guerra sacra sono sicuramente opere prettamente storiografiche, preoccupate di descrivere gli eventi all'interno di un periodo ristretto.\n\"Gesta di Alessandro\".\nIl capolavoro di Callistene erano, tuttavia, le incompiute \"Gesta di Alessandro\", un'opera propagandistica voluta da Alessandro, che giungeva fino alla battaglia di Arbela (331 a.C.). L'opera fece dello storico di Olinto uno dei pi\u00f9 importanti storici di Alessandro Magno.&lt;br&gt;\nCallistene pubblicava l'opera man mano che la componeva, immediatamente dopo le vittorie di Alessandro, che narrava con stile vivo e con toni apologetico-propagandistici, presentando il giovane macedone come il condottiero scelto dalla Lega panellenica per abbattere la \"\u00f9bris\" () persiana e vendicare l'invasione che due secoli prima il Grande Re Serse aveva compiuto ai danni della Grecia.\nPoich\u00e9 Callistene era uno degli editori - insieme allo zio Aristotele - che prepararono una speciale edizione omerica per Alessandro - la cosiddetta \"Edizione della cassetta\" - dai frammenti risulta spesso che tenesse presente l'appassionato interesse del re per Omero; e sembra che il legame tra la mitologia e la storia avesse un ruolo importante nel suo commento sul significato delle gesta di Alessandro. L'opera, di fatto, si situa all'inizio della leggenda sul sovrano, venendo a creare nel tempo il \"corpus\" letterario-mitologico conosciuto come \"romanzo di Alessandro\" (le versioni pi\u00f9 antiche in greco vengono attribuite convenzionalmente ad un anonimo Pseudo-Callistene) che ebbe molta fortuna in epoca medioevale nella traduzione latina del X secolo di Leone Arciprete, e nella successiva versione in francese realizzata nel XII secolo, attribuita ad Alexandre de Bernay."}
{"id": "1009839", "revid": "79968", "url": "https://it.wikipedia.org/wiki?curid=1009839", "title": "BAE Land System", "text": ""}
{"id": "1009844", "revid": "828781", "url": "https://it.wikipedia.org/wiki?curid=1009844", "title": "Stura del Monferrato", "text": "La Stura del Monferrato, anche detta Stura Piccola e Stura di Casale per distinguerla dagli altri corsi d'acqua omonimi del Piemonte quali la Stura di Lanzo, la Stura di Demonte e la Stura di Ovada, (in piemontese \"Stura d\u00ebl Monfr\u00e0\") \u00e8 un piccolo corso d'acqua collinare, tributario di destra del Po.\nPercorso.\nIl torrente nasce e scorre interamente nel complesso collinare del Monferrato settentrionale formando lungo il suo percorso la \"Val Cerrina\". Tuttavia, secondo studi geologici questa valle non fu formata dal fiume Stura: in realt\u00e0 essa fu formata dal fiume Po, che qui scorreva fino al Pleistocene, quando forti piogge in tutte le Alpi Occidentali fecero variare il corso del Po verso nord-ovest, cio\u00e8 dove oggi scorre.\nHa una lunghezza totale di 36.7 km e scorre nel territorio comunale di Murisengo, Odalengo Grande, Cerrina Monferrato, Mombello Monferrato e Pontestura, in Provincia di Alessandria, dove confluisce nel fiume Po ad un'altitudine di 122 m s.l.m.\nRegime.\nCorso d'acqua dalla portata modesta (3,2\u00a0m3/s presso la foce) ha un regime esclusivamente pluviale ed \u00e8 quindi caratterizzato da varianze di portata stagionali."}
{"id": "1009854", "revid": "399", "url": "https://it.wikipedia.org/wiki?curid=1009854", "title": "Solvatazione", "text": "Per solvatazione in chimica si intende l'interazione tra soluto e solvente che porta le singole molecole di soluto disciolto a circondarsi di molecole di solvente.\nUna soluzione si differenzia infatti da una generica dispersione perch\u00e9 il soluto \u00e8 disperso nel solvente a livello delle singole molecole o ioni e quindi non si hanno due fasi. La solvatazione \u00e8 la terza fase, cio\u00e8 quella finale, del processo di dissoluzione (con cui si intende invece il processo globale di formazione di una soluzione). Quindi solvatazione e dissoluzione sono concetti diversi. In particolare, il processo di solvatazione \u00e8 sempre esotermico, ma ci\u00f2 non vale sempre per il processo globale di dissoluzione.\nNel caso in cui il solvente responsabile della solvatazione sia acqua, si parla pi\u00f9 precisamente di idratazione (da non confondere con l'omonima reazione di idratazione).\nMediante idratazione si pu\u00f2 creare un idrato da cui \u00e8 possibile ri-estrarre l'acqua. Quando invece l'idratazione avviene mediante una reazione chimica in cui l'acqua \u00e8 chimicamente combinata a livello molecolare con un'altra sostanza, l'acqua non pu\u00f2 pi\u00f9 essere separata dalla sostanza reagente.\nL'idratazione pu\u00f2 essere accompagnata dal fenomeno dell'idrolisi.\nInterazioni intermolecolari soluto-solvente.\nI solventi polari sono quelli i cui atomi portano delle cariche parziali, vi \u00e8 cio\u00e8 un dipolo. L'acqua \u00e8 il pi\u00f9 comune solvente polare, altri solventi polari sono il DMSO, l'acetonitrile o gli alcoli. Sciogliendo un sale o una molecola polare in questi solventi, le molecole di solvente circondano il soluto in modo da orientare la carica dell'uno verso la carica opposta dell'altro e da stabilizzare il sistema.\nLe interazioni che si possono stabilire tra soluto e solvente sono legame idrogeno, interazioni ione-dipolo o dipolo-dipolo, o forze di Van der Waals.\nSi dice nuvola di solvatazione l'insieme di molecole solventi attorno alle molecole del soluto.\nEsempio.\nSi consideri come soluto il sale da cucina (cloruro di sodio), disciolto in acqua (che funge da solvente).\nLe molecole di acqua (H2O) sono formate da due atomi di idrogeno e un atomo di ossigeno: gli atomi di idrogeno tendono a respingere gli elettroni (essendo pi\u00f9 \"elettropositivi\" dell'ossigeno), mentre l'atomo di ossigeno tende ad attrarre gli elettroni (essendo pi\u00f9 \"elettronegativo\"). Quindi la molecola di acqua presenta una carica positiva (\u03b4+) in corrispondenza degli atomi di idrogeno e una carica negativa (\u03b4-) in corrispondenza dell'atomo di ossigeno (in altre parole \u00e8 una molecola \"polare\").\nIl cloruro di sodio (NaCl), allo stato solido, \u00e8 invece formato da ioni di sodio (Na+) e ioni di cloro (Cl-), in rapporto 1:1 e disposti in una particolare struttura cristallina avente geometria cubica.\nGli atomi di sodio e di cloro interagiscono attraverso legami ionici, per cui il cloruro di sodio \u00e8 un solido ionico, e come tale va incontro a dissociazione elettrolitica se \u00e8 immerso in acqua (che \u00e8 un solvente con elevata costante dielettrica), generando ioni Na+ e ioni Cl-.\nTali ioni, essendo dotati di carica, interagiscono con i dipoli molecolari costituiti dalle molecole dell'acqua. In particolare le molecole di acqua si dispongono intorno agli ioni in modo da presentare allo ione la loro parte dotata di carica opposta rispetto allo ione in questione. Cos\u00ec attorno allo ione Na+ le molecole di acqua si dispongono intorno con gli atomi di ossigeno rivolti allo ione centrale, mentre attorno allo ione Cl- le molecole di acqua si dispongono intorno con gli atomi di idrogeno rivolti allo ione centrale. Si ha cos\u00ec il fenomeno della solvatazione.\nSolo una parte di molecole di solvente (in questo caso acqua) interagiscono con gli ioni. Tali molecole costituiscono quella che viene detta \"sfera d'idratazione\"; il resto delle molecole di solvente costituisce invece il \"bulk\" del fluido.\nNumero di solvatazione.\nIl numero di molecole di solvente che circondano uno ione (soluto) e interagiscono con esso nel fenomeno della solvatazione viene detto numero di solvatazione.\nSe il solvente \u00e8 acqua, si parla pi\u00f9 precisamente di numero di idratazione.\nSi definisce inoltre numero di solvatazione primario il numero di molecole di solvente che rimangono solidali con lo ione centrale durante il moto dello ione centrale all'interno della soluzione. Tali molecole corrispondono alla cosiddetta \"sfera di solvatazione primaria\".\nNumeri di idratazione di alcuni ioni.\nLa tabella seguente presenta alcuni valori tipici di numeri di idratazione per alcuni ioni:"}
{"id": "1009857", "revid": "110157", "url": "https://it.wikipedia.org/wiki?curid=1009857", "title": "Rotaldo", "text": "Il Rotaldo \u00e8 un modesto corso d'acqua collinare, affluente di destra del Po che scorre quasi interamente nella provincia di Alessandria nel complesso collinare del Monferrato settentrionale.\nPercorso.\nNasce in provincia di Asti presso il comune di Grazzano Badoglio con il nome di \"Laio\".\nPresso il comune di Occimiano (AL) muta denominazione diventando \"Rotaldo\" ed entrando in pianura, dove scorre con andamento sinuoso sino alla foce nel Po presso la \"Loc. Rivalba\" di Valmacca. Attraversa i comuni di Grazzano Badoglio, Olivola, Camagna Monferrato, Borgo San Martino, Ticineto, Valmacca.\nRegime idrico.\nHa una portata molto modesta (c. 1,6\u00a0m\u00b3/s presso la foce) in quanto alimentato esclusivamente dalle piogge.\nStoria.\nPer gestire le acque del torrente venne costituito il \"Consorzio idraulico di terza categoria del torrente Rotaldo\", con sede a Casale Monferrato; l'ente fu in seguito sciolto e liquidato ai sensi di un decreto del ministero del Tesoro che data 16 dicembre 1994."}
{"id": "1009858", "revid": "767487", "url": "https://it.wikipedia.org/wiki?curid=1009858", "title": "Ramiro Castillo", "text": "Carriera.\nClub.\nNato nella provincia \"pace\u00f1a\" di Nor Yungas, nel 1985 venne acquistato da \"The Strongest\", team in cui rimase a fasi alterne fino al 1994 vincendo tre campionati nazionali (1986, 1989 e 1993) e diventando uno dei giocatori pi\u00f9 rappresentativi della storia del club. Nell'estate del 1990 fu acquistato dagli argentini del River Plate. Al momento del decesso militava nel Bol\u00edvar.\nNazionale.\nFu uno dei pilastri della sua Nazionale con la quale scese in campo per 52 occasioni, a partire dal 1989, segnando cinque reti. Prese parte ai Mondiali di USA 1994 in cui pot\u00e9 vantare una presenza nella sfida persa dai suoi 3-1 contro la Spagna.\nNel 1997 \"Chocolat\u00edn\" (\"Cioccolatino\", com'era soprannominato per il colore della sua pelle) partecip\u00f2 alla Coppa America nella quale la Bolivia arriv\u00f2 seconda perdendo l'ultimo match 3-1 contro il Brasile: tuttavia Castillo non disput\u00f2 quella finale, perch\u00e9 il 26 giugno di quell'anno perse la vita per un'epatite il suo figlioletto di sette anni, Juan Manuel; mai ripresosi dalla sua morte, Castillo si suicid\u00f2 nella sua casa, impiccandosi, il 18 ottobre successivo.\nIl 24 marzo 2007 \u00e8 stato inaugurato il nuovo stadio di Coripata, la sua citt\u00e0 natale, a lui dedicato."}
{"id": "1009860", "revid": "1632387", "url": "https://it.wikipedia.org/wiki?curid=1009860", "title": "B*Witched", "text": "Le B*Witched sono un gruppo pop femminile irlandese.\nStoria.\nFormatesi nel 1997, un anno dopo, il 25 maggio 1998, esce il loro primo singolo, \"C'est la Vie\", ed \u00e8 immediatamente un grande successo: il singolo arriva al primo posto in Inghilterra, e le B*Witched diventano la pi\u00f9 giovane band a centrare questo obiettivo. Il successo \u00e8 uguale anche nel resto d'Europa: il singolo \u00e8 in testa alle classifiche. Vista l'enorme popolarit\u00e0, il cd singolo esce anche negli USA raggiungendo la nona posizione. Il 28 settembre 1998 le B*Witched pubblicano il secondo singolo, \"Rollercoaster\": la conferma del successo. Il singolo rimane al primo posto in Inghilterra per due settimane consecutive e raggiunge il 5\u00ba posto nella classifica di vendite europee: sar\u00e0 il maggior successo della band irlandese. Il 3 novembre 1998 esce in Europa (il 16 marzo 1999 negli USA) il primo album \"B*Witched\": vender\u00e0 circa 2 milioni di copie. Dallo stesso album verranno estratti altri due singoli, \"To You i Belong\" e \"Blame It On The Weatherman\", entrambi primi in UK: con questo risultato le B*Witched saranno la pi\u00f9 giovane band (e anche irlandese) ad aver avuto 4 singoli al primo posto, uguagliando le Spice Girls. Il 18 ottobre 1999 le B*Witched pubblicano il loro secondo album, \"Awake and Breathe\" anticipato dal singolo \"Jesse Hold On\": sia singolo che album non avranno un grande successo (rispettivamente 4\u00b0 e 5\u00b0 nella classifica inglese).\nSeguono altri due singoli, \"I Shall Be There\" e \"Jump Down\" ma passeranno quasi inascoltati. Nel 2000 pubblicano il singolo \"Mickey\" che fa parte della colonna sonora del film \"Ragazze nel pallone\", mentre nel 2001 pubblicano il singolo \"Hold On\" per la colonna sonora del film \"The Princess Diaries\": sembrava che tutto fosse pronto per il terzo album quando Sinead O'Carrol lascia la band e in poco tempo il gruppo si scioglie anche se secondo le dichiarazioni di Lindsay Armaou le componenti sono rimaste in ottimi rapporti. In conclusione le B*Witched hanno venduto 3 milioni di album e 2 milioni di singoli in tutto il mondo. Una curiosit\u00e0: Edele e Keavy Lynch sono sorelle gemelle, ed a loro volta sorelle di Shane Lynch, componente della band irlandese dei Boyzone.\nNel 2012 il gruppo si riunisce e pubblica, nel 2014, l'EP \"Champagne or Guinness\"."}
{"id": "1009861", "revid": "2113268", "url": "https://it.wikipedia.org/wiki?curid=1009861", "title": "Futbol'nyj Klub Kuban'", "text": " \nIl Futbol'nyj Klub Kuban' (), noto semplicemente come Kuban' e internazionalmente come Kuban' Krasnodar, \u00e8 una societ\u00e0 calcistica russa che ha sede nella citt\u00e0 di Krasnodar.\nStoria.\nEpoca sovietica.\nIl club venne fondato con il nome di \"Dinamo\" nel 1928 e venne ridenominato \"Neftyanik\" nel 1954, \"Kuban\" nel 1958 e \"Spartak\" nel 1960, prima di assumere la denominazione attuale nel 1963.\nHa preso parte alla prima coppa sovietica nel 1936, per poi prendere parte al campionato solo a partire dal 1949.\nGioc\u00f2 per lo pi\u00f9 in seconda serie, riuscendo ad arrivare alla massima serie nel triennio 1980-1982, raggiungendo il miglior risultato nel 1981 con un tredicesimo posto.\nEpoca russa.\nDopo la dissoluzione dell'Unione Sovietica nel 1992, il club venne iscritto nella seconda divisione del nuovo campionato russo, venendo immediatamente retrocesso in terza divisione. Dal 2004 al 2007 la squadra ha giocato in Prem'er-Liga, ritornandoci nel 2009. In tale stagione la squadra \u00e8 stata retrocessa insieme al Khimki totalizzando 28 punti.\nGi\u00e0 nella stagione seguente, per\u00f2, vinse il campionato di seconda serie, tornando immediatamente in Prem'er-Liga. Nella stagione 2014/2015 \u00e8 arrivata per la prima volta a disputarsi la finale della Coppa di Russia, persa contro la ai supplementari.\nGrazie al quinto posto ottenuto nella Prem'er-Liga 2012-2013 acquisisce il diritto di partecipare alla UEFA Europa League 2013-2014: qui supera due turni europei contro Motherwell e , accedendo cos\u00ec alla fase a gironi di una competizione europea per la prima volta nella sua storia, ma viene eliminato finendo terzo nel girone.\nNella Prem'er-Liga 2015-2016 si piazza al quattordicesimo posto e retrocede in PFN Ligi. Nella stagione successiva arriva solo settimo e non riesce a essere promosso, rimanendo in PFN Ligi per la stagione 2017-2018.\nIl 17 maggio 2018, dopo il nono posto in campionato, viene annunciata la dissoluzione del club a causa della bancarotta.\nIl 5 agosto 2018, grazie ad alcuni tifosi ed ex giocatori del Kuban', il club riprende vita, giocando la prima partita nella lega regionale di Krasnodar, campionato dilettantistico.\nStrutture.\nStadio.\nLo Stadio Kuban', che ne ospita le partite interne, ha una capacit\u00e0 di 28.800 spettatori."}
{"id": "1009862", "revid": "467420", "url": "https://it.wikipedia.org/wiki?curid=1009862", "title": "Anniversario della liberazione", "text": "L'anniversario della liberazione \u00e8 un giorno, spesso considerato festa nazionale, che segna la liberazione di un luogo, simile a un giorno dell'indipendenza. La liberazione pu\u00f2 ricordare la data di una rivoluzione, come a Cuba, o la fine di un'occupazione militare da parte di un altro stato, differendo dall'indipendenza perch\u00e9 non vi \u00e8 la secessione da altri stati."}
{"id": "1009863", "revid": "37401", "url": "https://it.wikipedia.org/wiki?curid=1009863", "title": "Bce", "text": ""}
{"id": "1009865", "revid": "74173", "url": "https://it.wikipedia.org/wiki?curid=1009865", "title": "Giorno della liberazione", "text": ""}
{"id": "1009866", "revid": "109856591", "url": "https://it.wikipedia.org/wiki?curid=1009866", "title": "Grana del Monferrato", "text": "Il Grana del Monferrato (per distinguerlo dal torrente Grana che scorre in provincia di Cuneo) \u00e8 un piccolo corso d'acqua collinare, affluente di destra del Po che scorre quasi interamente nella provincia di Alessandria nel complesso collinare del Monferrato settentrionale. Nonostante le sue modeste dimensioni, \u00e8 il maggiore tra i tributari monferrini del Po per lunghezza, bacino e portata.\nPercorso.\nNasce nominalmente in provincia di Asti presso l'omonimo comune di Grana dall'unione di due minuscoli rii provenienti rispettivamente dai comuni di Moncalvo e Grazzano Badoglio, ma la sua sorgente storica \u00e8 situata nell'impluvio della collina di Moncalvo. Dopo aver attraversato il tratto astigiano del percorso Monferrino entra in provincia di Alessandria dividendosi per un breve tratto in due piccoli rami che poi si riuniscono presso il comune di Cuccaro Monferrato. Giunto presso il comune di Mirabello Monferrato il torrente riceve una piccola parte delle acque irrigue del \"Canale Lanza\" (che nasce a Casale Monferrato dal Po) che ne aumentano significativamente la portata. Da qui attraversa impetuoso e pesantemente canalizzato il comune di Giarole entrando poi in pianura dove scorre ai piedi delle ultime propaggini del Monferrato, quasi parallelo al corso del Po. Qui bagna il comune di Pomaro Monferrato, ricevendo qualche km pi\u00f9 a valle da destra svariati affluenti: il \"Rio Anda\", suo principale tributario, il \"Rio Fosseto\" e il \"Rio Fogliabella\".\nIn breve, giunto presso la citt\u00e0 di Valenza, sfocia da destra nel Po non molto lontano dal confine con la Lombardia.\nComuni attraversati.\nAttraversa i comuni di Moncalvo, Calliano, Penango, Grana, Casorzo, Montemagno, Viarigi, Altavilla Monferrato, Vignale Monferrato, Fubine, Cuccaro Monferrato, Camagna Monferrato, Lu, Conzano, Mirabello Monferrato, Occimiano, Giarole, Bozzole, Pomaro Monferrato, Valenza.\nRegime idrico.\nIl torrente ha una portata abbastanza modesta (c. 2,2\u00a0m\u00b3/s presso la foce), soggetta peraltro a improvvise variazioni dovute allo scarico artificiale di acque dal Canale Lanza che avviene presso Giarole.\nIl caso di precipitazioni insistenti il Grana straripa di frequente nel suo tratto di pianura allagando cos\u00ec le campagne, soprattutto a causa del carattere particolarmente capriccioso del suo affluente \"Rio Anda\"."}
{"id": "1009867", "revid": "74173", "url": "https://it.wikipedia.org/wiki?curid=1009867", "title": "Festa della liberazione", "text": ""}
{"id": "1009869", "revid": "729019", "url": "https://it.wikipedia.org/wiki?curid=1009869", "title": "Chetosi", "text": "La chetosi, o acetonemia, \u00e8 uno stato metabolico caratterizzato da elevati livelli di corpi chetonici nel sangue o nelle urine.\nLa chetosi \u00e8 una reazione fisiologica che avviene in situazioni di bassa disponibilit\u00e0 di glucosio, ad esempio nelle diete a basso contenuto di carboidrati (\"low-carb\") o digiuni, e fornisce una fonte di energia aggiuntiva sotto forma di chetoni.\nQuesti corpi chetonici possono fungere da fonti energetiche, ma anche da molecole segnale.\nLa chetosi costituisce un trattamento consolidato per l'epilessia, e si \u00e8 rivelata efficace anche nel trattamento del diabete di tipo 2.\nAttualmente sono in corso ricerche sui possibili effetti positivi della chetosi per quanto riguarda patologie neurologiche, sindrome metabolica, cancro e altre condizioni.\nChetosi e chetoacidosi.\nLa chetosi \u00e8 una condizione fisiologica, caratterizzata da elevati chetoni nel siero e livelli normali di glicemia e pH.\nTracce di chetoni sono sempre presenti nel sangue, e aumentano quando le riserve di glucosio nel flusso sanguigno sono basse. In questi casi infatti il fegato passa da una metabolizzazione basata principalmente sui carboidrati ad una metabolizzazione basata principalmente sugli acidi grassi. Durante stati di aumentata ossidazione degli acidi grassi, come ad esempio il digiuno, la fame, la restrizione di carboidrati o l'esercizio prolungato, il fegato metabolizza rapidamente gli acidi grassi in acetil-CoA, ed alcune molecole di acetil-CoA possono a loro volta essere convertite in corpi chetonici: acetoacetato, beta-idrossibutirrato e acetone. Il fegato non \u00e8 in grado di sfruttarle a fini energetici, perci\u00f2 questi corpi chetonici vengono rilasciati nel flusso sanguigno, dove vengono usati dai tessuti periferici, encefalo incluso.\nLa chetosi fisiologica pu\u00f2 essere il risultato di qualsiasi stato che aumenta l'ossidazione degli acidi grassi, inclusi il digiuno, esercizio prolungato o diete a bassissimo contenuto di carboidrati.\nQuando la chetosi \u00e8 indotta da una restrizione di carboidrati, viene detta a volte \"chetosi nutrizionale\". Una dieta che si basi su un contenuto basso di carboidrati e moderato di proteine, e che quindi sia in grado di stimolare la chetosi, \u00e8 detta dieta chetogenica. In questo caso i livelli di chetone restano generalmente al di sotto dei 3 mM.\nChetoacidosi.\nLa chetoacidosi \u00e8 uno stato patologico, dato dalla produzione incontrollata di chetoni che porta all'acidosi metabolica.\nNella maggioranza dei casi la chetoacidosi \u00e8 provocata da una deficienza di insulina nel diabete di tipo 1, o negli stadi avanzati del diabete di tipo 2, ma pu\u00f2 anche essere il risultato dell'abuso cronico di alcol, salicilismo o ingestione di alcol isopropilico.\nLa chetoacidosi provoca gravi disturbi metabolici e costituisce un'emergenza medica potenzialmente fatale.\nLa chetoacidosi si distingue dalla chetosi fisiologica in quanto provoca anche un'incapacit\u00e0 di regolare naturalmente la produzione dei corpi chetonici. Nella chetosi fisiologica, i chetoni nel flusso sanguigno superano i livelli base di riferimento, ma l'omeostasi acido-base del corpo viene mantenuta regolarmente.\nI livelli di chetoni possono essere misurati nel sangue (chetonemia), nelle urine (chetonuria) o nel respiro; la chetonemia si aggira solitamente tra 0,5 e 3,0 millimolari (mM) nella chetosi fisiologica, mentre nella chetoacidosi si riscontrano concentrazioni superiori ai 10 mM.\"\"Essendo la chetoacidosi tipica di alcune condizioni cliniche come il diabete di tipo 1, ci si dimentica che in realt\u00e0 la chetosi \u00e8 un meccanismo fisiologico: in assenza di zuccheri (glicogeno di riserva e glucosio) il nostro corpo pu\u00f2 sfruttare come substrato e con alta efficienza i corpi chetonici, prodotti a partire dagli acidi grassi e in particolare da due aminoacidi (leucina e lisina) [...] I corpi chetonici sono un ottimo carburante sia per il cervello che per i muscoli [...] la chetosi \u00e8 un processo fisiologico che occorre naturalmente durante digiuno, gravidanza, allattamento e negli stessi lattanti. \u00c8 caratterizzata da un pH normale del sangue e da normali valori di glicemia (la gluconeogenesi avviene comunque, e il corpo risparmia il glucosio usando i corpi chetonici, processo per il quale si \u00e8 evoluto nel corso di milioni di anni) [...].\"\n\"Nella chetoacidosi invece il processo \u00e8 patologico, e il pH \u00e8 ovviamente basso: ad esempio, nel diabete di tipo 1 si associa a iperglicemia (anche oltre 300 mg/dL), o lo ritroviamo nell\u2019alcolismo. Insomma, chetosi e chetoacidosi sono due cose completamente diverse, confuse sulla base di preconcetti.\"\"\nEpidemiologia.\nNeonati e donne in gravidanza o che allattano, sono i gruppi che sviluppano chetosi fisiologica con particolare rapidit\u00e0 in condizioni di sfide energetiche come digiuni o malattie. In questo caso la chetosi pu\u00f2, seppure raramente, degradare in chetoacidosi nell'instaurarsi della patologie primaria.\nLa propensione per la produzione di chetoni nei neonati \u00e8 dovuta alla loro dieta a base di latte materno ad alto contenuto di grassi, a un sistema nervoso centrale ancora sproporzionatamente grande, e alla quantit\u00e0 limitata di glicogeno epatico.\nEziologia e patogenesi.\nAlti livelli di chetoni nel sangue sono dovuti molto spesso a una produzione accelerata di chetoni, ma possono essere causati anche da un'assunzione di chetoni esogeni e loro precursori.\nNel sangue si trovano sempre bassi livelli di chetoni, che aumentano in situazioni di bassa disponibilit\u00e0 di glucosio. Per esempio, dopo un digiuno di 24 ore, il 2-6% dell'energia proviene dai chetoni, e questa percentuale raggiunge il 30-40% se il digiuno si prolunga per tre giorni.\nIl livello di restrizione di carboidrati richiesto per indurre uno stato di chetosi \u00e8 variabile, e dipende dal livello di attivit\u00e0, dalla sensibilit\u00e0 all'insulina, dalla genetica, dall'et\u00e0 e altri fattori, ma solitamente la chetosi si presenta quando il consumo di carboidrati \u00e8 inferiore ai 50 grammi al giorno per almeno tre giorni di seguito.\nQuando nel sangue le riserve di glicogeno e glucosio sono basse, avviene nel corpo un cambiamento metabolico, per preservare il glucosio indispensabile all'encefalo (l'encefalo infatti non \u00e8 in grado di ricavare energia dagli acidi grassi). Questo cambiamento richiede un aumento di ossidazione degli acidi grassi e di produzione di chetoni nel fegato, come fonte di energia alternativa nel sangue non solo per il cervello, ma anche per muscoli scheletrici, cuori e reni.\nTra i precursori dei corpi chetonici troviamo gli acidi grassi provenienti dal tessuto adiposo o dalla dieta, e gli amminoacidi chetogenici. La formazione dei corpi chetogeni avviene attraverso un processo noto come chetogenesi nella matrice mitocondriale delle cellule epatiche.\nGli acidi grassi possono essere rilasciati dal tessuto adiposo per mezzo di segnalazioni, da parte delle adipochine, di alti livelli di glucagone ed epinefrine, e bassi livelli di insulina, tipici di periodi a bassa disponibilit\u00e0 di glucosio, come ad esempio un digiuno. Legandosi al coenzima A, gli acidi grassi possono entrare nei mitocondri. Una volta all'interno, vengono utilizzati come combustibile nelle cellule, soprattutto attraverso beta ossidazione, che a ogni ciclo separa due atomi di carbonio da una molecola di acil-CoA per formare acetil-CoA. L'acetil-CoA entra nel ciclo dell'acido citrico, dove viene sottoposto a condensazione aldolica con acido ossalacetico per dar luogo ad acido citrico; anche l'acido citrico a sua volta entra nel ciclo dell'acido tricarbossilico (TCA), che permette di ricavare un altissimo rendimento energetico per atomo di carbonio nell'acido grasso di partenza.\nL'acetil-CoA pu\u00f2 essere metabolizzato attraverso il TCA in qualsiasi cellula, ma pu\u00f2 anche essere sottoposto a chetogenesi nei mitocondri delle cellule epatiche. Quando la disponibilit\u00e0 di glucosio \u00e8 bassa, l'acido ossalacetico viene deviato dal ciclo TCA, e viene sfruttato invece per produrre glucosio attraverso gluconeogenesi. Questo utilizzo dell'acido ossalacetico nella gluconeogenesi gli impedisce di condensarsi con l'acetil-CoA, evitando cos\u00ec l'ingresso nel ciclo TCA. In questa situazione, l'energia pu\u00f2 essere raccolta dall'acetil-CoA attraverso la produzione di chetoni.\nNella chetogenesi, due molecole di acetil-CoA si condensano a formare acetoacetil-CoA per mezzo di tiolasi. L'acetoacetil-CoA si combina brevemente con un'altra molecola di acetil-CoA per mezzo di HMG-CoA sintasi a formare 3-idrossi-3-metilglutaril-CoA, che produce il corpo chetonico per HMG-CoA liasi. A questo punto l'acetoacetato pu\u00f2 convertirsi reversibilmente in un altro corpo chetonico (l'acido \u03b2-idrossibutirrico) per deidrogenasi di acido \u03b2-idrossibutirrico. In alternativa, l'acetoacetato pu\u00f2 degradarsi spontaneamente in un terzo corpo chetonico (l'acetone) e in anidride carbonica, che genera concentrazioni molto maggiori di acetoacetato e acido \u03b2-idrossibutirrico. I corpi chetonici prodotti non possono essere sfruttati a fini energetici dal fegato, perci\u00f2 vengono esportati per fornire energia al cervello e ai tessuti periferici.\nIn aggiunta agli acidi grassi, gli amminoacidi chetogenici deaminati possono anche essere convertiti in intermediari nel ciclo dell'acido citrico, e produrre anch'essi corpi chetonici.\nAnatomia patologica.\nA causa della natura prettamente biochimica e transitoria, la chetosi non presenta manifestazioni anatomopatologiche considerevoli.\nManifestazioni cliniche.\nGli effetti pi\u00f9 comuni della chetosi sono mal di testa, fatica, vertigini, insonnia, difficolt\u00e0 nel tollerare l'esercizio, costipazione e nausea, specialmente nei primi giorni e settimane dall'inizio di una dieta chetogenica.\nSi pu\u00f2 sviluppare un alito dal sapore dolce e fruttato in seguito alla produzione di acetone, esalato per la sua alta volatilit\u00e0.\nLa maggior parte degli effetti indesiderati della chetosi a lungo termine sono noti soprattutto nei bambini, a causa dell'utilizzo consolidato di questa dieta nel trattamento dell'epilessia pediatrica. Tra questi, compromissione della salute ossea, rallentamento della crescita, iperlipidemia e calcoli renali.\nEsami di laboratorio.\nI livelli di chetoni possono essere misurati con test delle urine, del sangue o del respiro. Il confronto diretto tra questi metodi pone alcune limitazioni, dal momento che ogni test misura corpi chetonici diversi.\nTest delle urine.\nIl test delle urine \u00e8 il metodo pi\u00f9 comune per misurare i chetoni. Le strisce sfruttano la reazione del nitroprussiato di sodio con l'acetoacetato per dare una misurazione semi-quantitativa basata sul cambiamento di colore della striscia. Anche se il chetone predominante in circolazione predominante \u00e8 il beta-idrossibutirrato, questo test misura l'acetoacetato. Spesso i chetoni nelle urine mostrano una bassa correlazione con i livelli sierologici di chetoni, dovuta alla variabilit\u00e0 dell'escrezione dei chetoni attraverso il fegato, all'influsso dello stato di idratazione, e alla funzionalit\u00e0 renale.\nTest ematico.\nIl prelievo capillare con chetometro, simile al glucometro, permette un test istantaneo dei livelli di \u03b2-idrossibutirrato nel sangue. Questi livelli sierici possono anche essere misurati in laboratorio.\nImpieghi clinici.\nEpilessia.\nLa chetosi indotta per dieta chetogenica \u00e8 un trattamento ormai accettato nel contesto dell'epilessia refrattaria. \u00c8 stata utilizzata per la prima volta negli anni 1920, ed \u00e8 oggi ampiamente applicata in pazienti sia adulti sia pediatrici.\nDiabete di tipo 2.\nLa chetosi indotta da una dieta a bassissimo contenuto di carboidrati \u00e8 considerata un trattamento efficace contro il diabete di tipo 2, e pu\u00f2 migliorare la glicemia fino a permettere una riduzione o un utilizzo discontinuo dei farmaci antidiabetici. La chetosi pu\u00f2 essere un trattamento efficace per questi pazienti perch\u00e9 riduce il carico di glucosio legato alla dieta, aumenta la sensibilit\u00e0 all'insulina e riduce l'emissione di glucosio epatico. Questo si traduce in una riduzione di insulina, emoglobina glicata e glucosio a digiuno, e a un bisogno ridotto di insulina esogena.\nAlcuni farmaci, tra i quali in particolare diverse classi di farmaci antidiabetici, richiedono particolare attenzione se accompagnati a uno stato di chetosi. L'utilizzo di inibitori SGLT2 \u00e8 stato associato a casi di chetoacidosi euglicemica, un raro stato contraddistinto da un alto livello di chetoni che provoca acidosi metabolica con livelli di glicemia normale. Si presenta di solito in concomitanza con malattia, disidratazione o diete a basso contenuto di carboidrati in concomitanza con l'assunzione dei farmaci o dopo mancat assunzione di dosi di insulina.\nInoltre i farmaci utilizzati per ridurre direttamente la glicemia, comprese insulina e sulfaniluree, possono provocare ipoglicemia se non vengono opportunamente titolati prima di cominciare una dieta che induce chetosi.\nObesit\u00e0 e sindrome metabolica.\nLa chetosi pu\u00f2 migliorare i marker della sindrome metabolica per mezzo della riduzione di trigliceridi sierologici, aumento delle lipoproteine ad alta densit\u00e0 (HDL) e aumento di dimensioni e volume delle particelle di lipoproteine a bassa densit\u00e0 (LDL). Questi cambiamenti supportano un profilo lipidico migliorato, nonostante l'aumento potenziale del livello di colesterolo totale.\nImpieghi in via di ricerca.\nSono in corso studi sull'effetto della chetosi per un numero crescente di condizioni, tuttavia non si possono ancora stabilire raccomandazioni cliniche al riguardo basate sul livello attuale di evidenze.\nMedicina veterinaria.\nNei bovini allevati per prodotti caseari, la chetosi si presenta comunemente durante le prime settimane dopo un parto, e viene a volte chiamata \"acetonemia\". \u00c8 il risultato di un deficit energetico, nel quale l'introito della dieta \u00e8 inadeguato a compensare le aumentate richieste metaboliche della lattazione.\nLe elevate concentrazioni di \u03b2-idrossibutirrato possono ridurre la gluconeogenesi, l'introito alimentare e il sistema immunitario, e avere un impatto anche sulla composizione del latte.\nTest diagnostici possono essere utili per monitorare la chetosi nel bestiame.\nNegli ovini, la chetosi, evidenziata da iperchetonemia con \u03b2-idrossibutirrato nel sangue superiore a 0,7 mmol/L, prende il nome di \"tossiemia da gravidanza\". Si pu\u00f2 sviluppare nelle ultime fasi della gravidanza in pecore incinte di pi\u00f9 feti, ed \u00e8 associata alle considerevoli necessit\u00e0 metaboliche richiesta dalla gravidanza.\nNei ruminanti, poich\u00e9 la maggior parte del glucosio nel tratto digestivo viene metabolizzato da microrganismi all'interno del rumine, il glucosio deve essere sopperito per gluconeogenesi. La tossiemia da gravidanza avviene quasi sempre verso la fine della gravidanza, a causa delle aumentate necessit\u00e0 metaboliche della rapida crescita fetale, e pu\u00f2 essere innescata da un apporto energetico insufficiente dovuto a condizioni meteorologiche avverse, stress o altre cause. Si pu\u00f2 presentare un decorso rapido a seguito di parto naturale, cesareo o aborto indotto. La prevenzione per mezzo di un'alimentazione appropriata e altri dispositivi \u00e8 pi\u00f9 efficace del trattamento degli stati avanzati di tossiemia da gravidanza."}
{"id": "1009872", "revid": "287204", "url": "https://it.wikipedia.org/wiki?curid=1009872", "title": "Vendome", "text": ""}
{"id": "1009877", "revid": "281901", "url": "https://it.wikipedia.org/wiki?curid=1009877", "title": "Cotylorhynchus", "text": "Il cotilorinco (gen. Cotylorhynchus) \u00e8 un tetrapode estinto, appartenente ai pelicosauri, i cui fossili sono stati rinvenuti in strati dell'ultima parte del Permiano inferiore (circa 265 milioni di anni fa) in Nordamerica.\nDescrizione.\nQuesto grande erbivoro aveva un aspetto davvero impressionante. Con una lunghezza che nelle forme pi\u00f9 grandi poteva raggiungere i sei metri e un peso che arrivava alle due tonnellate, il cotilorinco \u00e8 il pi\u00f9 grande pelicosauro rinvenuto finora. La testa, corta e piccolissima rispetto al resto del corpo, era a forma di scatola, dotata di denti simili a incisivi nella parte frontale, e attaccata al corpo tramite un collo brevissimo; il corpo, invece, era eccezionalmente largo e piatto, mentre le zampe erano robustissime, munite di grandi artigli e sporgevano ai lati dell'animale. La coda, lunga e robusta, era forse l'unico aspetto normale del cotilorinco. \nClassificazione.\nI suoi parenti sono da ricercare tra i pelicosauri primitivi conosciuti come caseidi (tra cui \"Casea\"), vissuti qualche milione di anni prima e di dimensioni molto minori. Di questo animale si conoscono due specie: \"Cotylorhinchus hancocki\", la pi\u00f9 grande, e \"Cotylorhynchus romeri\", uno scheletro della quale \u00e8 conservato al Museo di Storia Naturale di Milano.\nUn genere affine a \"Cotylorhynchus\", \"Alierasaurus\", \u00e8 stato recentemente scoperto in Sardegna ed \u00e8 il primo fossile di sinapside non mammifero scoperto in Italia.\nStile di vita.\nIl corpo larghissimo e piatto poteva forse funzionare in un modo analogo alla \"vela\" del famoso dimetrodonte: aumentando la superficie corporea, il cotilorinco poteva riscaldarsi pi\u00f9 in fretta degli altri animali della sua epoca, e quindi essere attivo prima."}
{"id": "1009879", "revid": "287204", "url": "https://it.wikipedia.org/wiki?curid=1009879", "title": "Cratere Markov", "text": "Markov \u00e8 un cratere lunare intitolato al matematico e all'astronomo russi Andrey Markov e Alexander Markov. Si trova nella zona nordoccidentale della faccia visibile della Luna, nella regione detta Sinur Roris nell'Oceanus Procellarum. Si trova a sud del cratere Enopide, ed \u00e8 connesso alla regione continentale da creste lungo il bordo settentrionale.\nIl bordo del cratere non \u00e8 stato apprezzabilmente eroso dagli impatti, e mantiene delle creste ancora piuttosto definite. Il perimetro \u00e8 grossomodo circolare, con dei rigonfiamenti minori soprattutto lungo la parte meridionale e orientale. Le pareti interne sono dei semplici declivi che scendono verso un anello di detriti lungo la base. Il fondo interno mostra un picco centrale e qualche cresta pi\u00f9 bassa. Non ci sono crateri degni di nota all'interno o sul bordo di Markov.\nCrateri correlati.\nAlcuni crateri minori situati in prossimit\u00e0 di Markov sono convenzionalmente identificati, sulle mappe lunari, attraverso una lettera associata al nome."}
{"id": "1009881", "revid": "1745361", "url": "https://it.wikipedia.org/wiki?curid=1009881", "title": "Cureti", "text": "I Cureti sono un gruppo di divinit\u00e0 minori della mitologia greca, facente parte del corteggio di Rea, moglie di Crono. Furono pi\u00f9 volte identificati con i Coribanti. \nMito.\nIndicati come popolo dell'Etolia nel IX libro dell\"'Iliade\" di Omero, sono pi\u00f9 spesso collegati al mito della nascita di Zeus: la madre Rea, al momento di partorirlo, per paura che anche l'ultimo dei suoi figli potesse essere inghiottito da Crono, fugg\u00ec a Creta; qui trov\u00f2 i Cureti, cacciati dalla loro terra, l'Eubea, dal padre Soco e approdati su quest'isola insieme alla madre Calcide. Quando Rea partorisce Zeus, essi sono pronti a proteggere il bambino dalla famelicit\u00e0 di Crono. Le loro danze e il frastuono delle armi battute contro gli scudi riescono a nascondere i vagiti del piccolo Zeus."}
{"id": "1009882", "revid": "254059", "url": "https://it.wikipedia.org/wiki?curid=1009882", "title": "Conti e duchi di Vend\u00f4me", "text": "I Conti e duchi di Vend\u00f4me si susseguirono dal X secolo (inizio della dinastia comitale francese iniziata con Ugo Capeto) al 1727 (riacquisizione del titolo alla corona di Francia). Nel 1514, il re di Francia Luigi XII elev\u00f2 la Contea di Vend\u00f4me al rango di ducato.\nLista.\nCasa di Borbone.\nTermin\u00f2 cos\u00ec la dinastia dei conti di Borbone che prosegu\u00ec, senza soluzione di continuit\u00e0 nella titolarit\u00e0, con quella dei Duchi di Vend\u00f4me.\nDuchi \"in appannaggio\".\nAlla morte di Luigi-Giuseppe di Vend\u00f4me Luigi XIV, con il pretesto che il fratello che gli succedeva, in quanto Priore dell'Ordine militare dei Cavalieri di Malta, non poteva possedere beni (n\u00e9 avrebbe potuto avere eredi), riacquis\u00ec alla corona di Francia il ducato. Dal 1771 al 1789 quest'ultimo fu incluso nell'appannaggio di Carlo, conte di Provenza, fratello di Luigi XVI, e futuro re di Francia con il nome di Luigi XVIII."}
{"id": "1009883", "revid": "767487", "url": "https://it.wikipedia.org/wiki?curid=1009883", "title": "Wire (gruppo musicale)", "text": "Gli Wire sono un gruppo musicale inglese formatosi a Londra nell'ottobre 1976.\nIl gruppo \u00e8 sorto durante l'epoca del punk rock britannico e fin dall'inizio si \u00e8 emancipato da questa scena musicale per porsi come inauguratore della new wave post-punk.\nLa band ha attraversato fasi molto alterne, tra brusche rotture, ricongiungimenti e altre rotture, e attualmente \u00e8 di nuovo in \"reunion\" dopo l'abbandono del 2004.\nStoria.\nAnni 1976-1985.\nNei primi anni settanta Colin Newman \u00e8 uno studente di disegno del Watford Art College. Allo stesso tempo \u00e8 appassionato di musica e, in particolare, di musica sperimentale. Inizia quindi a trascorrere del tempo con nastri e strumenti vari insieme al suo amico Brian Eno.\nIl progetto Wire nasce proprio in accademia. Il primo nucleo del gruppo sceglie tuttavia il nome di Overload e comprende, oltre a Newman, il chitarrista George Gill e il tecnico Bruce Gilbert. Dopo qualche tempo, si aggiungono a loro il batterista Robert Gotobed (alias Robert Grey) e il bassista Edvard Graham Lewis, che fa anche lo stilista. \nGill tuttavia lascia il gruppo poco dopo e la formazione si assesta cos\u00ec in quartetto con il nuovo nome Wire. Il nome viene scelto sia per la sua semplicit\u00e0 e brevit\u00e0, che per le sue \"implicazioni\" semantiche (in inglese vuol dire, come sostantivo, \"cavo, filo elettrico\").\nLa formazione del quartetto \u00e8, quindi, prettamente accademica e questo incider\u00e0 molto nella produzione del gruppo, che si discosta per questo motivo da quell'approccio \"di strada\" che caratterizzava gli altri gruppi punk 77 esplosi in quel periodo. Nei primi mesi del 1977 il gruppo debutta a Londra, dove incontra Mike Thorne della EMI, che li seleziona per la compilation \"The Roxy London WC2\". In novembre il gruppo pubblica il primo album, ossia \"Pink Flag\", anticipato dal singolo \"Mannequin\".\nAl gruppo, complice l'etichetta che li scrittura (la EMI/Harvest Records, la stessa dei primi Pink Floyd), viene affibbiato dalla stampa britannica il curioso soprannome Punk Floyd.\nL'album, prodotto da Thorne, \u00e8 un disco punk a tutti gli effetti, anche se il gruppo in esso dimostra di saper oltrepassare il punk inglese degli albori, grazie alla propria qualit\u00e0 compositiva sia melodica che armonica e, in seguito, pure timbrica e ritmica.\nLo stesso Newman afferma che la EMI/Harvest puntava su di loro proprio come nuovi Pink Floyd. Ed il paragone non calza proprio male considerando il secondo album del gruppo. In \"Chairs Missing\" (1978), infatti, la band vira verso la musica psichedelica gi\u00e0 dal titolo (che nello slang \u00e8 un'espressione che fa riferimento all'instabilit\u00e0 mentale). Lo stesso si pu\u00f2 dire per i temi trattati (suicidio, delirio, dolore, infanzia malata) e al suono, vicino anche alla musica spettrale e in generale a quella sperimentale. Thorne, una sorta di \"quinto elemento\" del gruppo, produce anche questo album ed introduce tastiere, sintetizzatori ed effetti (distorsioni, flanger, delay) che avvicinano, quindi, il suono del gruppo a quella che diventer\u00e0 l'ondata new wave.\nNel settembre 1979 il gruppo, di ritorno dal tour, pubblica l'album \"154\". In questo album cresce ulteriormente l'\"armamentario\" musicale (viola, corno inglese, flauto) ed il suono si fa vicino alla darkwave e al noise pop.\nScioglimento temporaneo e progetti paralleli (1980-1985).\nProprio all'apice della creativit\u00e0, per\u00f2, il gruppo entra in rottura con la EMI riguardo alle strategie di promozione di \"154\": il gruppo \u00e8 determinato a puntare sull'aspetto visivo, ossia vendere attraverso la televisione, e questo risulta impossibile secondo la EMI. Per questo motivo, nel febbraio 1980, va di scena l'ultimo atto di un divorzio ormai alle porte. Si tratta di un'esibizione alla Electric Ballroom in cui i Wire si mettono in mostra con una serie di pantomime, con capre, stufe a gas e razzi gonfiabili. Il concerto \u00e8 immortalato su \"Document and Eyewitness\" (1981) e rester\u00e0 l'ultimo per cinque anni.\nIl gruppo trova temporaneo rifugio alla Rough Trade Records, che nel settembre pubblica il singolo \"Our Swimmer/Midnight Banhof Caf\u00e9\". \nTuttavia, anche le tensioni personali tra Newman ed i \"coalizzati\" Gilbert e Lewis non sono facili da placare, cosicch\u00e9 il gruppo, pur non sciogliendosi, si divide in due tronconi: quello di Newman si dedica a un progetto dall'anima pop, mentre gli altri due musicisti preferiscono intraprendere progetti basati sulle performance multimediali.\nColin Newman approda quindi alla Beggars Banquet Records e, accompagnato dai \"reduci\" Gotobed e Thorne, con l'aggiunta del chitarrista Desmond Simmons, produce l'album \"A-Z\" (1980).\nSi tratta di un LP di 12 tracce che verr\u00e0 poi ristampato nel 1988 con l'aggiunta di tre brani editi negli anni a seguire come singoli e altri due inediti.\nDopo esser passato alla 4AD, Newman pubblica altri due album in sei mesi, \"Provisionally Entitled the Singing Fish\" e \"Not to\". Nel frattempo produce anche l'album dei Virgin Prunes \"...If I Die, I Die\" (1982), scrive per i This Mortal Coil e produce \"Raging Souls\" dei Minimal Compact, la cui cantante, Malka Spigel, diventer\u00e0 sua moglie.\nDall'altro lato del gruppo, Gilbert e Lewis si dedicano a progetti sperimentali di tutt'altra fattura, contaminati dall'industrial e dalla musica elettronica. Pubblicano sia lavori come solisti che con lo pseudonimo Dome. Il progetto Dome, in particolare, si concretizza in diversi lavori in studio, \"3R4\", \"Dome\", \"Dome 2\" (1981), \"Dome 3\" (1981) e \"Will You Speak to This World: Dome 4\" (1983), incentrati sulla drone music e sull'ambient.\nLe ambizioni di Gilbert e Lewis si spingono fino al progetto \"Mzui/Waterloo Gallery\", album realizzato con Russell Mills, e nella collaborazione con Daniel Miller (capo della Mute Records), confluita nel gruppo Duet Emmo, la cui unica pubblicazione \u00e8 \"Or So It Seems\".\nLewis si dedica anche al progetto audiovisivo He Said insieme a John Fryer, dal quale scaturiscono due album (\"Hail\", 1985, e \"Take Care\", 1988).\nGilbert sforna, da parte sua, una serie di album da solista (\"This Way\", \"The Shivering Man\" e \"Insiding\"), rappresentati per lo pi\u00f9 da colonne sonore per installazioni e progetti artistici (i coreografi Michael Clarke e Ashley Page e la ballerina Angela Conway).\nGilbert incide anche un album a nome P'O intitolato \"Whilst Climbing Thieves Vie For Position\".\nInfine Robert Gotobed partecipa ai dischi di Newman e suona con i Fad Gadget su \"Incontinent\" (1981).\nRitorno insieme (1984-1992).\nNonostante i numerosi impegni individuali, i diversi componenti dei Wire iniziano a programmare una reunion nel 1984, anno in cui Newman, di ritorno dall'India, propone l'idea a Gilbert e Lewis. La \"rimpatriata\" del quartetto avviene al museo d'arte moderna di Oxford, dove i Wire presentano anche alcuni nuovi brani. Questi confluiscono nell'EP \"Snakedrill\", pubblicato due anni dopo dalla Mute Records.\nIl suggello ufficiale dell'avvenuta reunion arriva nel luglio 1986.\nNell'aprile 1987 viene pubblicato l'album \"The Ideal Copy\" (Mute), pi\u00f9 ballabile rispetto alle ultime pubblicazioni prima del temporaneo scioglimento. Il disco si muove infatti tra synth pop e musica elettronica, inaugurando una new wave \"danzereccia\".\nUn anno dopo esce il singolo \"Kidney Bingos\", che fa da traino all'album \"A Bell Is a Cup...Until It Is Struck\". Il disco, seppur incentrato sulle atmosfere, a discapito delle melodie, conferma che il gruppo ha raggiunto un nuovo affiatamento.\nPubblicano nel 1989 l'album live \"It's Beginning to and Back Again\" ed anche un paio di singoli dance, \"Eardrum Buzz\" e \"In Vivo\".\nNel 1990 \u00e8 la volta di \"Manscape\", caratterizzato di beat sincopati e riff che non riescono ad incidere.\nGotobed non gradisce il nuovo aspetto del gruppo e decide di lasciare il gruppo.\nI Wire continuano come trio e pubblicano nel 1991 prima \"The Drill\" e poi \"The First Letter\".\nAnni 1991-1999.\nNewman decide di intraprendere una nuova carriera alla guida di un'etichetta techno, la Swim (che produrr\u00e0 Ronnie &amp; Clyde, Lobe e Pablo's Eye).\nAl contempo non interrompe la sua attivit\u00e0 solista, dando alle stampe diversi album tra il 1986 e il 1988. Seguono delle produzioni a nome Oracle e Immersion. Gilbert e Lewis rinnovano il nome Dome pubblicando \"Yclept\" (1999). Lewis si unisce al duo svedese degli Omala nel progetto He Said Omala, che confluisce in \"Catch Supposes\" (1997). Gilbert alterna un'attivit\u00e0 di DJ e una di musicista vero e proprio (\"Music for Fruit\", \"Ab Ovo\", \"Ordier\") realizzando dei lavori anche con Robert Hampson e Paul Kendall.\nNel 1995 il nome Wire ritorna in auge quando gli Elastica usano un sample di \"Three Girl Rhumba\" per la loro hit \"Connection\". Viene anche distribuito, nel 1999, un album tributo ai Wire, intitolato \"Whore - Various Artists Play Wire\" a cui partecipano, tra gli altri, Mike Watt, My Bloody Valentine, Lush e Lee Ranaldo.\nAnni 2000.\nAlle soglie degli anni 2000, quando il progetto Wire sembrava essere svanito nel nulla, la formazione originale del gruppo si riunisce per diversi concerti, da cui scaturiscono \"The Third Day\" ed un nuovo lavoro intitolato \"Read &amp; Burn\", costituito da due volumi editi dalla PinkFlag.\nNel 2002 pubblicano un paio di EP, mentre nel 2003 esce \"Send\" (PinkFlag), che raccoglie molti dei brani incisi nei precedenti EP, oltre a quattro inediti.\nNel 2007 la band rilascia un altro EP, \"Read &amp; Burn 03\". Un anno dopo \u00e8 la volta di \"Object 47\" (il 47 sta per 47\u00b0 lavoro discografico). A questo lavoro non partecipa il chitarrista Gilbert.\nAnni 2010.\nNel 2011 viene pubblicato \"Red Barked Tree\" in cui il gruppo si conferma sempre contemporaneo e all'altezza della situazione, con testi modernisti, che parlano di cambiamenti climatici, fallimento dei mercati finanziari e di disastri tecnologici.\nNel 2013 il quartetto composto da Newman, Lewis, Grey e Matthew Simms (che ha sostituito Gilbert) ripropone vecchie bozze risalenti al periodo 1979-1980 e mai pubblicate. Queste bozze vengono riarrangiate, registrate ed incise in \"Change Becomes Us\"."}
{"id": "1009886", "revid": "599013", "url": "https://it.wikipedia.org/wiki?curid=1009886", "title": "Mari\u00e1n Hossa", "text": "Sotto contratto con i Chicago Blackhawks, nella sua carriera ha per\u00f2 militato in NHL anche con i Senators, i Thrashers e i Penguins &amp; nei Red Wings. Ha preso parte anche a 4 NHL All-Star Game. Con la propria nazionale ha preso parte a varie edizioni dei mondiali e a tre Olimpiadi: Salt Lake City 2002, Torino 2006 e Vancouver 2010.\nCarriera.\nOttawa Senators.\nMari\u00e1n Hossa, che ha un fratello pi\u00f9 giovane, Marcel, che gioca nella KHL, fu scelto - come 12\u00ba in assoluto - dagli Ottawa Senators nel draft NHL del 1997. Nelle stagioni precedenti aveva militato nell'HC Dukla Tren\u010d\u00edn. Dopo il draft i dirigenti dei Senators decisero di farlo trasferire ai Portland Winter Hawks, squadra che gioca in WHL, per fare esperienza. La sua prima stagione al di l\u00e0 dell'Oceano \u00e8 molto convincente: in 53 partite Mari\u00e1n segna 85 punti (45 gol e 40 assist). Con Portland vince la Memorial Cup e si guadagna l'ingresso in NHL.\nEsordisce nella stagione successiva, al termina della quale sfiora la vittoria nel Calder Trophy, il premio destinato al miglior esordiente.\nL'11 marzo 2000 durante una partita contro Toronto colpisce accidentalmente nell'occhio con il bastone il difensore Bryan Berard, rischiando di porre fine alla sua carriera. Fortunatamente Berard \u00e8 riuscito a recuperare dall'infortunio e a proseguire la propria carriera in NHL.\nAtlanta Thrashers.\nLa mattina del 23 agosto 2005 viene annunciato il rinnovo del suo contratto con i Senators fino al 2008; tuttavia il pomeriggio stesso viene scambiato assieme a Greg de Vries per la stella dei Thrashers Dany Heatley. Lo scambio si rivela proficuo per Atlanta: l'ala slovacca, infatti, segna nella prima stagione 39 gol 53 assist per un totale di 92 punti, che rappresenta il suo massimo in carriera. L'anno dopo Hossa si ripete, facendo di meglio: 100 punti (43 gol e 57 assist)- nuovo \"career high\" e record di franchigia: \u00e8 il primo giocatore di Atlanta a segnare 100 punti in una sola stagione.\nPittsburgh Penguins.\nIl 26 febbraio 2008 - ultimo giorno valido per i trasferimenti - viene ceduto ai Pittsburgh Penguins assieme a Pascal Dupuis per Angelo Esposito, Colby Armstrong, Erik Christensen e una scelta al primo giro del draft 2009. L'inizio con la nuova squadra non \u00e8 fortunato: Mari\u00e1n si infortuna all'esordio con i Penguins ed \u00e8 costretto a saltare 6 partite. Tuttavia ha modo di rifarsi nel prosieguo della stagione e risulter\u00e0 uno dei giocatori determinanti nella corsa di Pittsburgh verso la Stanley Cup. Nei playoff segna 12 reti che per\u00f2 non bastano ai Penguins, sconfitti in finale per 4-2 dai Red Wings.\nDetroit Red Wings.\nIl 2 luglio 2008 firma un contratto annuale da 7.45 milioni di dollari proprio con Detroit. Secondo quanto \u00e8 stato riportato su alcuni siti internet, pare che Hossa abbia rifiutato un contratto pluriennale da 9 milioni di dollari a stagione con gli Oilers e una lauta offerta di rinnovo dagli stessi Penguins: Marian ha motivato questi rifiuti dicendo che secondo lui i Red Wings sono l'unica squadra in grado di regalargli una Stanley Cup. A Detroit Mari\u00e1n dovr\u00e0 rinunciare al numero 18, che ha sempre utilizzato durante la sua carriera, perch\u00e9 gi\u00e0 utilizzato dal veterano dei Red Wings Kirk Maltby. Il giocatore slovacco ha perci\u00f2 scelto il numero 81.\nAl termine della stagione regolare 2008-2009, Hossa chiude con 71 punti (40 goal e 31 assist), piazzandosi al 3\u00ba posto fra i capocannonieri di Detroit, dietro soltanto a Pavel Datsyuk e Henrik Zetterberg. Paradossalmente il sogno di Hossa di vincere la Stanley Cup viene infranto proprio dai Pittsburgh Penguins che vincono la serie finale contro i Red Wings Per 4-3 (1-3; 1-3; 4-2; 4-2; 0-5; 2-1; 2-1), andando a vincere l'ultimo incontro proprio alla Joe Louis Arena di Detroit con una doppietta di Talbot nel secondo periodo. Hossa pu\u00f2 quindi solo guardare il suo ex-compagno di squadra, Sidney Crosby, sollevare la coppa, mentre per lui \u00e8 la seconda finale persa di fila.\nIl 1\u00ba luglio 2009 passa ufficialmente ai Chicago Blackhawks firmando un contratto di 12 anni.\nNazionale.\nHossa ha esordito in nazionale nel 1997 ed allora ne ha fatto parte pi\u00f9 o meno stabilmente. Ha partecipato a due Olimpiadi, nel 2002 e nel 2006. \u00c8 stato convocato per i mondiali nel 1997, 1999, 2001, 2004, 2005, 2006 e 2007. La Slovacchia, a partire dal 2000, ha vinto tre medaglie ai mondiali (un oro, un argento e un bronzo rispettivamente nel 2002, 2000 e 2003), ma Hossa non ha mai fatto parte di nessuno dei team vincenti."}
{"id": "1009889", "revid": "767487", "url": "https://it.wikipedia.org/wiki?curid=1009889", "title": "Arnt Ove Gr\u00f8nbech", "text": "Dopo aver fondato la band nel 1994, ha anche lavorato negli Headspin e come tour musician dal 2003 al 2006 per i connazionali Satyricon.\nAttualmente \u00e8 considerato uno dei chitarristi pi\u00f9 tecnici della scena black metal."}
{"id": "1009890", "revid": "287204", "url": "https://it.wikipedia.org/wiki?curid=1009890", "title": "Cratere Marth (Luna)", "text": "Marth \u00e8 un cratere lunare intitolato all'astronomo tedesco Albert Marth. Si trova nella parte nordovest della Palus Epidemiarum. A nordovest si trova il cratere Dunthorne, e a sudovest il cratere Ramsden. La formazione si trova in un sistema di rime chiamato Rimae Ramsden, e un suo ramo passa a pochi chilometri a sud dell'orlo.\nMarth \u00e8 insolito in quanto presenta un doppio bordo, con un cratere interno pi\u00f9 piccolo concentrico all'orlo esterno. Il cratere pi\u00f9 piccolo \u00e8 situato praticamente al centro di quello pi\u00f9 grande, facendo s\u00ec che la formazione appaia simile ad un bersaglio.\nCrateri correlati.\nAlcuni crateri minori situati in prossimit\u00e0 di Marth sono convenzionalmente identificati, sulle mappe lunari, attraverso una lettera associata al nome."}
{"id": "1009895", "revid": "363629", "url": "https://it.wikipedia.org/wiki?curid=1009895", "title": "Timothy Zahn", "text": "\u00c8 conosciuto soprattutto per la \"Thrawn Trilogy\", una trilogia di romanzi dell'Universo espanso di Guerre stellari, ambientati cinque anni dopo la fine di \"Il ritorno dello Jedi\" e incentrati sul Grand'ammiraglio Thrawn. Il lavoro di Zahn non \u00e8 limitato a Guerre stellari; ha scritto la serie fantasy \"Dragonback\" e le serie di fantascienza militare \"Cobra\" e \"Conquerors' Trilogy\". Ha scritto anche racconti brevi; nel 1984 ha vinto il Premio Hugo per il romanzo breve \"Punto di caduta\" (\"Cascade Point\"), mentre nel 2009 ha pubblicato \"Terminator Salvation - Dalle ceneri\", ambientato nell'universo di Terminator."}
{"id": "1009897", "revid": "1543377", "url": "https://it.wikipedia.org/wiki?curid=1009897", "title": "Harriet Tubman", "text": "Biografia.\nNon si conosce il preciso luogo di nascita, nonostante si sappia che era nella Contea di Dorchester, nello stato del Maryland, n\u00e9 la data di nascita, che viene stimata tra il 1822 e il 1825, poich\u00e9 neanche lei ne era certa.\nLa sua bisnonna materna, Modesty, era giunta negli Stati Uniti su una nave di schiavi dall'Africa e durante la sua infanzia Tubman veniva considerata, per i suoi tratti fisici, una Ashanti, sebbene non ci siano prove al riguardo.\nSua madre, Harriett Green, probabilmente mulatta, era una cuoca per Mary Pattison Brodess; mentre il padre, Ben Ross, era falegname per Anthony Thompson, che sarebbe poi diventato il secondo marito di Brodess. Harriett e Ben si sposarono nel 1808 e ebbero altri otto figli: Linah, Mariah Ritty, Soph, Robert, Ben, Rachel, Henry e Moses.\nLa madre dovette combattere per mantenere unita la famiglia, infatti Edward Brodess vendette tre dei suoi figli (Linah, Mariah Ritty, e Soph), separandoli per sempre dal resto della famiglia. Un giorno, uno schiavista georgiano si mostr\u00f2 interessato al figlio pi\u00f9 giovane Moses, e lei lo nascose per un mese. Quando i due lo trovarono, lei disse: \"You are after my son; but the first man that comes into my house, I will split his head open.\" (Date la caccia a mio figlio ma spaccher\u00f2 la testa a chiunque metter\u00e0 piede in casa mia). Secondo molti suoi biografi, questo episodio aliment\u00f2 la sua credenza nella possibilit\u00e0 di resistere alla schiavit\u00f9.\nPrimi anni.\nLa madre aveva poco tempo per il resto della famiglia e quindi Tubman doveva (come capitava spesso nelle grandi famiglie) prendersi cura dei fratelli pi\u00f9 piccoli.\nA sei anni fu venduta da Brodess ad una certa Miss Susan, per fare da tata al figlio della donna e ogni volta che il bambino si svegliava piangendo, lei veniva frustata. Trov\u00f2 anche modi di resistere, scappando, indossando vari strati di vestiti e difendendosi.\nIn seguito lavor\u00f2 anche nella piantagione di un certo James Cook, dove doveva controllare le trappole per i topi, e cos\u00ec contrasse il morbillo. Si ammal\u00f2 a tal punto che Cook la restitu\u00ec a Brodess e cos\u00ec la madre se ne prese cura fino alla guarigione.\nIn seguito lei parl\u00f2 della sua nostalgia di casa comparandosi al ragazzo dello Swanee River, citando la canzone folk \"Old Folks at Home\" di Stephen Foster.\nL'incidente.\nUn giorno, quando era ancora adolescente, fu mandata a sbrigare delle commissioni in un negozio di tessuti. Lungo il tragitto si imbatt\u00e9 in uno schiavo in fuga; il padrone del fuggiasco le ordin\u00f2 di trattenerlo, ma lei si rifiut\u00f2 e scapp\u00f2 via. Il padrone, per fermare la fuga dello schiavo, gli lanci\u00f2 un pezzo di metallo (quasi 1 kg) che per\u00f2 colp\u00ec lei. Harriet pass\u00f2 due giorni di convalescenza, senza cure mediche, per poi tornare a lavorare nei campi. L'incidente le caus\u00f2 forti emicranie, vertigini, ipersonnia e delle visioni che lei reputava premonizioni divine. Inoltre si pensa che abbia sofferto di epilessia del lobo temporale, con continui attacchi epilettici e svenimenti improvvisi. Il proprietario la restitu\u00ec a Brodess che cerc\u00f2, senza riuscirci, di venderla nuovamente.\nFamiglia.\nNel 1840 il padre venne affrancato e dichiarato un uomo libero, tuttavia continu\u00f2 a lavorare per la famiglia Thompson. Diversi anni dopo Tubman pag\u00f2 un avvocato per investigare sullo status della madre, che come il marito, doveva essere affrancata all'et\u00e0 di 45 anni, e cos\u00ec tutti i figli nati dopo i 45 anni di et\u00e0 dei genitori sarebbero stati liberi, ma i proprietari ignorarono la clausola che lo stabiliva e lei non poteva permettersi di intentare una causa contro di loro.\nNel 1844 spos\u00f2 un uomo nero libero, John Tubman. Non si sa molto su di lui o sulla loro vita privata, tuttavia la loro unione fu difficile per il fatto che a causa del Partus sequitur ventrem i figli di una madre schiava diventavano a loro volta schiavi del padrone della madre.\nProbabilmente dopo il matrimonio, Araminta modific\u00f2 il suo nome in Harriet Tubman, anche se il motivo non \u00e8 noto.\nLa fuga dalla schiavit\u00f9.\nNel 1849 si ammal\u00f2 nuovamente, tuttavia Brodess continu\u00f2 a tentare di venderla. Lei inizialmente preg\u00f2 Dio per fargli cambiare idea, ma non vedendo il cambiamento sperato inizi\u00f2 a pregare per la sua morte, che avvenne una settimana dopo. Dopo questo avvenimento Tubman si ritenne responsabile e mostr\u00f2 un certo rimorso per ci\u00f2 che aveva chiesto, infatti lei era una fervente cristiana e le sue visioni la spingevano a pensare di essere una protetta di Dio.\nLa vedova, Eliza, inizi\u00f2 a vendere gli schiavi dei Brodess e cos\u00ec Harriet decise di non lasciarle decidere il destino della sua famiglia. Il marito tent\u00f2 di dissuaderla, ritenendo la fuga troppo pericolosa, ma lei rispose:\nHarriet fugg\u00ec con i fratelli Henry e Ben il 17 settembre 1849. Inizialmente riuscirono a passare inosservati ma presto la Brodess li scopr\u00ec e pubblic\u00f2 una taglia sul \"Democrat\" di Cambridge, offrendo 100 dollari per ogni schiavo (circa 3000 dollari odierni). La fuga ebbe breve durata, infatti Ben sarebbe presto divenuto padre e quindi i tre tornarono indietro.\nSuccessivamente Tubman fugg\u00ec di nuovo, senza i fratelli, e inform\u00f2 la madre dei suoi piani attraverso Mary, un'altra schiava, intonandole alcune parole in codice: \"I'll meet you in the morning, I'm bound for the promised land\".\nNon si sa precisamente dove fosse diretta, tuttavia si \u00e8 certi che transit\u00f2 per la Contea di Caroline, dove c'era una cospicua comunit\u00e0 di Quaccheri, che la aiutarono a prendere una strada ben nota agli schiavi in fuga. Pass\u00f2 lungo il corso del fiume Choptank, attravers\u00f2 il Delaware e in 26 giorni, orientandosi con l'aiuto della Stella Polare (come si usava fare non avendo una bussola) e utilizzando gli aiuti e gli itinerari degli Underground Railroad, arriv\u00f2 al confine con lo stato della Pennsylvania.\nRipensando a quel momento disse: \nCon gli Underground Railroad.\nDopo la fuga inizi\u00f2 ad aiutare gli Underground Railroad, e per le sue imprese, l'abolizionista William Lloyd Garrison, le affibbi\u00f2 il nome di Mos\u00e8, un chiaro riferimento al profeta che condusse gli Ebrei fuori dall'Egitto, secondo l'Antico Testamento. Mos\u00e8 era anche il suo nome in codice, infatti la sua vera identit\u00e0 e le sue missioni erano un segreto custodito gelosamente dai suoi collaboratori. Inoltre, per guidare gli schiavi che aveva liberato, cantava la canzone \"Go Down Moses\", cambiando il ritmo in caso di pericolo, e utilizzandolo per comunicare agli eventuali Railroad che stava guidando degli schiavi liberati. In effetti non esisteva un codice universale nella loro organizzazione, ma in questo caso la canzone era cantata spesso dai reggimenti neri dell'esercito dell'Unione, e ci\u00f2 la rendeva abbastanza appropriata e riconoscibile.\nPhiladelphia e la Fugitive Slave Law.\nSuccessivamente si rec\u00f2 a Philadelphia, dove inizi\u00f2 a pensare alla sua famiglia:\nNel frattempo il Congresso aveva approvato la Fugitive Slave Law, che rinforzava il preesistente Fugitive Slave Act del 1793. Questa legge prevedeva multe fino a 1000 dollari per chi non avesse riconsegnato gli schiavi ai padroni, infatti in alcuni stati abolizionisti (come il New Jersey) gli schiavi venivano resi automaticamente liberi. La sua approvazione rese dunque pi\u00f9 difficile la fuga degli schiavi (che cercarono rifugio in Ontario, che essendo parte del Canada e di conseguenza parte dell'Impero Britannico, aveva abolito la schiavit\u00f9 e non risentiva delle leggi promulgate dal Congresso statunitense).\nLa liberazione della famiglia.\nNel dicembre del 1850 Tubman venne a sapere che la nipote Kessiah e i suoi due figli, James Alfred e Araminta, sarebbero stati venduti all'asta a Cambridge. Decise quindi di recarsi a Baltimora dal cognato, Tom Tubman. Il marito di Kessiah, John Bowley, fece l'offerta pi\u00f9 alta per sua moglie e mentre il banditore si era allontanato per cenare Kessiah e i figli ne approfittarono per scappare. Con l'aiuto di Tubman raggiunsero Philadelphia, dove poi si sarebbero riuniti.\nNella primavera dell'anno successivo torn\u00f2 in Maryland pi\u00f9 volte per liberare alcuni membri della sua famiglia, tra cui il fratello Moses, con l'aiuto dell'abolizionista Thomas Garrett, che viveva a Wilmington, nel Delaware.\nVerso la fine del 1851 torn\u00f2 nella Contea di Dorchester per ritrovare suo marito, che nel frattempo aveva sposato un'altra donna, una certa Caroline. Inizialmente pens\u00f2 di fare una scenata ma alla fine decise che non ne valeva la pena e torn\u00f2 a Philadelphia, aiutando anche alcuni schiavi che stavano fuggendo e che port\u00f2 con s\u00e9. John morir\u00e0 16 anni dopo, ucciso durante una discussione in strada da un bianco, Robert Vincent.\nCome gi\u00e0 detto, l'approvazione della Fugitive Slave Law aveva reso gli stati del Nord un posto poco sicuro per gli schiavi in fuga, che ripiegarono verso l'Ontario. Nel 1851 Tubman condusse 11 fuggitivi (tra cui probabilmente anche Kessiah e la sua famiglia) verso Nord e sembra che abbia sostato a casa di Frederick Douglass, schiavo e abolizionista afroamericano.\nDouglass e Tubman si ammiravano reciprocamente, avendo entrambi combattuto duramente per l'abolizione della schiavit\u00f9.\nIn undici anni Tubman torn\u00f2 pi\u00f9 volte in Maryland, liberando circa 70 schiavi in 13 spedizioni; tra di loro c'erano anche tre dei suoi fratelli, Henry, Bene e Robert, con le loro famiglie. Riusc\u00ec ad aiutare anche tra i 50 e i 60 schiavi dando loro indicazioni per fuggire verso nord.\nQueste spedizioni avvenivano durante l'inverno, per la maggiore lunghezza delle notti che riduceva la possibilit\u00e0 di essere scoperti, e generalmente di sabato, in modo tale che le eventuali taglie e notizie sulla fuga si sarebbero trovate sui giornali solo il luned\u00ec successivo.\nNaturalmente il suo lavoro era molto pericoloso e ci\u00f2 la obbligava a ricorrere a diversi stratagemmi per passare inosservata, ad esempio una volta riconobbe uno schiavista e per evitare di farsi riconoscere finse di leggere un giornale, nonostante fosse analfabeta. Per proteggersi portava sempre con s\u00e9 un revolver e non aveva certo paura di usarlo; solitamente era per difendersi dai cacciatori di taglie ma spesso e volentieri dovette usarlo per minacciare i fuggitivi che pensavano di tornare indietro, in quanto questo avrebbe messo in pericolo l'intero gruppo.\nIn una delle sue ultime missioni in Maryland venne a sapere che il padre, dopo aver comprato e liberato la madre (per 20 dollari), aveva guidato un gruppo di 8 schiavi fuggitivi e per questo poteva essere arrestato. Li aiut\u00f2 conducendoli sani e salvi a St. Catharines, in Ontario.\nIn tutta la sua carriera non fu mai catturata e tutti i fuggiaschi che condusse in salvo rimasero al sicuro, trovandosi in un paese senza schiavit\u00f9 e integrandosi con la comunit\u00e0; diversi anni dopo disse:\nL'attacco di John Brown ad Harpers Ferry.\nNel 1858 conobbe John Brown, un abolizionista bianco che reputava l'insurrezione armata l'unico metodo possibile per abolire la schiavit\u00f9. Tubman non era d'accordo con questa dottrina e usava la violenza solo se strettamente necessario, ma entrambi avevano gli stessi obiettivi e condividevano una forte fede in Dio, rafforzata dal fatto che Harriet sosteneva di aver avuto un sogno premonitore sull'incontro con Brown.\nLui inizi\u00f2 a reclutare dei volontari per attaccare alcuni schiavisti e l'esperienza di Tubman in Pennsylvania, Maryland e Delaware, si rivel\u00f2 molto utile.\nDiversi abolizionisti erano contro i suoi metodi (tra cui Douglass e Garrison) ma Tubman inizi\u00f2 ad aiutarlo nell'adunanza degli schiavi neri. Brown progett\u00f2 di iniziare un attacco presso Harpers Ferry, nello stato della Virginia, pensando che questo sarebbe bastato a scatenare una rivolta armata degli schiavi. Espose il piano a Chatham, in Ontario e Tubman si prodig\u00f2 in suo aiuto.\nL'assalto ebbe luogo il 19 ottobre 1859, ma fall\u00ec e Brown venne catturato e impiccato. Nonostante il fallimento dell'impresa le sue gesta furono lodate dagli abolizionisti. Tubman disse in seguito:\nAuburn.\nNel 1859 il senatore repubblicano William H. Seward vendette a Tubman un terreno vicino Auburn, nello stato di New York, che lei sfrutt\u00f2 come porto sicuro per gli schiavi in fuga.\nNel novembre del 1860 condusse il suo ultimo salvataggio: negli anni non era ancora riuscita a liberare la sorella Rachel e i figli, Ben ed Angerine, perci\u00f2 torn\u00f2 nella Contea di Dorchester e organizz\u00f2 la loro liberazione. Tuttavia scopr\u00ec che la sorella era morta e che per liberare i figli doveva pagare una mazzetta di 30 dollari. Non avendo i soldi fu costretta a lasciare i bambini in schiavit\u00f9 e decise di aiutare un altro gruppo di fuggitivi, che impieg\u00f2 settimane per raggiungere la destinazione. A causa del freddo e dei problemi insorti con le pattuglie che li cercavano, furono costretti a drogare i bambini con la tintura di oppio. Raggiunsero Auburn il 28 dicembre 1860.\nGuerra di Secessione.\nAllo scoppio della Guerra di Secessione, lei vide la vittoria dell'Unione come un passo importante per gli abolizionisti. Decise quindi di dare il suo contributo diventando una presenza fissa negli accampamenti di Port Royal, in South Carolina, dove incontr\u00f2 il generale David Hunter, altro grande sostenitore dell'abolizionismo. Hunter liber\u00f2 tutti i lavoratori neri di Port Royal (durante le battaglie con gli Stati Confederati; gli schiavi catturati erano definiti \"merce di contrabbando\" e venivano perci\u00f2 \"sequestrati\" dall'esercito dell'Unione che li metteva al lavoro senza paga), e inizi\u00f2 anche a reclutarne alcuni per un reggimento di soldati neri. Questa decisione per\u00f2 era osteggiata dal presidente Abraham Lincoln, che non era ancora pronto all'abolizione della schiavit\u00f9 e al rafforzamento dell'emancipazione negli stati del Sud, e che perci\u00f2 ammon\u00ec il generale.\nIn seguito la Tubman lavor\u00f2 come infermiera a Port Royal, curando con rimedi naturali i malati di dissenteria e assistendo i soldati malati di vaiolo (il fatto che lei non contraesse la malattia aveva alimentato le voci che la vedevano benedetta da Dio). Inizialmente percep\u00ec uno stipendio dallo stato ma dovette rinunciarci poich\u00e9 molti schiavi liberi pensavano che stesse avendo un trattamento di favore.\nDopo il Proclama di emancipazione diresse una piccola squadra di esploratori, sfruttando la sua conoscenza del Maryland orientale. Lavor\u00f2 con il Segretario alla Guerra Edwin Stanton e successivamente con il colonnello James Montgomery, aiutandolo a conquistare la citt\u00e0 di Jacksonville in Florida.\nNel 1863 divenne la prima donna a guidare una spedizione armata nell'ambito di un assalto sul fiume Combahee, nella Carolina del Sud, durante il quale liber\u00f2 pi\u00f9 di 750 schiavi. I giornali lodarono il patriottismo, la sagacia, l'energia e la bravura della Tubman; molti degli schiavi liberati entrarono tra le file dell'Unione.\nSuccessivamente lavor\u00f2 con il colonnello Robert Gould Shaw durante le battaglie di Fort Wagner, e per i due anni successivi continu\u00f2 a lavorare sia come esploratrice che come infermiera. Dopo la resa degli Stati Confederati, nel 1865, torn\u00f2 ad Auburn.\nNonostante gli anni di servizio non ricevette la pensione fino al 1899 e il salario (che oltretutto era inferiore per gli afroamericani) non le fu mai pagato. Unendo ci\u00f2 alla sua attivit\u00e0 e al sostentamento della famiglia, fu costretta a vivere in povert\u00e0 fino alla sua morte.\nLa povert\u00e0 e il matrimonio.\nVisse ad Auburn con la famiglia e qui conobbe Nelson Charles Davis, un muratore che aveva servito nell'esercito dell'Unione come lei, con cui si sarebbe sposata il 18 marzo 1869. Adottarono una bambina nel 1874, di nome Gertie. Nelson morir\u00e0 di tubercolosi il 14 ottobre 1888.\nNel frattempo molti dei suoi ammiratori decisero di aiutarla economicamente, ad esempio Sarah Hopkins Bradford scrisse un libro su di lei (Scenes in the Life of Harriet Tubman), pubblicato nel 1869, che garant\u00ec alla Tubman 1200 dollari. Tuttavia il libro non piacque molto alla critica per il suo punto di vista poco oggettivo e perci\u00f2 la Bradford scrisse un nuovo libro (Harriet, the Moses of her People), pubblicato nel 1886.\nSuffragio femminile.\nNegli ultimi anni si adoper\u00f2 per il suffragio femminile, lavorando al fianco di Susan B. Anthony e di Emily Howland. Questa nuova attivit\u00e0 la port\u00f2 a New York, Boston e Washington D.C., e fece di lei un'icona per i movimenti che si prodigavano per il diritto di voto alle donne.\nUltimi anni.\nNegli anni '90 dell'800 si sottopose a un intervento di neurochirurgia presso il Massachusetts General Hospital di Boston.\nNel 1911, la sua salute la costrinse in casa dove mor\u00ec di polmonite due anni dopo, nel 1913."}
{"id": "1009900", "revid": "120781", "url": "https://it.wikipedia.org/wiki?curid=1009900", "title": "Love, Angel, Music, Baby", "text": ""}
{"id": "1009904", "revid": "400518", "url": "https://it.wikipedia.org/wiki?curid=1009904", "title": "Sindrome del grido di gatto", "text": "La sindrome del grido di gatto (o sindrome del \"cri du chat\") \u00e8 una malattia genetica rara causata dalla delezione di parte del cromosoma 5 (\"delezione 5p-\"). Individuata dal medico francese J\u00e9r\u00f4me Lejeune nel 1963, ha l'incidenza di un caso ogni 50.000 nati vivi.\nLa sindrome prende nome dal pianto lamentoso, simile al miagolio del gatto, caratteristico dei soggetti affetti. La perdita di materiale genetico si associa a ritardo dello sviluppo psicomotorio e a grave ritardo mentale, ma l'assenza di malformazioni gravi in una notevole percentuale di casi pu\u00f2 garantire una lunga sopravvivenza.\nQuadro clinico.\nI segni distintivi sono rappresentati, oltre che dal tipico pianto, causato dall'ipoplasia delle cartilagini della laringe (che per\u00f2 scompare con il passare dei mesi), da ritardo mentale grave (con tendenza all'automutilazione), microcefalia, ritardo nella crescita e un aspetto caratteristico del volto che appare rotondeggiante, con ipertelorismo marcato, epicanto accentuato, sella nasale slargata, micrognazia e orecchie a basso impianto. Nel 15% dei casi \u00e8 presente una cardiopatia congenita.\nCausa genetica.\nLa causa della sindrome fu individuata nel 1963 dal medico e genetista J\u00e9r\u00f4me Lejeune: essa risiede nella delezione parziale del cromosoma 5. Nella maggior parte dei casi tale delezione \u00e8 un evento \"de novo\"; solo il 5% dei casi invece \u00e8 ereditato da genitori in cui sono avvenute traslocazioni cromosomiche bilanciate. Il 90% delle delezioni \"de novo\" si genera sul cromosoma di derivazione paterna. I sintomi e i fenotipi che ne derivano dipendono dal frammento cromosomico deleto, in particolare il \"pianto del gatto\" mappa nella regione 5p15.3, mentre le caratteristiche facciali mappano in una regione pi\u00f9 prossimale, 5p15.2. La regione 5p15.2 \u00e8 considerata la regione critica della sindrome."}
{"id": "1009905", "revid": "1728", "url": "https://it.wikipedia.org/wiki?curid=1009905", "title": "Ampurias", "text": ""}
{"id": "1009911", "revid": "1543377", "url": "https://it.wikipedia.org/wiki?curid=1009911", "title": "Sindrome di Guillain-Barr\u00e9", "text": "La sindrome di Guillain-Barr\u00e9 (pronuncia [\u0261i'l\u025b\u0303 ba\u02c8re]), chiamata a volte paralisi di Landry o sindrome di Guillain-Barr\u00e9-Strohl, \u00e8 una radicolo-polinevrite acuta (AIDP, \"acute inflammatory demyelinating polyradiculoneuropathy\") che si manifesta con paralisi progressiva agli arti con andamento disto-prossimale (di solito prima le gambe e poi le braccia). Il suo esordio \u00e8 alquanto rapido ed \u00e8 causata dal sistema immunitario del paziente stesso che attacca il proprio sistema nervoso periferico. I tipici sintomi sono modificazioni nella sensibilit\u00e0 o nella percezione del dolore e debolezza muscolare, a cominciare dai piedi e dalle mani. Ci\u00f2, spesso, si diffonde alle braccia e alla parte superiore del corpo, coinvolgendo entrambi i lati. I sintomi si sviluppano nell'arco di poche ore fino a qualche settimana. Durante la fase acuta, la malattia pu\u00f2 essere pericolosa per la vita, con circa il 15% dei pazienti che sviluppa debolezza dei muscoli respiratori che richiedono il ricorso alla ventilazione meccanica. Alcuni possono sperimentare cambiamenti nella funzione del sistema nervoso autonomo, comportando anche pericolose anomalie nella frequenza cardiaca e nella pressione sanguigna.\nLa causa \u00e8 sconosciuta. Il meccanismo sottostante comporta una malattia autoimmune in cui il sistema immunitario attacca erroneamente i nervi periferici e danneggia il loro isolamento mielinico. A volte questa disfunzione immunitaria \u00e8 scatenata da un'infezione o, meno comunemente, da un intervento chirurgico e ancora pi\u00f9 raramente dalla vaccinazione. La diagnosi viene solitamente formulata sulla base di segni e sintomi, attraverso l'esclusione di cause alternative, e supportata da test come studi sulla conduzione nervosa (elettromiografia) e l'esame del liquido cerebrospinale. Esistono numerosi sottotipi della condizione, in base alle aree di debolezza, ai risultati degli studi sulla conduzione nervosa e alla presenza di determinati anticorpi. \u00c8 classificato come una polineuropatia acuta.\nIn quelli con grave debolezza, un trattamento tempestivo con la somministrazione di immunoglobuline per via endovenosa o plasmaferesi, insieme a terapie di supporto, porter\u00e0 nella maggioranza dei casi a una buona ripresa. Un pieno recupero potrebbe, comunque, richiedere settimane o anni. Circa un terzo accuser\u00e0 una debolezza permanente. Il 20%, anche con trattamento, conserva a vita disturbi neuromuscolari legati alla GBS dopo la totale guarigione nervosa.\nGlobalmente, la morte si verifica in circa il 7,5% delle persone colpite. La sindrome di Guillain-Barr\u00e9 \u00e8 rara con 1 o 2 casi per individui all'anno, ma \u00e8 la causa pi\u00f9 comune di paralisi acuta non traumatica in tutto il mondo. Entrambi i sessi e tutte le zone del mondo presentano un'incidenza simile. La sindrome prende il nome dai neurologi francesi Georges Guillain e Jean Alexandre Barr\u00e9, che la descrissero insieme al medico francese Andr\u00e9 Strohl nel 1916.\nStoria.\nLa prima descrizione della malattia fu compiuta nel 1859 dal medico francese Jean Landry, bench\u00e9 la sindrome sia stata probabilmente sempre presente nella storia umana. Secondo uno studio effettuato da Katherine Hall, ricercatrice della Dunedin School of Medicine dell'Universit\u00e0 di Otago, pubblicato su \u201c\"The Ancient History Bulletin\"\u201d, emerge che a causare il decesso di Alessandro Magno potrebbe essere stata la sindrome di Guillain-Barr\u00e9, anzich\u00e9 le febbri malariche o l'avvelenamento, tradizionalmente indicati, o l'abuso di alcolici o la pancreatite acuta come da molti ipotizzato in tempi moderni.\nNel 1916, Georges Guillain, Jean Alexandre Barr\u00e9 e Andr\u00e9 Strohl la diagnosticarono su due soldati e descrissero il metodo diagnostico - la dissociazione albumino-citologica - in un anomalo aumento della produzione di proteine nel liquido cefalorachidiano ma con una normale conta delle cellule.\nLa sindrome \u00e8 anche conosciuta come \"poliradicolonevrite acuta idiopatica\", \"polinevrite idiopatica acuta\", \"paralisi ascendente di Landry\", \"poliradicoloneuropatia infiammatoria acuta demielinizzante\".\nNel 1956, il neurologo canadese Miller Fisher descrisse la variante che porta il suo nome. mentre quattro anni prima, il neurologo britannico Edwin Bickerstaff, a Birmingham, osserv\u00f2 il tipo a encefalite del tronco cerebrale e insieme a Philip Cloake produsse ulteriori contributi nella descrizione della condizione in una pubblicazione del 1957. Gi\u00e0 nel 1938, Guillain aveva comunque riportato alcune di queste caratteristiche prima della loro completa descrizione. Da allora sono stati descritti ulteriori sottotipi: la descrizione della neuropatia sensoriale assonale risale al 1990.\nI criteri diagnostici sono stati sviluppati alla fine del 1970, dopo una serie di casi correlati a vaccinazione contro l'influenza suina, e sono stati perfezionati nel 1990. La definizione \u00e8 stata rivista, nel 2009, dalla \"Brighton Collaboration\" (una istituzione per la sicurezza dei vaccini) ma ci\u00f2 \u00e8 stato fatto principalmente per la ricerca. La trasfusione di plasma \u00e8 stata impiegata a partire dal 1978 e la sua utilit\u00e0 \u00e8 stata confermata in studi pi\u00f9 ampi effettuati nel 1985. La somministrazione endovenosa di immunoglobuline \u00e8 stata praticata a partire dal 1988 e la sua non inferiorit\u00e0 rispetto alla plasmaferesi \u00e8 stata dimostrata in studi realizzati nei primi anni 1990.\nSecondo uno studio del 2003 la malattia che colp\u00ec nel 1921 il futuro Presidente degli Stati Uniti Franklin Delano Roosevelt, causandogli una disabilit\u00e0 permanente agli arti inferiori e un'aritmia cardiaca, non era la poliomielite ma la sindrome di Guillain-Barr\u00e9.\nEpidemiologia.\nLa malattia ha un'incidenza annuale su scala mondiale di circa 0,6-4 casi su individui, con l'Europa che si attesta a una media di 1,2-1,9 casi su , mentre la Cina presenta valori molto pi\u00f9 bassi con circa 0,66 casi. Negli Stati Uniti d'America, la sindrome di Guillain-Barr\u00e9 \u00e8 la pi\u00f9 comune causa di paralisi flaccida. Gli uomini si ammalano 1,78 volte pi\u00f9 delle donne. L'incidenza aumenta con l'et\u00e0: vi \u00e8 circa 1 caso ogni persone con et\u00e0 inferiore ai 30 anni e circa 4 casi per in quelli con pi\u00f9 di 75 anni. Si \u00e8 osservato un rischio maggiore tra il personale militare, probabilmente dovuto alla maggior probabilit\u00e0 di aver avuto antecedentemente un episodio di gastroenterite infettiva.\nL'incidenza della sindrome di Guillain-Barr\u00e9 durante la gravidanza \u00e8 di 1,7 casi per e sono stati riportati anche casi neonatali congeniti.\nLe varianti AMAN (\"acute motor axonal neuropathy\") e AMSAN (\"acute motor-sensory axonal neuropathy\") si verificano soprattutto nel nord della Cina, in Giappone e in Messico. In Cina, circa il 65% dei casi presenta una patologia assonale. Questo pu\u00f2 essere correlato all'esposizione a diversi tipi di infezione, ma anche alle caratteristiche genetiche delle popolazioni. Si ritiene, infine, che la variante di Miller Fisher sia pi\u00f9 comune nel sud est asiatico. Alcuni studi epidemiologici svolti in Giappone e in Bangladesh hanno evidenziato un'alta prevalenza di casi di sindrome di Guillain-Barr\u00e9 scatenati da un'infezione antecedente da Campylobacter jejuni (circa nel 69% dei casi) rispetto all'Europa e agli Stati Uniti.\nEziologia.\nSi ritiene che tutte le forme di sindrome di Guillain-Barr\u00e9 siano dovute a una risposta immunitaria ad antigeni estranei (ad esempio agenti infettivi) che colpisce erroneamente i tessuti nervosi, per via di un fenomeno chiamato mimetismo molecolare. Gli obiettivi di tale attacco immunitario si pensa possano essere i gangliosidi, presenti in grandi quantit\u00e0 nei tessuti nervosi periferici umani.\nDue terzi delle persone con sindrome di Guillain-Barr\u00e9 hanno avuto un'infezione prima della comparsa della malattia, risalente a qualche giorno o qualche settimana prima. Pi\u00f9 frequentemente essi sono episodi di gastroenterite o di una infezione delle vie respiratorie. In molti casi pu\u00f2 essere confermata l'esatta natura dell'infezione e in circa il 30% di essi sono provocati dal batterio \"Campylobacter jejuni\", che provoca la diarrea.\nUn ulteriore 10% dei casi sono, invece, attribuibili al \"citomegalovirus\" (CMV, HHV-5). Nonostante ci\u00f2, solo pochissime persone con infezioni da \"Campylobacter\" o CMV sviluppano la sindrome di Guillain-Barr\u00e9 (rispettivamente 0,25-0,65 per 1000 e 0,6-2,2 per 1000 individui). Il ceppo di \"Campylobacter\" interessato pu\u00f2 determinare il rischio di incorrere nella sindrome, diverse forme di batteri possiedono numerosi lipopolisaccaridi sulla loro superficie e alcuni possono indurre la condizione, mentre altri non sono in grado di farlo.\nCorrelazioni tra altre infezioni e sindrome di Guillain-Barr\u00e9 sono meno certe. Altri due \"herpesvirus\" (il virus di Epstein-Barr/HHV-4 e il virus varicella-zoster/HHV-3) e il batterio \"Mycoplasma pneumoniae\" sono stati associati con lo sviluppo della sindrome. Anche la febbre dengue virale tropicale e l'infezione da virus Zika sono state correlate a episodi di Guillain-Barr\u00e9. Una precedente infezione da virus dell'epatite E \u00e8 stata trovata per essere pi\u00f9 comune nelle persone con la sindrome di Guillain-Barr\u00e9.\nNonostante quanto detto, il 60% dei casi non ha una causa nota. In alcuni di essi si suppone che possa essere scatenata dal virus dell'influenza, oppure da una reazione immunitaria al virus. \u00c8 stato rilevato un aumento dell'incidenza della sindrome di Guillain-Barr\u00e9 dopo la vaccinazione antinfluenzale effettuata durante la pandemia di influenza suina del 1976-1977. in cui si stimano 8,8 casi per milione di vaccinati che svilupparono complicazioni.\nDa allora, un attento monitoraggio dei casi attribuibili alla vaccinazione ha dimostrato che l'influenza pu\u00f2 provocare la sindrome di Guillain-Barr\u00e9. Piccoli aumenti di incidenza sono stati osservati anche in successive campagne di vaccinazione, ma non nella stessa misura. Il vaccino contro la pandemia influenzale del 2009 (pandemia del virus H1N1/09) non ha causato un aumento significativo dei casi. Tuttavia, i benefici della vaccinazione contro l'influenza superano i piccoli rischi della sindrome di Guillain-Barr\u00e9. Anche per chi ha gi\u00e0 sperimentato la Guillain-Barr\u00e9 \u00e8 considerato sicuro ricevere i vaccini antinfluenzali in futuro. Altri vaccini, come quelli contro la poliomielite, il tetano o il morbillo, non sono mai stati associati a un rischio di sviluppare la sindrome. Qualche caso di sindrome di Guillain-Barr\u00e9 \u00e8 preceduto da neoplasie viscerali, linfomi, infezione da HIV o interventi chirurgici.\nL\u2019Agenzia europea del farmaco (EMA) ha inserito la sindrome di Guillain-Barr\u00e8 come effetto \"molto raro\" del vaccino anti-Covid di AstraZeneca.\nFDA, EMA e in Italia AIFA hanno inserito la sindrome di Guillain-Barr\u00e8 tra gli effetti collaterali rari o molto rari del vaccino Janssen. \nIl risultato finale di questo attacco autoimmune a carico dei nervi periferici, \u00e8 un danno alla mielina, lo strato lipidico che isola il nervo. Ci\u00f2 porta a un blocco di conduzione del nervo con conseguente paralisi muscolare che pu\u00f2 essere accompagnata da disturbi sensoriali o del sistema autonomo.\nNei casi lievi, la funzionalit\u00e0 dell'assone (la lunga porzione assottigliata di un nervo responsabile della conduzione del segnale) rimane intatta e il recupero pu\u00f2 essere rapido, grazie alla rimielinizzazione. Nei casi pi\u00f9 gravi, si verifica danno assonale e il recupero dipende dalla rigenerazione di questo tessuto. Circa l'80% dei pazienti ha perdita di mielina, nel restante 20% vi \u00e8 perdita patologica degli assoni.\nLa sindrome di Guillain-Barr\u00e9, a differenza di patologie come la sclerosi multipla e la sclerosi laterale amiotrofica \u00e8 un disturbo del nervo periferico e non causa, in generale, danni al cervello o al midollo spinale.\nIn aggiunta a quanto detto, la sindrome di Guillain-Barr\u00e9 pu\u00f2 insorgere in pazienti oncologici in trattamento con nelarabina, giacch\u00e9 rappresenta uno degli effetti secondari di tale farmaco.\nFisiopatologia.\nNella sindrome di Guillain-Barr\u00e9 la disfunzione dei nervi \u00e8 causata da un attacco immunitario alle cellule nervose del sistema nervoso periferico e alle loro strutture di supporto. Le cellule nervose hanno il loro corpo (soma) nel midollo spinale e una proiezione lunga (l'assone) che porta impulsi elettrici del nervo alla giunzione neuromuscolare dove l'impulso viene trasferito al muscolo. Gli assoni sono avvolti in una guaina di cellule di Schwann che contengono mielina. Tra le cellule di Schwann vi sono lacune (nodi di Ranvier) in cui \u00e8 esposto l'assone. Alcune varianti cliniche della sindrome di Guillain-Barr\u00e9 presentano diversi tipi di attacco immunitario. La variante demielinizzante (AIDP) presenta un danneggiamento alla guaina mielinica perpetrato da parte dei globuli bianchi (linfociti T e macrofagi); questo processo \u00e8 preceduto dall'attivazione di un gruppo di proteine del sangue noto come \"sistema del complemento\". Al contrario, la variante assonale \u00e8 mediata dagli anticorpi IgG e dal sistema del complemento contro la membrana cellulare che copre l'assone senza un coinvolgimento diretto dei linfociti.\nSono stati riscontrati numerosi tipi di anticorpi in grado di colpire le cellule nervose. Nel sottotipo assonale, \u00e8 stato dimostrato che questi anticorpi si legano ai gangliosidi, un gruppo di sostanze che si possono trovare nei nervi periferici. Un ganglioside \u00e8 una molecola costituita da ceramide legata a un piccolo gruppo di zuccheri di tipo esoso e contenente diversi gruppi di acido N-acetilneuraminico. I principali quattro gangliosidi che vengono attaccati dagli anticorpi anti-gangliosidi sono GM1, GD1a, GT1a e GQ1b, con diversi anticorpi associati a particolari caratteristiche; ad esempio, gli anticorpi GQ1b sono stati correlati con la variante di Miller Fisher e le alcune forme simili come l'encefalite da Bickerstaff. Si ritiene che la produzione di questi anticorpi dopo un'infezione possa essere il risultato di un mimetismo molecolare in cui il sistema immunitario reagisce alle sostanze infettive microbiche ma gli anticorpi risultanti reagiscono anche con gli elementi presenti naturalmente nel corpo.\nA seguito di un'infezione da \"Campylobacter\", il corpo produce anticorpi della classe IgA; solo una piccola percentuale di persone produce anche anticorpi IgG destinati ad attaccare gli elementi della parete cellulare batterica (ad esempio lipopolisaccaride) che poi finiscono per colpire anche i gangliosidi delle cellule nervose dell'organismo. Non \u00e8 attualmente noto come questo processo sfugga alla tolleranza centrale ai gangliosidi, il che \u00e8 inteso a sopprimere la produzione di anticorpi contro l'organismo stesso. Non tutti gli anticorpi antigangliosidici causano la malattia e recentemente \u00e8 stato suggerito che alcuni anticorpi si legano contemporaneamente a pi\u00f9 di un tipo di epitopo (legame eterodimerico) e questo determina la risposta. Inoltre, lo sviluppo di anticorpi patogeni pu\u00f2 dipendere dalla presenza di altri ceppi di batteri nell'intestino.\nSegni e sintomi.\nI primi sintomi che appaiono nella sindrome di Guillain-Barr\u00e9 sono l'intorpidimento, la parestesia e il dolore, da soli o in combinazione. A questi seguono debolezza bilaterale delle gambe, che si manifesta come \"gambe gommose\" o gambe che tendono a deformarsi con o senza disestesie, e delle braccia; debolezza che tende a peggiorare con il tempo. Pu\u00f2 essere necessaria da mezza giornata a oltre due settimane per raggiungere la massima gravit\u00e0 e poi quindi la situazione tende a stabilizzarsi. In un caso su cinque la debolezza continua a progredire per oltre quattro settimane. Anche i muscoli del collo possono essere colpiti e met\u00e0 dei pazienti sperimenta un coinvolgimento dei nervi cranici, che innervano la testa e il viso; ci\u00f2 pu\u00f2 portare alla debolezza dei muscoli del volto, a difficolt\u00e0 di deglutizione, scialorrea, difficolt\u00e0 nella respirazione e, talvolta, a debolezza dei muscoli oculari.\nNell'8% dei pazienti la debolezza colpisce solo le gambe (paraplegia o paraparesi). Il coinvolgimento dei muscoli che controllano la vescica e l'ano \u00e8 insolito. In totale, circa un terzo delle persone con la sindrome di Guillain-Barr\u00e9 continua a essere in grado di camminare. Una volta che la debolezza ha smesso di progredire, persiste a un livello stabile, \"fase di \"plateau\"\", prima che sopraggiunga un miglioramento. La fase di \"plateau\" pu\u00f2 durare tra due giorni e sei mesi ma pi\u00f9 comunemente persiste per una settimana. Pi\u00f9 della met\u00e0 dei pazienti accusa sintomi di dolore, che includono mal di schiena, parestesia dolorosa, dolori muscolari, mal di testa e mal di collo, relativi all'irritazione del rivestimento del cervello.\nMolte persone con la sindrome di Guillain-Barr\u00e9 sperimentano i segni e i sintomi di una infezione, nelle 3-6 settimane prima della comparsa dei sintomi neurologici. Ci\u00f2 pu\u00f2 presentarsi come delle infezioni delle alte vie respiratorie (rinite, mal di gola) o diarrea.\nNei bambini, in particolare in quelli di et\u00e0 inferiore ai sei anni, la diagnosi pu\u00f2 essere complicata e la condizione viene spesso inizialmente scambiata, talvolta fino a due settimane, per altre cause di dolori e difficolt\u00e0 nella deambulazione, come infezioni virali o problemi all'apparato muscolo scheletrico.\nAll'esame neurologico, tratti caratteristici sono una potenza ridotta e riflessi tendinei ridotti o assenti, rispettivamente iporeflessia o areflessia. Tuttavia, una piccola percentuale presenta normali riflessi agli arti interessati, prima che si sviluppi l'areflessia, mentre alcuni possono avere riflessi esagerati. Nel sottotipo \"variante Miller Fisher\", la debolezza dei muscoli oculari (oftalmoplegia) \u00e8 pi\u00f9 marcata e pu\u00f2 verificarsi con anomalie nella coordinazione (atassia). Il livello di coscienza normalmente non viene influenzato nella sindrome di Guillain-Barr\u00e9, ma il sottotipo \"encefalite del tronco cerebrale di Bickerstaff\" pu\u00f2 provocare sonnolenza o coma.\nForme lievi.\nEsistono anche delle forme lievi che rappresentano circa il 14 % dei casi, senza paralisi totale e senza problemi respiratori, che andrebbero comunque monitorate e curate per evitare danni permanenti e indebolimento generale della muscolatura, con rischio di problemi muscoloscheletrici successivi, indebolimento dovuto alla denervazione e alla degenerazione walleriana; queste forme presentano, ad esempio, solo improvvisa difficolt\u00e0 nella deambulazione (confondibile con la fatica da esercizio fisico intenso), che appare leggermente barcollante o claudicante ma \u00e8 interamente conservata, con movimento dei piedi \"a papera\" (deambulazione anserina), oppure andatura steppante, a causa del coinvolgimento del nervo tibiale (pur senza arrivare al piede cadente) e del peroneo comune, prurito e debolezza muscolare agli arti superiori e conseguente difficolt\u00e0 a svolgere alcune operazioni manuali, e leggere disfunzioni autonomiche. Medici di famiglia hanno riportato di numerosi pazienti che riferivano di prurito o lievi parestesie dopo infezioni alle vie aeree o intestinali; tali disturbi sono attribuibili a forme miti di GBS, spesso non diagnosticate.\nIn fase di recupero possibile presenza di fascicolazioni, mioclonie, crampi, tremore, affaticabilit\u00e0 ed esauribilit\u00e0 muscolare che possono divenire persistenti, come altre sequele neurologiche (cfr. Prognosi); nei pazienti con forme lievi la presenza di segni residuali permanenti \u00e8 dovuta quasi sempre alla mancata diagnosi o al mancato trattamento, cosa che giustificherebbe l'uso delle immunoglobuline anche in questi casi. Spesso il paziente che ha avuto una GBS non grave e mostra affaticabilit\u00e0 persistente cronica dopo 6 mesi-1 anno, presenta per\u00f2 reperti elettroneurografici ed elettromiografici quasi normali alla media dei pazienti sani, in quanto la rigenerazione della guaina mielinica \u00e8 comunque pressoch\u00e9 completa dopo questo periodo.\nInsufficienza respiratoria.\nUn quarto di tutte le persone con la sindrome di Guillain-Barr\u00e9 sviluppa debolezza dei muscoli respiratori che portano a una insufficienza respiratoria e quindi all'incapacit\u00e0 di respirare adeguatamente per mantenere adeguati i livelli di ossigeno e/o anidride carbonica nel sangue. La maggior parte dei pazienti richiede un ricovero in ospedale e circa il 30% necessita di assistenza ventilatoria per il trattamento dell'insufficienza respiratoria tipo II. Questo scenario \u00e8 pericoloso per la vita e rappresenta una complicanza se sussistono altri problemi medici come la polmonite, infezioni gravi, coaguli di sangue nei polmoni e emorragia gastrointestinale nel 60% di coloro che necessitano di ventilazione artificiale.\nDisfunzione del sistema nervoso autonomo.\nIl sistema nervoso autonomo o involontario, che \u00e8 coinvolto nel controllo delle funzioni fondamentali dell'organismo, come il mantenimento della frequenza cardiaca e della pressione sanguigna, viene influenzato nei due terzi dei casi di sindrome di Guillain-Barr\u00e9, ma tale impatto \u00e8 variabile. Nel 20% si riscontrano gravi fluttuazioni della pressione sanguigna e irregolarit\u00e0 nel battito cardiaco, a volte fino al punto che vi \u00e8 la necessit\u00e0 di impianto di un pacemaker. Altri problemi correlati sono anomalie nella sudorazione (anidrosi, ipoidrosi o iperidrosi) e cambiamenti nella reattivit\u00e0 delle pupille. Il coinvolgimento del sistema nervoso pu\u00f2 colpire anche coloro che non hanno una grave debolezza muscolare.\nDiagnosi.\nLa diagnosi della sindrome di Guillain-Barr\u00e9 si effettua principalmente su base clinica e sul riscontro di alcuni segni, quali il rapido sviluppo della paralisi muscolare, l'assenza di riflessi, l'assenza di febbre e una causa probabile. Test diagnostici che possono essere effettuati per chiarire la condizione sono la rachicentesi (puntura lombare), con la quale si evidenzia un aumento delle proteine nel liquido spinale e delle cellule, ed esami elettromiografici e istologici dei nervi periferici.\nL'esame del \"liquor\", tramite puntura lombare, dimostra proteinorrachia non associata ad aumento delle cellule nel liquor (dissociazione albumino-citologica), ovvero un elevato livello di proteine con un basso numero di globuli bianchi; ci\u00f2 pu\u00f2 distinguere la sindrome da un certo numero di altre condizioni, come i linfomi e la poliomielite, dove sia le proteine sia il conteggio delle cellule sono elevati. Nella maggior parte dei casi di sindrome di Guillain-Barr\u00e9, nel \"liquor\" si riscontra un quantitativo di proteine maggiore a 400\u00a0mg/L, con una conta delle normali cellule in un numero fisiologico. Nonostante ci\u00f2, l'esame del CSF nei primi giorni dall'esordio dei sintomi, \u00e8 insignificante nel 50% delle persone e nell'80% dopo la prima settimana: pertanto, risultati normali non escludono la condizione. Non \u00e8 raccomandabile una ripetizione della puntura lombare durante il corso della malattia, in quanto i livelli di proteina possono aumentare dopo l'inizio del trattamento.\nAll'esame istologico dei nervi periferici, ma soprattutto nelle fibre motorie e radici, si possono riscontrare infiltrati infiammatori costituiti da linfociti, monociti e macrofagi. si ritiene che la presenza di macrofagi possa essere responsabile della demielinizzazione.\nLa diagnosi dopo 5-6 giorni dall'esordio si dimostra con l'aumento dei tempi di conduzione, riduzione dei potenziali d'azione muscolare, le latenze distali sono prolungate cos\u00ec come l'onda F (interessamento porzioni prossimali del nervo) e onde H ritardate o assenti (perdita riflessi achillei). La valutazione diretta della conduzione nervosa degli impulsi elettrici pu\u00f2 escludere altre cause di debolezza muscolare acuta, oltre a distinguere i diversi tipi di sindrome di Guillain-Barr\u00e9. L'elettromiografia (EMG) e gli studi di conduzione nervosa possono essere eseguiti. Nelle prime due settimane, queste indagini potrebbero non mostrare alcuna anomalia. Gli studi di neurofisiologia, tuttavia, non sono necessari per raggiungere una diagnosi.\nAnche il test per gli anticorpi anti gangliosidi viene spesso eseguito, ma il suo risultato non \u00e8 determinante ai fini diagnostici. Le analisi del sangue vengono generalmente effettuate per escludere la possibilit\u00e0 di ulteriori motivi che spieghino la debolezza, ad esempio un basso livello di potassio nel sangue. Un anormalmente basso livello di sodio nel sangue si incontra spesso nella sindrome di Guillain-Barr\u00e9. Ci\u00f2 \u00e8 stato attribuito alla inappropriata secrezione dell'ormone antidiuretico e alla relativa ritenzione di acqua.\nL'imaging a risonanza magnetica risulta sensibile ma non specifico per la diagnosi, tuttavia, pu\u00f2 essere un efficace strumento aggiuntivo, soprattutto per distinguere tra la sindrome di Guillain-Barr\u00e9 e altre condizioni che causano debolezza degli arti, come la compressione del midollo spinale.. Se la risonanza magnetica mostra un ispessimento delle radici dei nervi, questo pu\u00f2 essere indicativo della sindrome di Guillain-Barr\u00e8. Tuttavia, nei bambini, ci\u00f2 si riscontra nel 95% degli esami e quindi \u00e8 necessario effettuare ulteriori esami.\nDiagnosi differenziale.\nTra le possibili diagnosi differenziali vi sono la miastenia gravis e polimiosite. Queste si distinguono per la flogosi, la distribuzione e la risposta alla terapia. Inoltre si pu\u00f2 considerare il botulismo, la sindrome della cauda equina, l'intossicazione da metalli pesanti, malattia di Lyme, sclerosi multipla, neuropatia vasculitica, paralisi periodiche famigliari (es. paralisi periodica ipocaliemica) e miopatie metaboliche.\nVarianti cliniche.\nSono state riconosciute diverse varianti della sindrome. Esse le assomigliano per quanto riguarda l'evoluzione, i sintomi e la probabile patogenesi autoimmune, ma variano per quanto riguarda il recupero della salute.\nIn letteratura vi sono descritte altre varianti, ma esse rappresentano casi molto rari.\nTrattamento.\nLa terapia di supporto \u00e8 la base di una buona gestione del paziente acuto affetto da sindrome di Guillain-Barr\u00e9. Grande importanza \u00e8 data al trattamento dell'insufficienza respiratoria dovuta alla paralisi del diaframma, il muscolo pi\u00f9 importante per la respirazione. L'intubazione pu\u00f2 rendersi necessaria quando vi \u00e8 prova di danni a carico, quando la capacit\u00e0 vitale (VC) \u00e8 minore di 20 ml/kg, la forza negativa inspiratoria (NIF) \u00e8 maggiore (pi\u00f9 vicino allo zero) rispetto -25 cmH2O, oltre il 30% di diminuzione della VC o della NIF entro 24 ore, nella rapida progressione di malattia o nel caso di instabilit\u00e0 autonomica.\nIl successivo trattamento consiste nel tentare di ridurre l'attacco delle proprie difese immunitarie al sistema nervoso, mediante plasmaferesi, filtrando gli anticorpi dal flusso sanguigno o somministrando immunoglobuline per via endovenosa (IVIG), al fine di neutralizzare gli anticorpi nocivi e la malattia che causa l'infiammazione. Questi due trattamenti sono ugualmente efficaci e una combinazione dei due non \u00e8 significativamente migliore della scelta di uno soltanto. La somministrazione di glucocorticoidi non si \u00e8 dimostrata efficace per il trattamento della sindrome. Il trattamento viene generalmente cominciato subito dopo la diagnosi. La plasmaferesi accelera il recupero se viene intrapresa entro 4 settimane dalla comparsa dei sintomi. L'utilizzo di immunoglobuline ha un'efficacia equivalente alla plasmaferesi se cominciato entro 2 settimane dalla comparsa dei sintomi e presenta meno complicanze. Le immunoglobuline sono solitamente utilizzate come prima scelta, per la loro facilit\u00e0 di somministrazione e sicurezza. L'uso di immunoglobuline per via endovenosa non \u00e8 esente da rischi, infatti possono, a volte, essere causa di epatiti e in rari casi, di insufficienza renale, se somministrate per pi\u00f9 di cinque giorni.\nDopo la fase acuta, il trattamento consiste nella riabilitazione con l'aiuto di un team multidisciplinare che si concentra sul miglioramento delle attivit\u00e0 della vita quotidiana (ADL). I terapisti occupazionali possono offrire attrezzature (ad esempio: sedie a rotelle e posate speciali) per aiutare il paziente a raggiungere l'indipendenza. I fisioterapisti possono aiutare a correggere il movimento funzionale, evitando compensazioni nocive che potrebbero avere un effetto negativo a lungo termine. Vi sono anche alcune prove a sostegno della fisioterapia per aiutare i pazienti con sindrome di Guillain-Barr\u00e9 a riguadagnare forza, resistenza e la qualit\u00e0 del passo, cos\u00ec come aiutarli a prevenire le contratture, le piaghe da decubito e i deficit cardiopolmonari. I logopedisti possono contribuire a recuperare la capacit\u00e0 di parlare e deglutire, specialmente se il paziente viene intubato o sottoposto a una tracheotomia.\nPrognosi.\nNella maggior parte dei casi, i pazienti affetti da sindrome di Guillain-Barr\u00e9 hanno un ottimo recupero. Esso solitamente comincia dopo la quarta settimana dal momento della comparsa del disturbo.\nCirca l'80% dei pazienti ha un recupero completo in un tempo che va da pochi mesi a un anno,\nSequele neurologiche permanenti minori, come ad esempio l'areflessia, l'ipotonia muscolare o un lieve tremore possono verificarsi nel 10%-40% dei casi. Circa il 5-10% recuperano con gravi disabilit\u00e0, in particolar modo con deficit motori prossimali e sensoriali, come: piede cadente bilaterale, atrofia muscolare, atassia e disestesia. Alcuni pazienti possono sviluppare la fibromialgia o la sindrome di Isaac, altri rigidezza e deformit\u00e0 osteoarticolare (es. piede cavo) e vertebrale, con successive infiammazioni radicolari o artrosiche.\nNonostante tutti i miglioramenti nella cura del trattamento e di supporto, il tasso di mortalit\u00e0 \u00e8 ancora di circa il 2-3%, anche nel migliore dei reparti di terapia intensiva. Il tasso di mortalit\u00e0 su scala mondiale \u00e8 leggermente superiore al 4%, principalmente per via della mancanza di disponibilit\u00e0 di apparecchiature di supporto vitale durante la fase critica, quando pu\u00f2 essere necessario il ventilatore polmonare, nei peggiori casi. La principale causa di morte nei pazienti anziani con la sindrome di Guillain-Barr\u00e9 \u00e8 il verificarsi di una aritmia. Circa il 5-10% dei pazienti presenta una o pi\u00f9 recidive tardive, nel qual caso vengono poi classificati come affetti da polineuropatia demielinizzante infiammatoria cronica.\nTra i fattori che possono peggiorare la prognosi vi sono: precedente infezione gastrointestinale, et\u00e0 avanzata, necessit\u00e0 di ventilazione meccanica, ricovero in terapia intensiva, scarsa terapia riabilitativa.\nStato della ricerca.\nLa comprensione del meccanismo sottostante alla sindrome di Guillain-Barr\u00e9 si \u00e8 evoluta negli ultimi anni. Lo sviluppo dei nuovi trattamenti \u00e8 stato limitato dall'introduzione, tra gli anni 1980 e 1990, dell'immunoterapia. L'attuale ricerca ha lo scopo di dimostrare se alcune persone che hanno ricevuto immunoglobuline endovena possano trarre beneficio da un secondo ciclo di somministrazione, se i livelli di anticorpi nel sangue misurati dopo il trattamento hanno mostrato solo un piccolo aumento. Studi su farmaci immunosoppressivi come l'acido micofenolico, il fattore neurotrofico cerebrale e l'interferone beta (IFN-\u03b2) non hanno dimostrato benefici per sostenerne l'uso.\nSu modelli animali di neurite autoimmune, alcuni agenti hanno mostrato risultati promettenti. Fra essi spiccano il glatiramer acetato, il quinpramine, il fasudil (inibitore dell'enzima Rho-chinasi) e la flecainide (antiaritmico di classe Ic).\nDurante test di laboratorio, si sono dimostrati dei benefici con l'utilizzo di un anticorpo diretto contro l'anticorpo anti-ganglioside GD3. Dato il ruolo del sistema del complemento nella sindrome di Guillain-Barr\u00e9, \u00e8 stato suggerito che gli inibitori del complemento (come l'eculizumab) possono essere efficaci.\nLa sindrome di Guillain-Barr\u00e9 si presenta normalmente dopo un'infezione. Sono stati studiati vari casi di Guillain-Barr\u00e9 associati all'infezione da SARS-CoV-2 ma da primi studi su pochi casi non \u00e8 stato possibile n\u00e9 determinare una causalit\u00e0 specifica n\u00e9 se ci sono manifestazioni tipiche della sindrome di Guillain-Barr\u00e9 associata a Covid-19 ."}
{"id": "1009916", "revid": "1632387", "url": "https://it.wikipedia.org/wiki?curid=1009916", "title": "Armada (album)", "text": "Armada \u00e8 il terzo album del gruppo musicale black metal norvegese Keep of Kalessin. Questo album \u00e8 stato pubblicato per l'etichetta \"Tabu Records\" ma successivamente alla sua uscita \u00e8 stato pubblicato un vinile doppio per l'etichetta \"Back on Black\". L'uscita del disco segna il ritorno del batterista Vyl (Vegar Larsen) e l'arrivo del nuovo bassista Wizziac (Robin Isaksen) e del nuovo vocalist Thebon (Torbj\u00f6rn Schei).\nDall'album sono tratti i videoclip dei brani \"Into the Fire\" e \"Crown of the Kings\"."}
{"id": "1009917", "revid": "1429175", "url": "https://it.wikipedia.org/wiki?curid=1009917", "title": "Fabio Metelli", "text": " \u00c8 considerato uno dei principali studiosi italiani di psicologia della Gestalt, insieme a Gaetano Kanizsa, Paolo Bozzi e Giovanni Bruno Vicario.\nBiografia.\nProfessore di \"Psicologia\" all'Universit\u00e0 degli Studi di Catania, all'Universit\u00e0 di Trieste ed all'Universit\u00e0 di Padova, dove \u00e8 stato successore di Cesare Musatti nella direzione dell'Istituto di Psicologia.\n\u00c8 stato autore di importanti ricerche sperimentali sulla psicologia della percezione.\nSu iniziativa sua e di Guido Petter, nel 1971, \u00e8 nato il primo corso di laurea di Psicologia italiano, presso l'Universit\u00e0 di Padova.\nSotto la sua guida, la psicologia sperimentale italiana (ed in particolare la \"scuola padovana\") ha vissuto un forte sviluppo in direzione di uno sperimentalismo metodologicamente molto rigoroso (era affettuosamente soprannominato dai suoi collaboratori come il \"metellicoloso\", per sottolineare la grande rilevanza che attribuiva alla precisione e qualit\u00e0 dei dati sperimentali).\nAlla sua memoria \u00e8 dedicata la Biblioteca di psicologia dell'Universit\u00e0 di Padova, considerata come una delle biblioteche scientifiche psicologiche pi\u00f9 fornite d'Europa.\nCollegamenti esterni.\nFondo Metelli dell'Universit\u00e0 di Padova"}
{"id": "1009937", "revid": "1373531", "url": "https://it.wikipedia.org/wiki?curid=1009937", "title": "Treni italiani con nome", "text": "Lista dei treni italiani con nome che hanno circolato in Italia fino al 12/12/2009. A partire dall'orario invernale 2009-2010 \u00e8 stata abbandonata la denominazione dei treni.\nNote.\nI dati provengono dagli orari ufficiali delle FS presenti sul sito https://www.archiviofondazionefs.it/it/, riportati qui in parte da Giuseppe Catania."}
{"id": "1009938", "revid": "1543377", "url": "https://it.wikipedia.org/wiki?curid=1009938", "title": "Mario Cocchi", "text": "Ambiente artistico.\nMario Cocchi nacque il 15 gennaio 1898 a Livorno. Suo padre Oliviero Cocchi (1871 \u2013 1943) era un noto commediografo livornese. Sua madre Ida Caprini era invece sorella del pittore Eugenio Caprini (1875 \u2013 1932). Il giovane Mario seguendo le orme delle zio materno, inizia a dipingere nell'ambiente artistico livornese, nella corrente pittorica definita dei \"Macchiaioli\", simboleggiata soprattutto da Giovanni Fattori.\nDa questo movimento nasce successivamente la cosiddetta \"Scuola Labronica del Novecento\", il cui principale rappresentante fu Renato Natali e di cui fece parte anche Mario Cocchi.&lt;br&gt;\nMario Cocchi inoltre, nel 1920, fu uno dei fondatori del \"Gruppo Labronico\", il pi\u00f9 antico gruppo pittorico europeo.\nProduzione e stile.\nInizialmente vicino alla tecnica divisionista, Mario Cocchi si avvicin\u00f2 successivamente alle tendenze stilistiche del Novecento, traendo la propria ispirazione dalla pittura fiamminga e dai classici dell'Impressionismo.&lt;br&gt;\nLa sua produzione pittorica comprende principalmente ritratti e paesaggi dipinti dal vero, i cui principali soggetti furono il mare e le campagne livornesi."}
{"id": "1009947", "revid": "23117", "url": "https://it.wikipedia.org/wiki?curid=1009947", "title": "Edino Nazareth Filho", "text": ""}
{"id": "1009948", "revid": "729019", "url": "https://it.wikipedia.org/wiki?curid=1009948", "title": "Sindrome di Reye", "text": "La sindrome di Reye \u00e8 una malattia acuta, dall'esito potenzialmente letale, che colpisce quasi esclusivamente i bambini. \u00c8 caratterizzata da manifestazioni patologiche che riguardano prevalentemente il cervello e il fegato, con encefalopatia acuta e steatosi epatica, che insorgono rapidamente nel corso di un'infezione virale, spesso dopo l'assunzione di farmaci a base di acido acetilsalicilico.\nA tutt'oggi non si conosce esattamente la causa, n\u00e9 il meccanismo patogenetico della sindrome; \u00e8 stata ipotizzata un'alterazione del metabolismo dei mitocondri, che sarebbe favorita da infezioni virali e da alcuni farmaci in soggetti geneticamente predisposti. Sebbene sia stata associata con la somministrazione di aspirina ai bambini affetti da infezioni virali, pu\u00f2 insorgere anche indipendentemente dall'assunzione del farmaco.\nLa malattia \u00e8 caratterizzata dall'insorgenza di steatosi epatica con minimi segni di infiammazione e grave encefalopatia con edema cerebrale. Il fegato tende in questi casi ad aumentare di dimensioni e consistenza; si osservano inoltre alterazioni nella morfologia dei reni. In genere non \u00e8 presente ittero.\nUna diagnosi precoce \u00e8 fondamentale per la sopravvivenza; la terapia di supporto pu\u00f2 favorire la guarigione in molti bambini colpiti, mentre in altri casi la malattia pu\u00f2 avere esito fatale o comportare la permanenza di gravi danni al sistema nervoso centrale.\nSolo dal 1986 vengono imposte misure informative e preventive sull'uso pediatrico dei farmaci contenenti il principio attivo.\nPresentazione clinica.\nFra le principali manifestazioni della sindrome vi sono episodi di vomito ripetuto, che possono condurre a disidratazione; a questo proposito \u00e8 controverso l'uso degli antiemetici, che secondo alcuni autori potrebbero mascherare i sintomi o addirittura giocare un ruolo nella patogenesi della malattia. In circa la met\u00e0 dei casi \u00e8 presente epatomegalia, mentre l'ittero \u00e8 piuttosto raro; fra i segni legati alla compromissione del sistema nervoso vi \u00e8 la letargia, talvolta seguita da convulsioni o paralisi. L'assenza di febbre pu\u00f2 aiutare nella diagnosi differenziale con altre cause infettive di compromissione del sistema nervoso centrale.\nEziologia.\nA tutt'oggi il preciso meccanismo patogenetico che porta alla sindrome di Reye non \u00e8 conosciuto. Molto probabilmente la manifestazione della malattia a seguito di assunzione di acido acetilsalicilico dipende dalla competizione che le porzioni acetilate di quest'ultimo instaurano con i substrati della 3-idrossiacil-CoA deidrogenasi. Si preferisce perci\u00f2 utilizzare farmaci alternativi, quali l'ibuprofene.\nQuesta condizione \u00e8 definita \"sindrome\" (complesso di segni e sintomi) piuttosto che \"malattia\" in quanto la diagnosi pu\u00f2 essere posta solo sulla base delle manifestazioni cliniche.\nRuolo dell'acido acetilsalicilico.\nMolti studi epidemiologici hanno dimostrato una correlazione tra l'assunzione di farmaci a base di acido acetilsalicilico, come l'Aspirina, nella terapia sintomatica di infezioni virali e la comparsa della sindrome. Tuttavia, in nessun modello animale la somministrazione del farmaco provoca la sindrome. Solo in uno studio \u00e8 stato osservato che l'acido acetilsalicilico \u00e8 correlato ad un maggiore rischio di sindrome di Reye, ma l'argomento \u00e8 controverso.\nLe gravi manifestazioni della sindrome di Reye sarebbero il risultato del danno dei mitocondri, almeno nel fegato. L'acido acetilsalicilico pu\u00f2 provocare o aggravare il danno mitocondriale in molti modi.\nL'aumentato rischio di sindrome di Reye in bambini e adolescenti \u00e8 uno dei motivi per cui questo principio attivo non \u00e8 raccomandato durante questa fascia di et\u00e0. Nessuna ricerca ha chiarito definitivamente la causa della sindrome di Reye; l'associazione con l'aspirina \u00e8 stata dimostrata solo da studi epidemiologici. Il numero dei casi diagnosticati di sindrome di Reye ha subito una drastica riduzione negli anni ottanta del ventesimo secolo, quando i test genetici per i difetti congeniti del metabolismo sono diventati disponibili nei Paesi sviluppati.\nUno studio retrospettivo su 49 pazienti sopravvissuti alla sindrome di Reye ha evidenziato che la maggior parte di questi era affetta da disordini metabolici di vario tipo..\nIl Centers for Disease Control and Prevention (CDC) statunitense, la American Academy of Pediatrics (AAP), la U.S. Surgeon General e la Food and Drug Administration (FDA) raccomandano di evitare la somministrazione di acido acetilsalicilico a persone di et\u00e0 inferiore a 19 anni durante episodi febbrili. Per questo motivo negli Stati Uniti \u00e8 consigliato il parere esplicito del medico o del farmacista prima dell'acquisto di qualunque sostanza contenente tale principio attivo.\nNel Regno Unito il parere del locale organo competente, la Committee on Safety of Medicines, \u00e8 che i farmaci contenenti salicilato non vengano somministrati fino all'et\u00e0 di 16 anni, a meno che non siano specificamente indicati per la terapia della malattia di Kawasaki o come antiaggreganti nella prevenzione delle trombosi.\nEpidemiologia.\nLa sindrome di Reye colpisce quasi esclusivamente i bambini. Sono stati riportati pochi casi di adulti colpiti, e in questi casi generalmente non sono stati riscontrati danni permanenti al fegato o al sistema nervoso. A differenza di quanto accade nel Regno Unito, negli Stati Uniti la sorveglianza epidemiologica per sindrome di Reye riguarda i pazienti fino a 18 anni di et\u00e0.\nNel 1980, dopo che il CDC aveva iniziato ad allertare medici e genitori sull'associazione tra sindrome di Reye e uso di salicilati in bambini affetti da varicella o da sindromi di tipo influenzale, l'incidenza di sindrome di Reye negli USA cominci\u00f2 a diminuire.\nQuesta riduzione nell'incidenza della malattia avvenne prima che la FDA apponesse la nuova indicazione di rischio sul foglietto illustrativo dell'Aspirina nel 1986.\nNegli Stati Uniti, tra il 1980 e il 1997, il numero di casi segnalati di sindrome di Reye si \u00e8 ridotto da 555 casi nel 1980 a circa 2 casi per anno fino al 1994. In questo periodo il 93% dei casi per cui erano disponibili i dati demografici riguardava pazienti caucasici e la mediana dell'et\u00e0 era 6 anni.\nNel 93% dei casi si era verificata un'infezione virale nelle tre settimane precedenti l'insorgenza della sindrome. Nel periodo 1991-1994, il tasso annuale di ospedalizzazione per sindrome di Reye negli Stati Uniti era stimato fra 0.2 e 1.1 per milione di popolazione nella fascia di et\u00e0 inferiore ai 18 anni. Negli anni 80 uno studio caso-controllo condotto nel Regno Unito dimostr\u00f2 l'associazione fra sindrome di Reye ed esposizione all'acido acetilsalicilico.\nDiagnosi.\nSi pu\u00f2 far diagnosi di sindrome di Reye basandosi sull'anamnesi di precedenti influenze e la presenza di sintomi come vomito persistente, innalzamento del GPT sierico con bilirubina normale a patto che si escludano attraverso i dovuti esami patologie infettive quali meningite o encefalite.\nQuasi tutti i casi di sindrome di Reye presentano alte concentrazioni sieriche di alcuni enzimi epatici come il GPT."}
{"id": "1009950", "revid": "1543377", "url": "https://it.wikipedia.org/wiki?curid=1009950", "title": "Mandolino elettrico", "text": "Il mandolino elettrico \u00e8 uno strumento accordato e suonato come il mandolino e amplificato in modo simile ad una chitarra elettrica.\nCome per le chitarre elettriche, esistono diverse varianti di mandolino elettrico.\nStoria.\nSi \u00e8 a conoscenza della produzione di mandolini elettrici negli Stati Uniti a partire dalla fine degli anni venti.\nFra i primi produttori vi furono Stromberg-Voisinet, Electro (che in seguito diventer\u00e0 Rickenbacker), ViViTone e National Reso-Phonic. La Gibson e la Vega introdussero le loro versioni del mandolino elettrico nel 1936.\nIl primo mandolino elettrico a cassa piena fu il pau elettrico, progettato in Brasile da Osmar Macedo nei primi anni 40 e basato sul \"cavaquinho\", strumento simile al mandolino e all'ukulele. Il \"pau elettrico\" aveva 4 ordini singoli di corde; da esso deriv\u00f2 poi la guitarra baiana (a 5 corde), usata comunemente in un genere di musica popolare brasiliana, il \"frevo.\" Accordata per quinte, differisce dagli ordinari mandolini elettrici nord americani per la scala pi\u00f9 corta.\nIl primo mandolino elettrico solidbody negli Stati Uniti fu costruito nel 1952 da Paul Bigsby per il musicista western swing Tiny Moore. Questo strumento aveva 5 ordini singoli di corde. La Gibson e Rickenbacker introdussero nei loro cataloghi, durante gli anni cinquanta, mandolini solid body con 8 corde, mentre la Fender prefer\u00ec seguire l'idea degli ordini singoli, producendo un modello a 4 corde.\nMandolini elettrici solid body.\nDiverse aziende e liutai hanno prodotto mandolini elettrici a 4 corde singole o doppie, oltre a modelli con 5 corde singole. Sono pi\u00f9 rari invece i modelli a 5 corde doppie.\nDal 1956 al 1976, la Fender ha realizzato il \"Fender Electric Mandolin\". Esso aveva 4 corde singole e un corpo solido ispirato a quello della Stratocaster. A partire dalla seconda met\u00e0 degli anni 2000 \u00e8 tornato sul mercato con il nome commerciale di \"Fender Mandostrat\".\nGibson produsse il mandolino elettrico solid body EM-200 dal 1954 al 1971. Attualmente, invece, realizza il Mandobird, il cui aspetto richiama la Gibson Firebird, venduto con il marchio Epiphone. \u00c8 disponibile con 4 o 8 corde."}
{"id": "1009953", "revid": "123396150", "url": "https://it.wikipedia.org/wiki?curid=1009953", "title": "Megalonychidae", "text": "I megalonichidi (Megalonychidae) sono una famiglia di mammiferi xenartri, attualmente rappresentata dal solo bradipo didattilo (\"Choloepus\").\nForme grandi e piccole.\nIn passato, la famiglia dei megalonichidi comprendeva numerose grandi forme, diffuse in Sudamerica e in particolare in Nordamerica, la pi\u00f9 nota delle quali era \"Megalonyx\" (\"grande artiglio\"), da cui deriva il nome dell'intero gruppo. Questi animali furono uno dei tanti gruppi di bradipi terricoli che, tra la fine dell'era Terziaria e il Pleistocene, si diffusero nelle grandi pianure americane. Il primo a diffondersi in Nordamerica, ben prima della formazione dell'istmo di Panama, fu \"Pliometanastes\" nel Miocene superiore; probabilmente questo animale riusc\u00ec a raggiungere il continente settentrionale tramite island hopping. I megalonichidi erano caratterizzati da dimensioni relativamente grandi e da un particolare sviluppo degli arti. Alcune specie si diffusero nelle isole caraibiche a partire dal Miocene superiore (genere \"Imagocnus\"), e progressivamente ridussero le proprie dimensioni, secondo il fenomeno del nanismo insulare. Tra i generi pi\u00f9 noti, da ricordare il grosso \"Megalocnus\", alto fino a un metro, e i parzialmente arboricoli \"Synocnus\" e \"Acratocnus\", reputati tra i pi\u00f9 stretti parenti dell'odierno bradipo didattilo. Un altro genere probabilmente arboricolo (o forse arrampicatore su terreni rocciosi) \u00e8 il sudamericano \"Diabolotherium\". \"Megistonyx\" era adattato a vivere ad alta quota, mentre \"Ahytherium\" era probabilmente semiacquatico. Sembra che alcuni megalonichidi sopravvissero in epoca storica, ma si estinsero forse a causa dell'arrivo dell'uomo sulle isole caraibiche. I generi continentali, come \"Megalonyx\", si estinsero nel corso del Pleistocene."}
{"id": "1009954", "revid": "729019", "url": "https://it.wikipedia.org/wiki?curid=1009954", "title": "Sindrome da shock tossico", "text": "La sindrome da shock tossico o TSS \u00e8 un quadro clinico di particolare gravit\u00e0, provocato da una tossina di origine batterica (toxic shock syndrome toxin o TSST), descritta per la prima volta nel 1978 come una gravissima tossiemia, talora rapidamente mortale, in donne durante il periodo mestruale.\nEpidemiologia.\nMolto rara, si pu\u00f2 verificare in bambini, donne e uomini, ma le donne mestruate che utilizzano assorbenti interni sono le pi\u00f9 colpite; la sua incidenza negli anni si \u00e8 rapidamente ridotta grazie all'ampia pubblicit\u00e0 e dopo il ritiro di alcune marche di tamponi dal mercato.\nStime effettuate nel periodo 2000-2006 riportano una incidenza di circa 0,52 casi su 100000 nella popolazione generale, che sale a 1,52 casi su 100000 restringendo il campione alle donne di et\u00e0 compresa fra 13 e 25 anni.\nL'incidenza, secondo alcuni studi, aumenterebbe a 17 casi su 100000 nel caso di donne che usano regolarmente assorbenti interni.\nEziologia.\nLa malattia \u00e8 causata dall'esotossina del batterio Staphylococcus aureus, che si trova comunemente nel naso e nella vagina.\nSolitamente una delle concause pu\u00f2 essere l'uso di assorbenti interni, e per questo \u00e8 importante tenere in considerazione i minimi sintomi che potrebbero presentarsi.\nSegnali di TSS possono essere vari, ma anche non presentarsi tutti.\nSintomatologia.\nIn ogni caso l'improvvisa febbre alta (oltre i 39\u00a0\u00b0C), vomito, diarrea, arrossamento cutaneo simile a una bruciatura solare, vertigini, dolori muscolari, mal di gola e svenimenti sono alcuni dei sintomi principali. E possono presentarsi sia durante il ciclo, con l'effettivo uso di tamponi interni, sia dopo.\nSe si pensa di avere uno di questi sintomi, si deve immediatamente togliere l'assorbente interno e rivolgersi ad un medico per una diagnosi immediata dal momento che, se la malattia non viene riconosciuta in tempo, risulta letale.\nNonostante tutto se il tampone viene usato in modo corretto non ci sono rischi particolari; ma \u00e8 preferibile intervallare l'uso di assorbenti interni con esterni, per diminuire ogni eventuale rischio e soprattutto di non utilizzarlo per pi\u00f9 di otto ore."}
{"id": "1009955", "revid": "767487", "url": "https://it.wikipedia.org/wiki?curid=1009955", "title": "Place Vendome (album)", "text": "Place Vendome \u00e8 l'omonimo album del gruppo AOR/hard rock tedesco Place Vendome.\nIl disco.\nNel 2005, Serafino Perugino, presidente dell'etichetta discografica napoletana Frontiers Records, propose all'ex-cantante degli Helloween Michael Kiske di partecipare ad un progetto (che avr\u00e0 quasi sicuramente un seguito) di rock melodico, cantando su pezzi scritti dal quotato produttore e bassista dei Pink Cream 69 Dennis Ward e dal loro cantante David Readman, e avendo come band Kosta Zafiriou (batteria) e Uwe Reitenauer (chitarra) sempre dei Pink Cream 69, insieme a G\u00fcnter Werno, tastierista dei Vanden Plas. Il risultato \u00e8 un album molto acclamato dalle riviste musicali del settore e dai fan dell'ex Helloween.\nIn ogni modo, pur avendo venduto benissimo ed essendo un prodotto di qualit\u00e0 altissima (merito anche dell'ottima produzione), molti fans degli Helloween, dove Kiske cant\u00f2 per quasi un decennio, rimasero delusi anche da questo lavoro, oltre che ai molto pi\u00f9 melodici e tranquilli lavori solisti del tedesco. Comunque, resta un lavoro di alta fattura, consigliato a tutti gli amanti dell'AOR, e anche a qualche fan del vecchio power metal di mentalit\u00e0 un po' aperta. Sono infatti presenti le influenze dell'hard rock alla Pink Cream 69. Ad esempio, sulla traccia \"I Will Be Gone\" si pu\u00f2 ascoltare un assolo di chitarra molto veloce che ricorda lo stile dei gruppi metal simili a quello in cui milit\u00f2 Kiske stesso."}
{"id": "1009962", "revid": "109199168", "url": "https://it.wikipedia.org/wiki?curid=1009962", "title": "Stile di Kamares", "text": "Lo stile di Kamares \u00e8 uno stile pittorico per la produzione fittile che prende il nome da una localit\u00e0 dell'isola di Creta, ovvero una grotta sul monte Ida, dove si afferma tra il minoico medio I e il minoico medio II (intorno al 1800 a.C.) come tipo di decorazione vascolare.\n\u00c8 caratterizzato da pochi colori: come il giallo, il rosso e il bianco su sfondo nero e anche da un repertorio ricchissimo che affianca alla spirale tipica del repertorio cicladico temi vegetali e temi marini. \nIn generale il motivo \u00e8 incentrato sull'elemento geometrico per la decorazione.\nMolti di questi vasi furono commercializzati in tutto il Mediterraneo, diffondendo il gusto cretese della prima fase del Minoico medio. \nI vasi appartenenti a questo stile sono ottenuti da una lavorazione con il tornio girevole molto accurata e che richiedeva un alto livello tecnico da parte del vasaio che riusciva a fare vasi dello spessore di un millimetro per questo chiamati a guscio d'uovo.\nNel Minoico tardo si afferm\u00f2 lo stile detto naturalistico, caratterizzato da soggetti tratti dal mondo marino, affiancati a motivi vegetali e astratti spiraliformi. Le rappresentazioni sui vasi raggiungono una spiccata aderenza al soggetto reale, nonostante l'evidente semplificazione del soggetto. L'esempio pi\u00f9 celebre di questo stile \u00e8 la \"Brocchetta di Gurni\u00e0\"."}
{"id": "1009968", "revid": "767487", "url": "https://it.wikipedia.org/wiki?curid=1009968", "title": "Tutto a posto e niente in ordine", "text": "Tutto a posto e niente in ordine \u00e8 un film del 1974 scritto e diretto da Lina Wertm\u00fcller.\nTrama.\nUn gruppo di immigrati meridionali \u00e8 costretto alla coabitazione in una casa di ringhiera a Milano, dividendosi le spese. Gino, dopo vari sforzi per cercare un lavoro onesto, si d\u00e0 alla malavita. Carletto diventa cuoco, Biky e Adelina fanno le cameriere, Isotta finisce invece su un marciapiede. Sante, un siciliano, in breve diventa padre di sette figli e finisce in carcere, implicato in un tentativo criminoso al quale \u00e8 peraltro estraneo.\nProduzione.\nIl film \u00e8 stato girato a Milano; molte scene sono state girate nel palazzo di via Gustavo Fara 33, tuttora esistente.\nColonna sonora.\nLa colonna sonora \u00e8 stata composta da Piero Piccioni e pubblicata da Beat Records Company nel 1974 in LP con numero di catalogo LPF 027. In seguito \u00e8 stata ristampata in Italia e Giappone in LP e CD a partire dal 1993. Il brano pi\u00f9 noto della colonna sonora, \"Traffic Boom\", \u00e8 stato inoltre incluso nella compilation \"Beat at Cinecitt\u00e0 - Volume 1\" e nella colonna sonora del film \"Il grande Lebowski\", nel 1998."}
{"id": "1009970", "revid": "118842704", "url": "https://it.wikipedia.org/wiki?curid=1009970", "title": "Giancarlo Brighenti", "text": "Entr\u00f2 nella \"Settimana Enigmistica\" nell'immediato dopoguerra e ne divenne una colonna portante.\nDotato di inventiva e creativit\u00e0 fuori dal comune, coltiv\u00f2 molteplici interessi spazianti dall'arte alla fotografia, dalla musica al cinema.\nFu per\u00f2 nel campo del rebus che espresse il suo estro pi\u00f9 felice, anche grazie alla collaborazione con la disegnatrice Maria Ghezzi, detta \"Brighella\", sua moglie. Fu tra l'altro l'inventore del rebus stereoscopico (o stereorebus).\nMolti dei pi\u00f9 esperti autori di rebus in attivit\u00e0 sono stati suoi allievi."}
{"id": "1009975", "revid": "124795067", "url": "https://it.wikipedia.org/wiki?curid=1009975", "title": "Nicola Ayroldi", "text": "\u00c8 fratello dell'ex assistente arbitrale internazionale Stefano Ayroldi. Anche suo nipote Giovanni (figlio di Stefano) ha intrapreso la carriera arbitrale.\nCarriera.\nAppartenente alla Sezione AIA di Molfetta, ha esordito come arbitro il 10 maggio 1987 in occasione del match di Promozione Puglia tra il Real Taranto ed il San Pietro Vernotico: in tale occasione, anzich\u00e9 arbitrare la partita, decret\u00f2 la vittoria a tavolino per i padroni di casa visto il mancato arrivo - senza preavviso - della formazione ospite. \nViene promosso alla C.A.N. C nel 1994, e dopo aver totalizzato 72 presenze in Serie C1 (compresa la finale play-off di Serie C1 del 1999 tra e Lumezzane), nel 1999 viene promosso di categoria per scelta dell'allora designatore Pierluigi Pairetto. L'anno successivo debutta in Serie A con la gara -. Nel 2000 \u00e8 decorato con il Premio \"Giorgio Bernardi\", destinato al miglior giovane arbitro debuttante in Serie A.\nNel giugno 2001 \u00e8 protagonista di un disdicevole episodio assieme al collega arbitro C.A.N. Riccardo Pirrone: dopo una riunione tecnica a Coverciano, s'innesca un diverbio tra i due, e secondo quanto riportato da Pirrone, questi sarebbe stato aggredito da Ayroldi. L'arbitro molfettese verr\u00e0 sospeso 5 mesi dall'AIA per punizione, mentre Pirrone decide di dimettersi, non essendosi sentito adeguatamente tutelato (per questo, avrebbe poi sporto denuncia per lesioni di fronte alla giustizia ordinaria).\nIl campionato di Serie A 2005-2006 \u00e8 quello che lo proietta nel novero degli arbitri pi\u00f9 utilizzati. Gli viene assegnata anche l'andata dello spareggio per la permanenza in Serie B tra Avellino e AlbinoLeffe.\nNel 2007 il suo nome sale alla ribalta dopo la discussa direzione nel match di Serie A tra e (dove non concede ai palermitani un netto calcio di rigore per fallo su David Di Michele e convalida, su indicazione dell'assistente Alessandro Griselli, un goal ai messinesi viziato in partenza da un evidente fuorigioco): il direttore sportivo del Palermo Rino Foschi dichiara di voler denunciare l'arbitro per essere stato, a suo avviso, da lui provocato e irriso nell'intervallo della gara.\nIl 2 novembre 2008, in occasione della partita di Serie A - Torino, viene duramente criticato dal presidente granata Urbano Cairo per avere annullato un gol regolarissimo all'attaccante granata Nicola Amoruso.\nNel giugno 2009, dopo dieci campionati ad alto livello e 98 gare arbitrate in Serie A, decide di dimettersi dalla C.A.N., anticipando cos\u00ec il proprio congedo per limiti d'et\u00e0 (45 anni per gli arbitri).\nPer due anni (dal 2009 al 2011) \u00e8 stato vice commissario alla C.A.N. D.\nPer la stagione 2011-2012 \u00e8 inquadrato come vicecommissario della CAN PRO, carica confermata fino al 2015.\nPer la stagione 2015-16 \u00e8 inquadrato come osservatore arbitrale in CAN B. Due anni dopo, il 1\u00ba luglio 2017, viene ufficializzata la sua promozione ad osservatore in CAN A. Nel marzo 2019 invece diventa presidente del comitato arbitri regionali della Puglia."}
{"id": "1009977", "revid": "767487", "url": "https://it.wikipedia.org/wiki?curid=1009977", "title": "Oggetti di reato", "text": "Oggetti di reato (\"Body of Evidence\") \u00e8 un romanzo della scrittrice statunitense Patricia Cornwell pubblicato nel 1991.\nTrama.\nLa scrittrice Beryl Madison viene trovata brutalmente assassinata in casa sua. Scavando nella sua vita, Kay Scarpetta e l'agente Marino puntano i loro sospetti sulle persone che gravitavano intorno al suo mondo di scrittrice. In particolare, sembra rivestire particolare importanza un manoscritto smarrito, contenente scottanti rivelazioni sulla vita privata della Madison. Successivamente, un altro famoso scrittore di Richmond viene ucciso. Ma la soluzione dell'enigma alla fine si trover\u00e0 in un autolavaggio e in una casa di cura per malattie mentali dove molti anni prima..."}
{"id": "1009979", "revid": "154024", "url": "https://it.wikipedia.org/wiki?curid=1009979", "title": "Adiumx", "text": ""}
{"id": "1009983", "revid": "400694", "url": "https://it.wikipedia.org/wiki?curid=1009983", "title": "Tommaso Labranca", "text": "Inizia l'attivit\u00e0 letteraria negli anni ottanta, come traduttore e autore di fanzine, per poi ottenere successo con i libri \"Andy Warhol era un coatto\" ed \"Estasi del pecoreccio\". Diviene poi anche autore di programmi televisivi (come \"Anima mia\") e conduttore radiofonico.\nPrese le distanze dalle sue iniziali teorizzazioni che riteneva essere state fraintese, negli anni duemila scrive saggi e romanzi che, attraverso uno stile personale, ironico e intelligente, formulano approfondite analisi della societ\u00e0 contemporanea, facendo di lui un intellettuale atipico, in conflitto con i conformismi culturali della sua epoca.\nDurante la sua attivit\u00e0 ha utilizzato svariati pseudonimi, per la realizzazione di scritti o progetti musicali, tra i quali T-La, EUR, Santi Bailor, Ansi S\u00e6mur. Nel 1987 ha inoltre dato vita al progetto musicale Liberticide, con il quale ha realizzato una musicassetta e ha partecipato ad alcune compilation.\nBiografia.\nPrimi anni.\nTommaso Labranca nasce alla Clinica Regina Elena di Milano il 18 febbraio 1962, alle ore 9:45. I genitori sono una coppia di immigrati pugliesi, il padre di professione fa il gommista e la madre \u00e8 una casalinga, giunti a Milano nel 1959 dove trovano alloggio nei pressi di Porta Romana per poi trasferirsi, negli anni ottanta, a Pantigliate. Dopo le medie, frequenta brevemente un istituto tecnico per odontotecnico, al quale viene iscritto dai genitori, ma dopo tre mesi gli insegnanti ne segnalano la totale inadeguatezza all'indirizzo professionale. Si iscrive quindi all'Oxford Institute di Milano e successivamente a questo frequenta un corso per interpreti e traduttori. Tommaso Labranca conosceva bene inglese e tedesco, oltre a un livello inferiore francese e russo, interessandosi negli ultimi tempi anche all'esperanto, orientandosi quindi successivamente sull'attivit\u00e0 di traduttore. Il suo primo lavoro \u00e8 per una rivista di arredamento per ufficio, che gli permette di apprendere il lavoro di redazione. Successivamente trova impiego come traduttore presso una \"service\" editoriale che lavora per la De Agostini, traducendo buona parte delle voci dell\"Enciclopedia del cane\" e dell\"Enciclopedia della pesca\".\nAnni ottanta.\nNegli anni ottanta Tommaso Labranca fonda insieme a A. Daniele Iannotti il progetto multimediale (e associazione culturale) La Mis\u00e8re Provoque Le G\u00e9nie che si occupa di musica, letteratura, fotografia e grafica e di cui fanno parte anche altri personaggi del milanese. Labranca pensa anche il logo dell'associazione, preceduto da una chiocciola, che viene a formare cos\u00ec il nome @lamisereprovoquelegenie. Con il collettivo organizza mostre e iniziative, con il sostegno, tra gli altri, del Comune di Peschiera Borromeo. \"La Mis\u00e8re Provoque Le G\u00e9nie\" diventa anche un'etichetta editoriale e discografica con cui vengono pubblicati libri, fanzine e musicassette. Il gruppo ha come organo di stampa la rivista \"Artecrazia Italiana\", di cui per\u00f2 esce un solo numero, mentre un secondo viene progettato ma non viene pubblicato a causa dello scioglimento del collettivo. Altre filiazioni del gruppo sono inoltre il progetto EUR, dedicato all'architettura italiana dagli anni quaranta agli anni ottanta, e la collana di libri La Contemplazione del Lago.\nTra le musicassette pubblicate dall'etichetta La Mis\u00e8re Provoque Le G\u00e9nie, figurano l'album dei Liberticide \"Lo spirito dei tempi\", di cui Labranca cura la produzione e che viene distribuita da ADN, e l'album omonimo di Tito Turbina Tastierista Futurista. I Liberticide in particolare sono un progetto musicale di A. Daniele Iannotti (autore anche di tutte le musiche e che appare come Janesz Daniele Ade) che prende vita nel 1987 all'interno del gruppo La Mis\u00e8re Provoque Le G\u00e9nie e che vede il contributo nelle traduzioni dei testi e della supervisione artistica dello stesso Tommaso Labranca e la partecipazione di Tito Turbina Tastierista Futurista in qualit\u00e0 di tastierista. I Liberticide partecipano inoltre ad alcune compilation di genere new wave, tra cui: \"L'ultima insonnia\", \"Buio ignoto\", \"Rosa d'autunno\", \"Fi-Mi (Firenze-Milano) Ligne de merde\" e \"Chiaro scuri\".\nTra la fine degli anni ottanta e i primi anni novanta, Tommaso Labranca realizza una serie di musicassette autoprodotte utilizzando prevalentemente lo pseudonimo Santi Bailor creando brani con un campionatore e utilizzando dei \"cut-up\". Prima di queste musicassette \u00e8 \"Tecnomonumentalit\u00e0\", distribuita con lo pseudonimo di EUR. Ritorna dopo anni a sfruttare questa tecnica mista per realizzare nel 2000 a nome Santi Bailor il CD singolo \"La guerra\", che presenta cinque differenti versioni di un brano in cui campiona una frase di Ugo Tognazzi tratta dal film \"Venga a prendere il caff\u00e8 da noi\".\nAnni novanta.\nNel marzo 1991 Tommaso Labranca espone presso la Biblioteca via Primo Maggio di Mombretto di Mediglia una serie di fotografie. La mostra prende il titolo di \"Nubigenia. Scoperta e repentina scomparsa di un continente supernubilare\". Contestualmente viene redatto da Labranca un libretto avente il medesimo titolo e contenente i testi a commento delle immagini esposte, il libretto accompagna il percorso della mostra e va consultato durante la visione delle fotografie.\nNegli anni novanta inizia a interessarsi al fenomeno del \"trash\". Dal 1992 al 1994 pubblica la fanzine \"Trashaware\" e le autoproduzioni \"Agiografie non autorizzate\", nel 1992, e \"Giovani salmoni del Trash\", nel 1993, che in seguito verranno riunite nel libro \"Andy Warhol era un coatto. Vivere e capire il trash\", pubblicato da Castelvecchi. Raggiunge infatti la notoriet\u00e0 nel 1994 grazie ai primi libri pubblicati da Castelvecchi dedicati all'analisi di tendenze della societ\u00e0 contemporanea, come la fenomenologia del \"trash\" (dal quale comunque prender\u00e0 successivamente le distanze a causa delle derive del termine, che finir\u00e0 per assumere significati e utilizzi molto lontani da quelli assegnatogli da Labranca), il \"cialtronismo\" o la vita delle periferie urbane. Visto il successo del primo libro, Castelvecchi chiede a Labranca di preparare un secondo volume in tempi rapidi, cosa che fa assemblando principalmente scritti tratti da \"Trashaware\" e realizzando cos\u00ec \"Estasi del pecoreccio\", pubblicato nel 1995. Ma questo secondo volume \u00e8 anche quello meno amato da Labranca di tutta la sua opera, un volume che non riconosce, dato che alcuni pezzi furono aggiunti dall'editore a sua insaputa, causandogli anche problemi con alcune persone citate nel libro. Nel 1996 Castelvecchi pubblica un esperimento di \"letteratura campionata\", applicando alla letteratura lo stesso criterio della musica remixata: alcuni scritti di Labranca vengono riscritti da una ventina di autori raccolti nel volume \"Labranca Remix\".\nOltre a occuparsi di saggistica, nel 1995 Labranca inizia a pubblicare anche brevi racconti, prendendo parte all'antologia di racconti ispirati agli spot televisivi, curata da Matteo B. Bianchi, \"Kaori non sei unica. La prima antologia di letteratura spot\", con il racconto \"Vizi privati, pubblici surgelati\". Fanno seguito numerosi altri brevi scritti, spesso satirici e umoristici, contenuti in altre antologie. Nel 1998 prende parte a \"Il fagiano Jonathan Livingston. Manifesto contro la New Age\", opera satirica sul fenomeno della New Age comprendente scritti anche, tra gli altri, di Niccol\u00f2 Ammaniti, Massimo Bucchi, Bruno Gambarotta, Filippo La Porta e Aldo Nove, in cui Labranca compila un glossario della New Age. Nel 2000 partecipa a \"Il Grande Libro della Playstation\", curato da Roy Zinsenheim. Nel 2008, con lo scritto \"Eins + Eins ist Eins!\", partecipa a \"Ho visto cose... Racconti dalla patria del design: dieci scrittori per dieci oggetti di culto\", curato da Giorgio Vasta.\nNel 1997 unendosi al cantante Garbo e agli scrittori Aldo Nove, Isabella Santacroce, Niccol\u00f2 Ammaniti, Tiziano Scarpa e altri scrittori \"cannibali\", Labranca d\u00e0 vita alla corrente del \"Nevroromanticismo\", un \"movimento filosofico-letterario per esprimere l'inquietudine dell'esistenza\" presto estinto, con il fine di scrivere un libro di racconti per accompagnare una sua uscita discografica. In seguito prender\u00e0 le distanze dai \"cannibali\", corrente nella quale viene spesso annoverato malgrado non via abbia mai effettivamente fatto parte, che definir\u00e0 come una \"fuffa\" e \"una squallida operazione di marketing nata ai tavolini di una casa editrice che [...] non ha portato a nulla\".\nAlla fine degli anni novanta, all'attivit\u00e0 letteraria Labranca affianca una crescente attivit\u00e0 di autore televisivo e dal 2006 anche quella di conduttore radiofonico. Nel 1997, grazi a Piero Galeotti, rimasto colpito dalla sua conoscenza della cultura pop che lo presenta al capostruttura della Rai Romano Frassa, Labranca diviene uno degli autori della trasmissione televisiva \"Anima mia\", condotta da Fabio Fazio e Claudio Baglioni, trasmessa da Rai 2 tra il 24 gennaio e il 7 marzo, che si rivela un grande successo per la Rai di quegli anni. Nella trasmissione Labranca gestisce un proprio siparietto in cui parla di oggetti degli anni settanta, tra i quali il copritelefono ricamato, lo Stereo8, la Cremidea Beccaro, ecc.\nNel 1998, grazie all'interessamento di Tiziano Scarpa, la casa editrice Feltrinelli si dimostra inizialmente interessata a pubblicare il successivo saggio di Tommaso Labranca, \"Charlton Hescon\", ma la casa editrice rinuncia temendo querele da parte delle personalit\u00e0 citate e criticate nel libro di Labranca. Successivamente Severino Cesari e Paolo Repetti, che dirigevano la collana Stile Libero della Einaudi, decisero di pubblicare il libro, rieditandolo, nella loro collana, ma il volume non ebbe il successo sperato, vendendo meno di quanto si aspettava l'editore e cos\u00ec il tentativo di Scarpa di far pubblicare da Einaudi anche il successivo libro di Labranca fallisce e lo scrittore decide di tornare a pubblicare con Castelvecchi.\nNell'autunno del 1999 Fabio Fazio tenta di bissare il successo di \"Anima mia\", coinvolgendo Galeotti e Labranca come autori della trasmissione \"Ultimo valzer\", che conduce nuovamente al fianco di Claudio Baglioni, ma la trasmissione si rivela un flop e Fazio abbandona la Rai per andare a La7, dove dovrebbero seguirlo anche Galeotti e Labranca per il successivo \"Fab Show\", che per\u00f2 non verr\u00e0 mai realizzato, dopodich\u00e9 Fazio torna in Rai, ma senza Labranca.\nA partire da met\u00e0 anni novanta Labranca inizia inoltre a collaborare con numerosi periodici, tra cui: \"King\", \"Max\", \"Acid Jazz\", ecc.\nAnni duemilazero.\nNella stagione 2005/2006 su Play Radio, Tommaso Labranca conduce la trasmissione \"Plug &amp; Play\" in compagnia di Lorenzo Campagnari. Per la stessa emittente radiofonica, nella stagione 2006/2007, conduce \"Il buono il brutto e il cattivo\" assieme a Luca Viscardi e Salvio Cianciabella e, sempre assieme a Viscardi, \"Paso Doble\".\nNel 2006 pubblica con Castelvecchi \"Il piccolo isolazionista. Prolegomeni ad una metafisica della periferia\", uno dei suoi testi pi\u00f9 riconoscibili e che meglio lo identificano e che taluni considerano uno dei suoi migliori lavori. Il libro, di carattere autobiografico, cos\u00ec come molti altri lavori di Labranca, racconta la storia di una sorta di \"hikikomori\" all'occidentale, autorecluso nella propria cameretta assieme a una serie di strumenti tecnologici moderni - iPod, PC, cellulare - e chiamato semplicemente T. Nel volume Labranca traccia una sorta di filosofia dell'isolazionismo, scelta per contrastare l\u2019omologazione attraverso un distacco estremo dalle cose del mondo. Il libro termina con una serie di indici, cronologie e \"tracklist\", oltre a contenere numerose fotografie di luoghi notturni periferico-metropolitani. Nell'autunno dello stesso anno, al libro viene affiancato il sito in progress ilpiccoloisolazionista.com, in cui \u00e8 possibile trovare fotografie, informazioni, recensioni del libro, calendario delle presentazioni e altre notizie.\nNel 2007 d\u00e0 vita al progetto \"Ultravoid\", che Labranca definisce \"uno sguardo senza fronzoli su un mondo complesso\" (\"a no-frills eye on a complex world\") e consiste principalmente nel pubblicare quasi mensilmente contributi suoi e dei lettori (immagini o video), nel sito omonimo, che rappresentino il lineare e l'essenziale. L'autore aggiunge poche righe di descrizione. Spesso sono scorci di non-luoghi desolati, elementi di arredo dallo stile \"distillato\" e sintetico, con toni di colore che siano poco distanti dal bianco o dal grigio. Simbolo principe di questo progetto: la renna. \nQualche tempo prima dell'arrivo del suo 45\u00ba compleanno, nel 2007, avvia il progetto \"Novantadivisodue\": provoca i numerosi lettori del suo sito a mandare un regalo virtuale, cio\u00e8 a scattare una foto al dono che si vorrebbe fare a Labranca per il suo compleanno. I cinquanta doni preferiti riceveranno un kit di compleanno per festeggiamento a distanza, contenente vari accessori tra cui la candelina da spegnere e una compilation di musica dance su mini-CD firmata dall'autore.\nNel 2008 Labranca crea il personaggio di Ansi S\u00e6mur, un progetto musicale filo-islandese in cui lo scrittore si esibisce per pochi intimi vestito di lana per richiamare finte origini islandesi. Durante queste performance suona un glockenspiel ed emette vocalizzi. Sul personaggio di Ansi S\u00e6mur costruisce una finta biografia in cui lo fa figurare come un ex membro dei Sigur R\u00f3s abbandonato dai compagni su di un'isola sperduta con un glockenspiel, una scatola di biscotti Kex IKEA e una lettera che gli comunica di non temere che prima o poi qualcuno andr\u00e0 a soccorrerlo.\nSempre nel 2008 Labranca pubblica il suo primo romanzo, \"78.08\", nato da un articolo del mensile \"Max\", commissionatogli per celebrare il trentennale del film \"La febbre del sabato sera\". Il libro narra infatti le avventure di un fantomatico Antonio Maniero, quasi omonimo dell'iconico protagonista della pellicola, le cui vicissitudini nella realt\u00e0 del 2008 offrono lo spunto per un confronto con la finzione del film del 1978.\nNello stesso anno d\u00e0 vita al progetto \"Appelsina\" in collaborazione con Fabio Zuffanti e costituito da un ciclo di \"Lieder\" recitati su un accompagnamento musicale. I testi sono scritti da Tommaso Labranca, rielaborando parti prese da \"Il piccolo isolazionista\" e dal sito \"Ultravoid\".\nDal 2008 Labranca inizia collaborare con il settimanale di cinema e programmi televisivi \"FilmTv\". Qui cura la rubrica fissa \"Collateral\" che poi negli ultimi numeri diverr\u00e0, riducendosi di circa la met\u00e0 battute, \"Collateralini\". La collaborazione con il settimanale avr\u00e0 termine nel luglio 2012, anche a causa delle reazioni avverse dei lettori della rivista nei confronti dei testi taglienti di Labranca.\nDal settembre del 2009, Tommaso Labranca pubblica settimanalmente un numero di \"Dvook - Il meglio della mia settimana\", webzine in cui racconta un episodio particolarmente significativo accadutogli durante i sette giorni trascorsi. La webzine era disponibile sul sito omonimo.\nAnni duemiladieci.\nNel 2010 organizza \"Una zampa pi\u00f9 corta\", un altro \"reading\" itinerante con Fabio Zuffanti. Nel novembre dello stesso anno Tommaso Labranca d\u00e0 il via al progetto \"Krill\", che comprende iniziative, quali eventi, mostre e performance. Dallo stesso anno Labranca inizia a collaborare con le pagine culturali del quotidiano \"Libero\".\nDurante l'estate 2011 conduce il programma, di cui \u00e8 anche ideatore e autore, \"La bella estate\" su Radio 24.\nNel 2013, assieme a Luca Rossi, d\u00e0 vita alla microcasa editrice 20090 (o ventizeronovanta), dal codice di avviamento postale che li accomuna, con la quale pubblica i propri libri e i volumi di altri autori. Tra i primi volumi pubblicati dalla neonata casa editrice figura \"Progetto Elvira. Dissezionando Il vedovo\", un saggio sul film \"Il vedovo\" del 1959, diretto da Dino Risi. Nel 2015 la microcasa editrice ventizeronovanta e la Casa d'Arte Miller di Capolago, in Canton Ticino, danno vita unitamente alla rivista \"Tipografia Helvetica\". La rivista, guidata da Labranca e composta utilizzando il carattere Helvetica, si propone di raccontare \"di arte, autori, libri, musiche, immagini, eventi e oggetti posti fuori dal mainstream editoriale, obliati, mai esplosi, felici di essere di nicchia\".\nNel 2014 viene invitato a collaborare a \"Cronaca Vera\" dal direttore Giuseppe Biselli.\nNel 2014 la microcasa editrice ventizeronovanta assieme a Teaser LAB, casa editrice fondata da Giuseppe Biselli, gi\u00e0 direttore di Cronaca Vera, danno vita al progetto \"You Talent,\" settimanale dedicato agli adolescenti che vogliono sfondare nel mondo dei talent show. Il periodico del quale Labranca \u00e8 direttore \u00e8 realizzato in formato A3 e ripiegato fino a diventare A5 ha una grafica vintage e fluo ed editoriali scritti in caratteri emoji esce in tre numeri per poi cessare le pubblicazioni.\nNel maggio del 2016, sempre per ventizeronovanta, Labranca pubblica il saggio \"Vraghinar\u00f2da. Viaggio allucinante fra creatori, mediatori e fruitori dell'arte\", incentrato sull'analisi del mondo dell'arte contemporanea. Nello stesso anno Labranca avrebbe dovuto iniziare una collaborazione con la rivista \"Linus\", interrotta per\u00f2 dalla morte dello scrittore. Il primo articolo previsto per la rivista, \"Impressioni di settembre\", esce postumo nel numero di settembre dello stesso anno.\nTommaso Labranca viene a mancare improvvisamente, nella sua casa a Pantigliate, durante la notte del 29 agosto 2016, a causa di un infarto, nonostante sui primi momenti si diffonda anche la voce, rivelatasi in seguito falsa, che si sia trattato di suicidio.\nEventi successivi.\nNel settembre 2016 esce postumo l'articolo \"Impressioni di settembre\" sul mensile \"Linus\". Nello stesso periodo viene pubblicato l'ultimo numero della rivista Tipografia Helvetica, la rivista realizzata in collaborazione con la Casa d'arte Miler. Il numero \u00e8 intitolato \"Tipografia Helvetica 10 \u2013 Labranca For Dummies,\" in onore della chat Whatsapp dove T-La aveva invitato pochi intimi. Diretto da Gianni Biondillo e da Luca Rossi, il numero accoglie contributi di conoscenti ed intellettuali che hanno conosciuto Labranca negli anni e alcuni brani inediti. Nel gennaio del 2017 esce per Sperling &amp; Kupfer, sempre postumo, il libro \"Un uomo che ha vissuto. Storie di tutti i miei giorni\". Opera incompiuta, contenente una biografia/intervista a Riccardo Fogli, iniziata da Tommaso Labranca nel 2016 nel corso del tour reunion \"L'ultima notte insieme\" dei Pooh e in seguito completata da Luca Rossi.\nNel dicembre del 2017 la microcasa editrice ventizeronovanta pubblica la raccolta di inediti \"Agosto oscuro\". Il libro, curato da Luca Rossi e con una postfazione di Mariarosa Mancuso, raccoglie materiali inediti, facenti parte dell'ampia mole di scritti di Tommaso Labranca mai pubblicati ufficialmente, ma distribuiti personalmente dallo scrittore tramite autopubblicazioni, e-mail, blog ecc.\nA gennaio 2019 ventizeronovanta diventa marchio dell'editore Teaser LAB srl di propriet\u00e0 di Giuseppe Biselli, direttore di Cronaca Vera che ne cura le pubblicazioni assieme a Luca Rossi.\nNel settembre 2020 ventizeronovanta pubblica la raccolta di \"articoli alimentari\" \"Neve in agosto Vol.1\", che raccoglie articoli pubblicati da Tommaso Labranca su riviste e quotidiani tra il 2009 e il 2016. La raccolta esce nella collana newMiyagawa.\nNell'ottobre 2020 ventizeronovanta ripubblica il romanzo \"Mu la risaia in fiamme\" in una nuova edizione \"Mu Reloaded: la risaia in fiamme\" \u00e8 inserito nella collana newMiyagawa. Il libro era stato inizialmente pubblicato solo in formato elettronico dall'editore Excelsior1881 e ripubblicato dalla microcasa editrice ventizeronovanta nel 2014.\nNel Novembre 2021 ventizeronovanta pubblica la seconda raccolta di \"articoli alimentari\" \"Neve in agosto Vol.2\", che raccoglie articoli pubblicati da Tommaso Labranca su riviste, quotidiani e online tra il 2003 e il 2016. Il volume \u00e8 inserito nella collana newMiyagawa.\nProgetti (parziale).\nTommaso Labranca non si \u00e8 limitato a scrivere, ma parte integrante della sua arte sono state iniziative, progetti paralleli e performance, che si sono svolte nel mondo reale quanto nella rete."}
{"id": "1009984", "revid": "287204", "url": "https://it.wikipedia.org/wiki?curid=1009984", "title": "Codice Altman", "text": "Codice Altman \u00e8 un romanzo di Robert Ludlum.\nTrama.\nLa \"Dowager Empress\" \u00e8 una nave cinese che trasporta materiali chimici utilizzabili come armi di distruzione di massa e diretta in Iraq. L'agenzia ultrasegreta di controspionaggio Covert-One alle dirette dipendenze del Presidente degli Stati Uniti scopre cosa trasporta e per fermarla in acque internazionali c'\u00e8 bisogno di una prova inconfutabile: la nota di carico originale. Per portarla negli USA, la Covert-One invia Jon Smith in Cina ad incontrare un altro agente, Avery Mondragon, che ha rubato la nota di carico in modo da riportarla negli Stati Uniti. Ma le cose vanno male: Mondragon viene ucciso e la nota non viene recuperata.\nJon Smith deve recarsi a Shanghai per rubarla: scopre che ci sono tre copie, una proprio a Shanghai dove \u00e8 partita la nave della Flying Dragon Enterprises diretta da Yu Yongfu, l'altra presso la sede di Hong Kong della Altman Group e la terza copia a Bassora in Iraq. A Shanghai Smith non riesce a recuperare la nota, Yu Yongfu e tutta la sua famiglia sono spariti nel nulla. Pedinato e poi ricercato sia dal governo cinese che vuole arrestarlo, sia da misteriosi agenti che vogliono ucciderlo, deve fuggire clandestinamente dalla Cina, con l'aiuto di un gruppo di Uiguri, misterioso popolo suddito che combatte segretamente la Cina.\nA Smith non resta che andare a Hong Kong e cercare la nota di carico alla Altman Group diretta da Ralph McDermid, prima che la nave arrivi in acque irachene e non possa pi\u00f9 essere abbordata. Ma McDermid sa dell'arrivo di Smith, distrugge la nota di carico e cattura Smith: sembra finita, in Iraq un altro agente viene scoperto mentre cerca di rubare la nota di carico e viene ucciso.\nMa l'inaspettato \u00e8 sempre in agguato: in lotta contro il tempo prima dello scoppio di una potenziale guerra tra le due superpotenze, Smith deve riuscire a dimostrare cosa trasporta la Dowager Empress e soprattutto ad ottenerne le prove. Ma il governo cinese non sa cosa trasporta la nave e tuttavia non pu\u00f2 permettere che una sua nave venga abbordata in mare aperto senza reagire. Tutti cercano la nota di carico, il governo cinese, quello USA e altri misteriosi e pericolosi personaggi che sono disposti a tutto perch\u00e9 la nota di carico venga distrutta."}
{"id": "1009990", "revid": "228587", "url": "https://it.wikipedia.org/wiki?curid=1009990", "title": "Red Gone Wild", "text": "Red Gone Wild Thee Album \u00e8 il sesto album totalmente prodotto in studio del rapper Redman.\n\u00c8 stato pubblicato il 27 marzo 2007 dalla Def Jam Recordings.\n\u00c8 il suo sesto lavoro solista che contiamo ed il primo da \"Malpractice\" del 2001. \"Red Gone Wild\" vanta produttori come Erick Sermon, Timbaland, Scott Storch, Pete Rock, Rockwilder, Dj Clark Kent e molti altri. L'uscita dell'album \u00e8 stata rimandata pi\u00f9 volte dalla Def Jam e dallo stesso Redman, con promozioni anticipate risalente all'album di Ghostface Killah del 2004,\n\"The Pretty Toney Album\". Red ha sentenziato che non voleva che il suo album ricevesse lo stesso trattamento che alcuni dei suoi compagni d'etichetta avevano ricevuto dalla promozione dei loro album (Method Man, Ghostface e i The Roots tanto per citarne alcuni), il che spiega il lungo rimandare per la pubblicazione di Red Gone Wild.\nIl primo singolo tratto \u00e8 \"Put It Down\" (prodotto da Timbaland).\nRedman ha appena lanciato un video per Put It Down, che pu\u00f2 essere visto su XXLMAG.com\ne su YOUTUBE.com.\nL'album era disponibile in copia pirata su internet gi\u00e0 dal 22 marzo 2007."}
{"id": "1009991", "revid": "547992", "url": "https://it.wikipedia.org/wiki?curid=1009991", "title": "Lerca", "text": "Lerca \u00e8 una frazione di 631 abitanti del comune di Cogoleto, da cui dista 3\u00a0km, ed \u00e8 situata ad un'altitudine di 110-125 m s.l.m.\nStoria.\nL'antica strada romana che percorreva le alture di Cogoleto, passava per Lerca e per Sciarborasca.\nAntico borgo situato sulle alture orientali di Cogoleto, dal 1700 al 1799 faceva comune a s\u00e9 e contava un numero di abitanti pari a oltre un terzo di quello di Cogoleto.\nFeudo del marchese Gian Carlo Di Negro, nel quale era solito invitare illustri personaggi del Risorgimento, tra i quali si menzionano Silvio Pellico, Giuseppe Mazzini e Piero Maroncelli. Nel 1857 pass\u00f2 in propriet\u00e0 del marchese Massimiliano Spinola dopo che ebbe sposato la figlia Laura del marchese Di Negro.\nCultura.\nEventi.\nIn occasione della festa patronale di san Bernardo, che cade il 20 agosto, si svolge una processione con i crocifissi lignei delle varie confraternite. Sono presenti inoltre alcune bancarelle e uno spettacolo pirotecnico."}
{"id": "1010001", "revid": "62", "url": "https://it.wikipedia.org/wiki?curid=1010001", "title": "Arcidiocesi di Madre di Dio a Mosca", "text": ""}
{"id": "1010006", "revid": "22356", "url": "https://it.wikipedia.org/wiki?curid=1010006", "title": "Genere umano", "text": ""}
{"id": "1010007", "revid": "2048534", "url": "https://it.wikipedia.org/wiki?curid=1010007", "title": "Barbiere", "text": "Il barbiere \u00e8 l'addetto al taglio dei capelli e alla rasatura della barba. Il suo lavoro si svolge di solito in bottega (comunemente detta \"barbieria\" o anche \"salone\"), ma in caso di necessit\u00e0 e su richiesta del cliente, pu\u00f2 intervenire anche a domicilio.\nIl termine spesso si accomuna con quello di parrucchiere (esclusivamente per uomo), quando l'artigiano, oltre alla rasatura, \u00e8 specializzato per il taglio e per le acconciature pi\u00f9 elaborate dei capelli.\nStoria.\nQuello del barbiere \u00e8 un mestiere antichissimo e nei secoli passati i barbieri, che facevano le funzioni di cerusici, praticavano anche piccoli interventi chirurgici, come l'estrazione di un dente o un salasso.\nIl pi\u00f9 famoso barbiere della storia, forse mai esistito in realt\u00e0, \u00e8 Figaro, personaggio principale della famosa opera lirica \"Il barbiere di Siviglia\" di Gioachino Rossini e delle \"Nozze di Figaro\" di Mozart. Tale \u00e8 stato il successo di queste opere che il termine \"figaro\" \u00e8 divenuto un modo scherzoso e bonariamente ironico, largamente diffuso, per indicare questa professione.\nIl \"tonsor\".\nIl \"tonsor\" nell'antica Roma svolgeva le funzioni sia di barbiere, per il taglio della barba, che di parrucchiere per le acconciature dei capelli.\nIl barbiere, privato e costoso per i pi\u00f9 ricchi o pubblico nella sua bottega o all'aperto in strada, tagliava capelli e sistemava barbe. Nel II secolo d.C. l'esigenza per i pi\u00f9 raffinati di recarsi pi\u00f9 volte al giorno dal barbiere fa s\u00ec che le loro botteghe diventino luogo d'incontro per oziosi, secondo alcuni:\nsecondo altri invece la moltitudine che s'incontra nella \"tonstrina\" dall'alba sino all'ora ottava ne fa un luogo d'incontro, di pettegolezzi, di scambio di notizie, un vero variegato salotto di varia umanit\u00e0, tanto che diversi pittori dal secolo di Augusto in poi ne fanno oggetto dei loro quadri come gi\u00e0 avevano fatto gli Alessandrini.\nPer questo loro indefessa attivit\u00e0 rimuneratrice sempre pi\u00f9 richiesta, diversi \"tonsores\" si arricchirono e divennero rispettabili cavalieri o proprietari terrieri come Marziale nei suoi Epigrammi o Giovenale nelle sue Satire spesso riferiscono ironizzando sugli ex-barbieri arricchiti.\nLa bottega del \"tonsor\" \u00e8 cos\u00ec organizzata: tutt'intorno alle pareti gira una panca dove siedono i clienti in attesa del loro turno, alle pareti sono appesi degli specchi sui quali i passanti controllano la propria condizione \"pilifera\", al centro uno sgabello su cui siede il cliente da riordinare coperto da una salvietta, grande o piccola, oppure da un camice (\"involucrum\"). Attorno si affannano il \"tonsor\" e i suoi aiutanti (\"circitores\") per tagliare o sistemare i capelli secondo la moda che in genere \u00e8 quella dettata dall'imperatore in carica. Le acconciature degli imperatori da Traiano in poi, almeno cos\u00ec come risulta dalla monete, fatta eccezione per Nerone che dedicava particolare attenzione alla chioma, in genere seguivano quella dell'imperatore Augusto che non amava perdere troppo tempo ad acconciarsi con capelli troppo lunghi o riccioluti.\nAll'inizio del II secolo quindi i romani si accontentavano di una sistematina a base di qualche colpo di forbici (\"forfex\") che di solito aveva delle lame unite da un perno al centro con degli anelli alla base, non molto efficiente per un taglio uniforme, a giudicare dalle \"scalette\" che sfregiavano la capigliatura cos\u00ec come nota Orazio prendendo in giro se stesso:\nPer evitare questo rischio i pi\u00f9 ricercati preferiscono farsi arricciare i capelli come faceva Adriano e suo figlio Lucio Cesare e il figlio di questi Lucio Vero che sono rappresentati nelle loro effigi con capelli inanellati da abili tonsores che si servivano alla bisogna di un ferro (\"calamistrum\") scaldato al fuoco. La moda divenne prevalente tra i giovani e anche tra uomini anziani che volevano servirsi dei riccioli per nascondere la pelata ma, come li sferza Marziale, bastava un colpo di vento per far riapparire \u00ab...il cranio nudo tutto circondato da filacce di nuvoli ai suoi lati...Ah se tu vedessi la miseria assoluta di una calvizie capelluta!\u00bb \nNon si contano poi le prese in giro dei poeti satirici romani nei confronti di quelli che si facevano tingere i capelli, profumare e che si facevano applicare finti nei (\"splenia lunata\").\nTra le cure del barbiere la prima era quella di curare o radere le barbe portate abitualmente dai romani sull'uso greco sino agli ultimi tempi della Repubblica quando gi\u00e0 con Scipione l'Emiliano (185 a.C. - 129 a.C.), si preferisce avere il mento rasato. Cesare, Augusto, considerano una trascuratezza non avere il volto ben rasato ogni giorno.\nIl taglio della barba.\nIl taglio della prima barba era presso i romani un vero e proprio solenne rito (\"depositio barbae\") di iniziazione del passaggio dall'adolescenza alla giovinezza. La \"lanugo\" appena tagliata veniva conservata in una pisside, d'oro per i pi\u00f9 ricchi come Trimalcione, di altri materiali per i meno abbienti, e offerta agli dei.\nAll'obbligo sociale di radersi potevano sottrarsi solo i filosofi e i soldati; anche gli schiavi erano costretti dal loro padrone a farsi radere da un \"tonsor\", pubblico o pi\u00f9 economicamente da un servo della casa. Certo \u00e8 che nessuno si radeva da solo: curiosamente si sono trovati molti rasoi risalente all'et\u00e0 preistorica o etrusca ma quasi nessuno dell'et\u00e0 romana: questo perch\u00e9 mentre quelli pi\u00f9 antichi erano in bronzo e si sono conservati quelli romani erano in ferro e sono stati consumati dalla ruggine.\nQuesti rasoi in ferro, bench\u00e9 ci si sforzasse di affilarli il pi\u00f9 possibile, venivano poi usati sulla pelle nuda del malcapitato senza alcun uso di sapone o altri unguenti: tutt'al pi\u00f9 si spruzzava il viso da radere con dell'acqua. Rari erano i barbieri che non sfregiassero regolarmente i loro clienti tanto da essere celebrati dai poeti che come Marziale celebrano con un epitaffio il famoso tonsor Pantagato ormai defunto:\n&lt;poem&gt;\n\u00ab...Per umana e leggera tu gli sia\nTerra, e lo devi, pi\u00f9 leggera\ndella sua mano d'artista non sarai\u00bb\n&lt;/poem&gt;\nMa per gli altri, che non fossero clienti di Pantagato, radersi era una sofferenza: vi erano barbieri lentissimi nella rasatura per non tagliare i loro clienti, tanto che Augusto nel frattempo poteva dedicarsi al suo lavoro scrivendo o leggendo, oppure cos\u00ec veloci che\n&lt;poem&gt;\n\u00ab... Le stimmate che io porto sul mento\nquante un grugno ne ostenta\ndi pugile in pensione, non mia moglie\nme l'ha fatte, folle di furore,\ncon le sue ugne, ma il braccio\nscellerato d'Antioco e il suo ferraccio...\u00bb \n&lt;/poem&gt;\nIl tormento della rasatura era tale che quando l'imperatore Adriano, all'inizio del II secolo, si dice per nascondere la brutta cicatrice di una ferita, si fece crescere la barba, la gran parte degli imperatori e del popolo romano lo imitarono per i centocinquant'anni seguenti con profondo sollievo, senza alcun rimpianto per quella tortura che avevano sopportato per due secoli."}
{"id": "1010008", "revid": "25903", "url": "https://it.wikipedia.org/wiki?curid=1010008", "title": "Kwon Boa", "text": ""}
{"id": "1010009", "revid": "21079", "url": "https://it.wikipedia.org/wiki?curid=1010009", "title": "Cuspide (geometria)", "text": ""}
{"id": "1010010", "revid": "1005847", "url": "https://it.wikipedia.org/wiki?curid=1010010", "title": "Duca di Vend\u00f4me", "text": ""}
{"id": "1010029", "revid": "298055", "url": "https://it.wikipedia.org/wiki?curid=1010029", "title": "Alessio Coppola", "text": "Biografia.\nDal 1989 disegna storie per Topolino e copertine di varie testate Disney. Dal 1988 al 1992, firmandosi \"COBER\", disegna storie per il settimanale francese \"Pif Gadget\". Nel 2004 disegna il n. 6 di Monster Allergy \"Arriva Charlie Schuster\". Nel 2006 ha disegnato per Les Humano\u00efdes Associ\u00e9s il libro \"Jimmy Jones\" e \"Le capitaine de la Polyph\u00e8me\", per la sceneggiatura di Francesco Artibani. Ha collaborato attivamente con le agenzie di pubblicit\u00e0 internazionali in qualit\u00e0 di creativo, illustratore e visualizer. Tra il 2012 e il 2014, su sceneggiatura di Emmanuel Herzet, disegna il primo,\" Au premier sang vers\u00e9,\" e il secondo, \"De verre et d'acier\" , di quattro volumi della serie Duelliste, per la casa editrice \" Le Lombard\". Attualmente sta lavorando al terzo volume."}
{"id": "1010032", "revid": "767487", "url": "https://it.wikipedia.org/wiki?curid=1010032", "title": "Chris Shiflett", "text": "\u00c8 membro dei Foo Fighters e dei Me First and the Gimme Gimmes e in passato dei No Use for a Name. Alcune volte per esibirsi ha usato lo pseudonimo Jake Jackson.\nBiografia.\nSi \u00e8 unito ai Foo Fighters in seguito alla pubblicazione del loro album \"There Is Nothing Left to Lose\", lasciando i No Use for a Name proprio prima della partenza del tour in supporto per \"More Betterness!\".\n\u00c8 sposato ed ha tre figli: Liam John, Dashell Ellis and Eamon Riley. Nel tour del 2005 con i Weezer sulla sua chitarra appariva una foto col figlio Liam e la scritta \"#1 Dad\". Sulla sua Gibson Les Paul \u00e8 presente la faccia di Ace Frehley chitarrista dei Kiss.\n\u00c8 anche il frontman del gruppo Jackson United, insieme a suo fratello Scott al basso, che ha esordito nel 2004 con \"Western Ballads\" (Magnificent Records).\nIl 14 aprile 2017 Shiflett ha pubblicato il suo primo album solista \"West Coast Town\", anticipato a febbraio dal singolo omonimo."}
{"id": "1010038", "revid": "913245", "url": "https://it.wikipedia.org/wiki?curid=1010038", "title": "Nicola Ciotti", "text": "Ha saltato per la prima volta i 2,30 nel 2002 e si \u00e8 ripetuto su questa misura anche nelle 4 stagioni successive, unico italiano riuscito in questa impresa.\nBiografia.\nEntrambi provenienti dalla societ\u00e0 modenese A.S. La Fratellanza 1874, Nicola, a differenza del fratello Giulio che ha scelto le Fiamme Azzurre, dal 1997 \u00e8 un atleta del gruppo sportivo Carabinieri di Bologna ha detenuto il primato italiano di salto in alto indoor con la misura di 230\u00a0cm fino all'inverno 2005 quando Alessandro Talotti l'ha battuto saltando 232\u00a0cm, a Glasgow. A Genova, il 17 febbraio 2002 ha vinto il titolo italiano assoluto con la misura record di 230\u00a0cm.\nHa partecipato: alla XXVIII Olimpiade di Atene del 2004 piazzandosi al 13\u00ba posto, primo tra gli esclusi dalla finale; alla Coppa Europa Outdoor per Nazioni nel 2004 a Bydgoscz in Polonia ha ottenuto il 4\u00ba posto (con 227\u00a0cm), a Firenze sempre in Coppa Europa nel 2005 il 2\u00ba (230\u00a0cm); ai Campionati del mondo di atletica leggera di Parigi nel 2003, a quelli Europei Indoor di Vienna 2002; ai Mondiali Militari di Tivoli nel 2002 in cui ha vinto la medaglia d'oro con la misura di 228\u00a0cm. \u00c8 stato 5\u00ba ai Campionati del mondo di atletica leggera di Helsinki del 2005 e 6\u00ba ai Campionati europei di atletica leggera di G\u00f6teborg del 2006.Inoltre ha una delle migliori medie sulle dieci gare: 2,297 m. Vive a Riccione.\nCampionati nazionali.\nNicola Ciotti vanta 7 titoli nazionali, conquistati nell'arco di nove anni."}
{"id": "1010043", "revid": "1305772", "url": "https://it.wikipedia.org/wiki?curid=1010043", "title": "Quel che rimane", "text": "Quel che rimane (\"All That Remains\") \u00e8 un romanzo della scrittrice Patricia Cornwell pubblicato nel 1992.\nTrama.\nRichmond, Virginia. Un serial killer si accanisce sulle coppie di fidanzati. Quando della quinta coppia uccisa fa parte la giovanissima figlia di un'importante esponente politica, impegnata nella lotta alla droga, lo scalpore \u00e8 enorme. Ma l'autore del delitto \u00e8 il serial killer o c'\u00e8 dietro una cospirazione politica? Kay Scarpetta indaga. Sullo sfondo, la sua tormentata vicenda sentimentale con l'agente federale Mark James."}
{"id": "1010044", "revid": "599013", "url": "https://it.wikipedia.org/wiki?curid=1010044", "title": "Il rapporto Pelican", "text": ""}
{"id": "1010048", "revid": "438678", "url": "https://it.wikipedia.org/wiki?curid=1010048", "title": "I carabbinieri", "text": "I carabbinieri \u00e8 un film del 1981 diretto da Francesco Massaro.\nTrama.\nUn articolo di giornale svela uno scandalo riguardante il gas metano. Per condurre le indagini, il generale Nencini ordina l'immediata costituzione di una squadra speciale dei suoi uomini, affidandone la scelta al computer e il comando al capitano Marchetti.\nDal calcolatore escono i nomi di quattordici carabinieri, che dovrebbero essere i migliori, ma che si rivelano incapaci ed inetti nello svolgere le indagini, trovandosi per caso addirittura in un festino gay.\nSolo con l'inconsapevole aiuto di due ladruncoli, riescono a smascherare l'importante uomo politico implicato nello scandalo del metano. Costui finisce ammanettato e il generale Nencini pu\u00f2 permettersi di premiare i suoi uomini con una bella medaglia."}
{"id": "1010049", "revid": "1861950", "url": "https://it.wikipedia.org/wiki?curid=1010049", "title": "Airbus A319", "text": "LAirbus A319 \u00e8 un aereo di linea bimotore a corto e medio raggio e a fusoliera stretta, membro della famiglia Airbus A320, prodotto da Airbus. L'A319 pu\u00f2 trasportare da 124 a 156 passeggeri e ha una portata massima di . L'assemblaggio finale ha luogo ad Amburgo, in Germania, e a Tianjin, in Cina.\nL'A319 \u00e8 una variante a fusoliera accorciata dell'Airbus A320 ed \u00e8 entrato in servizio nell'aprile 1996 con Swissair, circa due anni dopo l'Airbus A321 e otto anni dopo l'A320 originale. L'aereo condivide un'abilitazione per tipo comune con tutte le altre varianti della famiglia Airbus A320, consentendo ai piloti di pilotare tutti i velivoli senza la necessit\u00e0 di ulteriore addestramento.\nNel dicembre 2010, Airbus ha annunciato una nuova generazione della famiglia A320, l'A320neo (nuova opzione motore). La variante A319neo offre motori nuovi e pi\u00f9 efficienti, combinati con miglioramenti della cellula e l'aggiunta di winglet, chiamate \"sharklet\" da Airbus. L'aereo promette risparmi di carburante fino al 15%. Tuttavia, le vendite dell'A319neo sono molto inferiori rispetto ad altre varianti dell'A320neo, rappresentando circa l'1% degli ordini totali.\nStoria del progetto.\nBackground.\nIl primo membro della famiglia A320 \u00e8 stato l'A320, che \u00e8 stato lanciato nel marzo 1984 e ha volato per la prima volta il 22 febbraio 1987. La famiglia \u00e8 stata ampliata per includere l'A321 (consegnato per la prima volta nel 1994), l'A319 (1996) e l'A318 (2003). La famiglia A320 ha aperto la strada all'uso di sistemi di controllo di volo fly-by-wire digitali, nonch\u00e9 di controlli laterali, negli aerei commerciali. L'A319 \u00e8 stato sviluppato su richiesta di Steven Udvar-Hazy, ex presidente e CEO di ILFC.\nOrigini e design.\nIl design dell'A319 presenta una fusoliera accorciata rispetto all'originale A320, con l'obiettivo di potervi posizionare da 130 a 140 posti. L'idea era stata accantonata poich\u00e9 il consorzio si concentrava sui suoi fratelli maggiori. Dopo il successo degli A320 e A321, Airbus si concentr\u00f2 nuovamente su quello che allora era conosciuto come A320M-7, che significa A320-meno-sette-segmenti della fusoliera. La sua costruzione avrebbe permesso ad Airbus di entrare in concorrenza diretta con il Boeing 737-300 e Boeing 737-700. L'accorciamento \u00e8 stato ottenuto attraverso la rimozione di quattro segmenti della fusoliera a prua e tre a poppa, diminuendo complessivamente la lunghezza di 3,73 metri. Di conseguenza, il numero di uscite di sicurezza sulle ali \u00e8 stato ridotto da quattro a due. Gli A319 ad alta densit\u00e0, come gli aerei da 156 posti usati da easyJet, mantengono quattro uscite sulle ali. La porta di carico \u00e8 stata sostituita da una porta per container a poppa, che pu\u00f2 accogliere container LD3-45 di altezza ridotta. Sono state apportate piccole modifiche al software per adattarsi alle diverse caratteristiche di gestione; l'aereo \u00e8 sostanzialmente invariato. La spinta \u00e8 fornita dal CFM56-5A o IAE V2500-A5, ridotta a 98 kN (22.000 lbf), con opzione per una spinta di 105 kN (24.000 lbf).\nCon praticamente la stessa capacit\u00e0 di carburante dell'A320-200 e un numero inferiore di passeggeri, l'autonomia con 124 passeggeri in una configurazione a due classi si estende a 6.650 km (3.590 nmi) o 6.850 km (3.700 nmi) con le \"sharklets\". L'apertura alare dell'A319 \u00e8 pi\u00f9 ampia della lunghezza complessiva dell'aereo.\nProduzione e test.\nAirbus inizi\u00f2 a offrire il nuovo modello dal 22 maggio 1992 e il primo cliente dell'A319 fu ILFC, che firm\u00f2 per sei aeromobili. Anticipando ulteriori ordini da Swissair e Alitalia, Airbus ha lanciato il programma da 275 milioni di dollari (250 milioni di euro) il 10 giugno 1993. Il 23 marzo 1995, \u00e8 terminato l'assemblaggio del primo A319 presso lo stabilimento tedesco di Airbus ad Amburgo, dove vengono assemblati anche gli A321. \u00c8 uscito dalla fabbrica il 24 agosto 1995, con il primo volo il giorno successivo. Il programma di certificazione ha richiesto 350 ore di volo coinvolgendo due velivoli; la certificazione per la variante equipaggiata con CFM56-5B6/2 \u00e8 stata concessa nell'aprile 1996 e la qualificazione per il V2524-A5 \u00e8 iniziata il mese successivo.\nLa consegna del primo A319 a Swissair, l'esemplare con marche HB-IPV, \u00e8 avvenuta il 25 aprile 1996, e l'aereo \u00e8 entrato in servizio prima della fine del mese. Nel gennaio 1997, un A319 ha battuto un record durante un volo di consegna volando 3.588 miglia nautiche (6.645 km) sulla rotta del cerchio massimo verso Winnipeg, Manitoba, da Amburgo, Germania, in 9 ore e 5 minuti. L'A319 si \u00e8 dimostrato popolare tra le compagnie aeree low cost come EasyJet, con 172 esemplari consegnati. Il concorrente diretto \u00e8 il Boeing 737-700.\nImpiego operativo.\nIncidenti.\nL'Airbus A319 \u00e8 stato coinvolto in vari incidenti, alcuni gravi e alcuni meno, che hanno portato alla perdita di quattro esemplari.\nTra questi si evidenziano:\nVersioni.\nA319CJ.\nL'A319CJ (ribattezzato ACJ319) \u00e8 la versione business jet dell'A319. Incorpora serbatoi di carburante aggiuntivi rimovibili (fino a 6) installati nel vano di carico e una quota di servizio maggiorata fino a . L'autonomia con un carico utile di otto passeggeri e serbatoi di carburante ausiliari (ACT) arriva fino a . Al momento della rivendita, l'aereo pu\u00f2 essere riconfigurato come un A319 standard rimuovendo i serbatoi extra e l'equipaggiamento aziendale, massimizzando cos\u00ec il suo valore. In precedenza era anche noto come ACJ, o Airbus Corporate Jet, mentre a partire dal 2014 ha la designazione di marketing ACJ319.\nL'aereo pu\u00f2 ospitare fino a 39 passeggeri, ma pu\u00f2 essere equipaggiato dai clienti in qualsiasi configurazione. Tyrolean Jet Service Nfg. GmbH &amp; CO KG, MJET e Reliance Industries sono state tra i primi clienti. L'A319CJ compete con altri jet aziendali come il Boeing 737-700 Boeing Business Jet (BBJ) e l'Embraer Lineage 1000, nonch\u00e9 con il Gulfstream G650, il Gulfstream G550 e il Bombardier Global 6000. \u00c8 spinto dagli stessi tipi di motore dell'A320. L'A319CJ \u00e8 stato utilizzato dall\"'Escadron de Transport, d'Entra\u00eenement et de Calibration\", che \u00e8 responsabile del trasporto dei funzionari francesi e anche dalla Flugbereitschaft dell'aeronautica tedesca per il trasporto degli ufficiali tedeschi. Un ACJ funge da aereo presidenziale o ufficiale di Armenia, Azerbaigian, Brasile, Bulgaria, Repubblica Ceca, Germania, Italia, Malesia, Slovacchia, Thailandia, Turchia, Ucraina e Venezuela.\nA partire dal 2014 \u00e8 disponibile anche una versione con cabina modulare dell'ACJ319, denominata \"Elegance\", che riduce i costi e facilita la riconfigurazione.\nA319neo.\nL'A319neo fa parte della famiglia Airbus A320neo sviluppata da dicembre 2010 da Airbus, con il suffisso \"neo\" (\"new engine option\") che significa \"nuova opzione motore\". Rappresenta l'ultima fase del programma di ammodernamento dell'A320 Enhanced (A320E), avviato nel 2006. L'A319neo sostituisce l'A319 originale, ora denominato A319ceo (\"current engine option\"), per \"opzione motore attuale\".\nOltre ai nuovi motori, il programma di ammodernamento comprende anche miglioramenti come: perfezionamenti aerodinamici, grandi winglet ricurve (sharklet), risparmio di peso, una nuova cabina con maggiore spazio per i bagagli a mano e un sistema di purificazione dell'aria migliorato. I clienti possono scegliere tra i motori CFM International LEAP-1A o Pratt &amp; Whitney PW1100G.\nQuesti miglioramenti combinati si traducono in un consumo di carburante ridotto del 15%, costi operativi diminuiti dell'8%, minore produzione di rumore, una riduzione delle emissioni di ossido di azoto (NOx) di almeno il 10% rispetto alla serie A320 e un aumento della portata di circa .\nL'A319neo \u00e8 la variante meno popolare della famiglia Airbus A320neo, con ordini totali per poche decine di aeromobili, rispetto alle migliaia dell'A320neo e dell'A321neo.\nA319 MPA.\nL'Airbus A319 MPA (Maritime Patrol Aircraft) \u00e8 un derivato militare dell'Airbus A319. Lo sviluppo \u00e8 stato annunciato nel 2018 da Airbus Defense and Space per competere con il Boeing P-8 Poseidon, che \u00e8 un aereo derivato del Boeing 737 prodotto negli Stati Uniti.\nA319LR.\nL'A319LR \u00e8 la versione a lungo raggio dell'A319. L'autonomia tipica dell'A319LR \u00e8 stata aumentata fino a rispetto all'A319 standard. Qatar Airways \u00e8 stato il cliente di lancio, ricevendone due esemplari; PrivatAir ne ha ricevuti due nel 2003 ed Eurofly ne ha acquisiti due nel 2005.\nUtilizzatori.\nAl gennaio 2022, dei esemplari prodotti, sono operativi.\nCivili.\nGli utilizzatori principali sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "1010051", "revid": "547034", "url": "https://it.wikipedia.org/wiki?curid=1010051", "title": "Sala dei Giganti", "text": "La Sala dei Giganti \u00e8 una delle pi\u00f9 note stanze affrescate all'interno del Palazzo Te, progettato a Mantova da Giulio Romano.\nStoria e descrizione.\n\u00c8 stata realizzata fra il 1531 e il 1536. \u00c8 la sala maggiore dell'edificio, che si presenta a base quadrata sovrastata da un soffitto a cupola. Nella cupola \u00e8 rappresentato Zeus che, con un fascio di fulmini, sconfigge i Giganti, ritratti a partire dal pavimento mentre stanno cercando di ascendere all'Olimpo. La caratteristica pi\u00f9 rilevante della sala \u00e8 che la pittura copre completamente e ininterrottamente tutte le superfici disponibili: un unico affresco che pone lo spettatore al centro dell'evento narrato nel dipinto, come se egli facesse parte della schiera dei Giganti, vittima dell'ira di Zeus.\nShearman ritiene che il padiglione e il baldacchino visibili al centro, al di sopra di Zeus, siano ispirati alla struttura architettonica del Mausoleo di Santa Costanza a Roma e che il trono lasciato vacante dal dio derivi dal tema bizantino del trono vacante dell'Apocalisse.\nL'episodio riprende il mito della Gigantomachia, la lotta dei Giganti contro Giove, come narrato da Ovidio. Rispetto al testo di Esiodo, dove i Giganti sono descritti come una sorta di mostri dalle mille braccia, qui vengono rappresentati come uomini. Accanto ai giganti sono rappresentate delle scimmie, assenti nel testo di Ovidio. Secondo Guthm\u00fcller queste differenze vanno attribuite al testo usato da Giulio Romano, che non era la versione originale ma una traduzione di Niccol\u00f2 degli Agostini, che aveva riportato un errore di interpretazione del testo gi\u00e0 presente in precedenza.\nNella pittura di Giulio Romano troviamo lo stile del maestro Raffaello Sanzio per\u00f2 pi\u00f9 maestosa e imponente e meno raffinata.\nSecondo alcuni questo affresco potrebbe rimandare alla vittoria di Carlo V sui protestanti, a memoria della visita che l'imperatore aveva effettuato a Mantova poco tempo prima."}
{"id": "1010053", "revid": "1543377", "url": "https://it.wikipedia.org/wiki?curid=1010053", "title": "L'intrepida Tiffany e i Piccoli Uomini Liberi", "text": "L'intrepida Tiffany e i Piccoli Uomini Liberi (\"The Wee Free Men\") (2003) \u00e8 un romanzo di Terry Pratchett. Fa parte di una serie rivolta ai ragazzi (ma non solo), ambientata nel Mondo Disco.\nIl libro racconta la presa di coscienza di s\u00e9, del proprio ruolo, e della riscoperta della propria nonna da parte della giovane Tiffany Aching, una ragazza di nove anni, cresciuta in una famiglia di pastori di lunga tradizione; ma \u00e8 anche la storia di un'intrusione di un mondo in un altro, e del contatto tra una ragazzina e vari esseri mitici, alcuni nemici e altri alleati, tra cui spicca decisamente il variopinto popolo dei Piccoli Uomini Liberi, spiritelli dediti all'abigeato, alle risse e alle bevute, ma dotati di una struttura fortemente matriarcale; oppure una storia alla \"Labyrinth - Dove tutto \u00e8 possibile\", con un bambino che viene rapito dalla Regina delle Fate e deve essere salvato; tuttavia la storia racconta molto pi\u00f9 di questo fatto. In realt\u00e0 il libro ha una grande variet\u00e0 di temi, non ultima la satira di luoghi comuni sulle fiabe.\nPersonaggi.\nCreature fatate:\nEdizione italiana.\nLa traduzione italiana di Mondadori (2004) \u00e8 di Maurizio Bartocci.\nAdattamento cinematografico.\nIl 10 gennaio 2006, il sito di cinema Rotten Tomatoes pubblic\u00f2 un articolo secondo cui Sam Raimi si era accordato con la Sony Pictures Entertainment per dirigere un film tratto dal romanzo.\nI diritti della serie letteraria furono acquistati dalla Sony, la quale assold\u00f2 Pamela Pettler (nota per \"La sposa cadavere\" di Tim Burton) per scrivere la sceneggiatura, e associando Josh Donen, Vince Geradis e Ralph Vicinanza come produttori.\nNel giugno 2008 l'autore del romanzo Terry Pratchett comment\u00f2 la sceneggiatura e il futuro della trasposizione:"}
{"id": "1010057", "revid": "767487", "url": "https://it.wikipedia.org/wiki?curid=1010057", "title": "Arrivano i gatti", "text": "Arrivano i gatti \u00e8 un film commedia italiano uscito nelle sale il 13 febbraio 1980 diretto da Carlo Vanzina e interpretato da I Gatti di Vicolo Miracoli. Fu girato nel 1979.\nTrama.\nVerona. Gli amici Jerry, Franco, Umberto e Nini mirano alla fama e alla fortuna: ognuno di loro conduce una vita frustrante in citt\u00e0, se non fosse per i rari spettacoli che fanno come passatempo nei circoli per anziani, dove riscuotono scarso successo. Ma finalmente per loro c'\u00e8 l'occasione di sfondare: l'invito a un provino per un casting di una neonata televisione privata, la New Telecineramek. La loro opportunit\u00e0 svanisce con l'arresto del direttore dell'emittente per evasione fiscale, ma non si danno per vinti: decisi a tutto pur di sfondare nel mondo dello spettacolo, accettano l'aiuto di Felice, che li presenta a un capogruppo che li fa entrare finalmente a Cinecitt\u00e0.\nProduzione.\nLocation.\nIl film venne parzialmente girato in esterni nel centro storico di Verona, in Piazza dei Signori, sul Ponte di Castelvecchio, utilizzando comparse del posto. L'edificio di Roma dove ha sede la New Telecineramek \u00e8 il medesimo utilizzato per girare le scene di \"Fantozzi\" quando questi si calava per prendere al volo l'autobus. Il campeggio dove i Gatti alloggiano nella loro trasferta romana, denominato nel film Park Hotel, era in realt\u00e0 il Camping Fabulous del quartiere Casal Palocco. Nella sequenza della rapina al Silos viene fatto riferimento ad un \"supermercato sulla Cassia\": in realt\u00e0 nella zona non era presente alcun sito della scomparsa catena di supermercati, essendo i due punti vendita di distribuzione di Roma situati sull'Aurelia e sulla Laurentina (in quest'ultimo fu in realt\u00e0 girata la scena). La parte finale di chiusura del film, dove il gruppo interpreta il brano italo disco \"Discogatto\", venne girata nella discoteca romana Much More.\nCast.\nTerza regia di Carlo Vanzina, \u00e8 il primo film in cui Diego Abatantuono appare con il personaggio del \"terruncello\". Durante le riprese Orchidea De Santis sub\u00ec un grave infortunio cadendo in una botola.\nAccoglienza.\nIncassi.\nIl film riscosse un buon successo al botteghino dove incass\u00f2 circa 4 miliardi di lire., seppur quasi tutti nel nord Italia \nCritica.\nLa pellicola fu, nel complesso, stroncata dalla critica. Achille Valdata, critico dello spettacolo per La Stampa, la defin\u00ec \u00abuna buffoneria un po' grezza di presa facile sul pubblico pi\u00f9 giovane\u00bb.\nGiudizio sostanzialmente negativo confermato anche da FilmTv.it: \u00abSaranno famosi, lo sappiamo...gli anni d'oro di \"Verona Beat\" raccontati con faciloneria. Il film \u00e8 brutto ma i quattro Gatti, allora, furoreggiavano\u00bb.\nDiverso fu invece il giudizio dell'autore Gordiano Lupi che defin\u00ec il film \u00abfolle e geniale, esilarante per la qualit\u00e0 delle battute, ma discontinuo, ben condotto da un regista che si limita ad assecondare l\u2019estro dei quattro comici veronesi\u00bb.\nColonna sonora.\nLa colonna sonora comprende tra le altre le canzoni \"Verona Beat\", foto di una generazione che aveva vissuto i primi anni settanta dalla provincia, e la parodia della disco music, allora imperante, \"Discogatto\". Questi brani erano stati pubblicati l'anno precedente nell'album omonimo \"I Gatti di Vicolo Miracoli\"."}
{"id": "1010058", "revid": "161374", "url": "https://it.wikipedia.org/wiki?curid=1010058", "title": "Solido regolare", "text": ""}
{"id": "1010061", "revid": "438678", "url": "https://it.wikipedia.org/wiki?curid=1010061", "title": "Una vacanza bestiale", "text": "Una vacanza bestiale \u00e8 un film del 1981, diretto da Carlo Vanzina. Si tratta del secondo film interpretato dai Gatti di Vicolo Miracoli.\nTrama.\nUn gruppo di amici decide di andare in vacanza, e si servono di un'agenzia, la \"Via col vento tours\", per organizzarla. Quest'ultima promette loro una vacanza da sogni ed assoluto divertimento e relax. Ma ben presto si renderanno conto che non \u00e8 cos\u00ec, fregando soldi ai clienti creduloni, ma soprattutto facendoli ritrovare nei guai. La meta del viaggio \u00e8 il Medio Oriente, a Taraq, ma una volta che i turisti giungono l\u00ec, si accorgono che anche la guida turistica nonch\u00e9 loro accompagnatore \u00e8 degno dell'agenzia per cui lavora.\nEssendo senza la minima assistenza e soprattutto senza soldi, i turisti sono costretti a fuggire dall'albergo e continuare in ogni modo la vacanza. Finiranno coinvolti in orge di salumi, giochi sadomaso con il crudele emiro Kamal, fuggiranno da una prigione con l'aiuto dell'Abate Faria, vagheranno per giorni nel deserto senza acqua, e alla fine salveranno l'occidente con sbarco dei marines alla cena all'ambasciata russa con l'ambasciatore.\nProduzione.\nAll'inizio Galeazzo, il personaggio di Abatantuono, doveva parlare in italiano. Poi, visto il crescente successo di alcuni film usciti poco prima nei quali l'attore portava sullo schermo il personaggio (e la cadenza) del \"terrunciello\", la produzione volle tale parlata anche per questo personaggio; sfortunatamente l'attore fu colto in quel periodo da un malore alle corde vocali e non riusc\u00ec a doppiare il proprio personaggio nelle scene del film non girate in presa diretta.\nA sostituire Abatantuono in fase di doppiaggio si offr\u00ec Teo Teocoli, gi\u00e0 interprete nello stesso film nella parte del \"marocchino\", il quale ripropose la stessa cadenza.\nNel film Abatantuono svolge anche il ruolo di tecnico delle luci, professione che aveva svolto in precedenza anche a teatro, al Derby di Milano e durante le tourn\u00e9e de I Gatti di Vicolo Miracoli.\nDistribuzione.\nIl film, distribuito nelle sale italiane dalla Titanus nel 1981, fu poi riproposto dopo il successo de \"I fichissimi\" (1981), che aveva Abatantuono e Jerry Cal\u00e0 come protagonisti. La promozione del film \"Una vacanza bestiale\" nella riedizione Medusa fu incentrata sulla presenza dei due attori nella stessa pellicola.\nAccoglienza.\nIncassi.\nIl film, cos\u00ec come il precedente \"Arrivano i gatti\", fu un buon successo al botteghino dove incass\u00f2 circa 4 miliardi di lire.\nCritica.\nIl film \u00e8 stato giudicato molto negativamente dalla critica: "}
{"id": "1010065", "revid": "767487", "url": "https://it.wikipedia.org/wiki?curid=1010065", "title": "Il rapporto Pelican (film)", "text": "Il rapporto Pelican (\"The Pelican Brief\") \u00e8 un film del 1993 diretto da Alan J. Pakula, tratto dall'omonimo romanzo di John Grisham.\nTrama.\nDarby Shaw, studentessa di legge, elabora un rapporto controverso riguardante le morti violente di due giudici della Corte Suprema avvenute in circostanze sospette: il primo, Rosenberg, ucciso con un colpo di pistola; il secondo, Jensen, ucciso in un cinema a luci rosse. Il rapporto ipotizza che dietro gli omicidi ci sia la mano di un potente industriale che aveva finanziato la campagna elettorale del presidente in carica degli Stati Uniti. Il rapporto finisce nelle mani dell'FBI tramite Thomas Callahan, professore di legge e amante della studentessa. A causa dello scomodo fascicolo Darby diventa l'obiettivo da eliminare per evitare lo scandalo, il che dimostra che il rapporto afferma il vero. Grazie all'aiuto e al sostegno di Gray Grantham, giornalista del \"Washington Herald\", Darby riesce a sopravvivere e i colpevoli vengono incriminati.\nIncassi.\nIl film incass\u00f2 195.268.056 dollari. Negli Stati Uniti \u00e8 il decimo film di maggior incasso della stagione 1993/1994 con oltre 100.768.056 dollari."}
{"id": "1010066", "revid": "2071655", "url": "https://it.wikipedia.org/wiki?curid=1010066", "title": "Goodbye (Spice Girls)", "text": "Goodbye \u00e8 una canzone delle Spice Girls. \u00c8 il singolo che ha anticipato di due anni il terzo album del gruppo, \"Forever\".\nIl brano.\n\"Goodbye\" \u00e8 il primo brano delle Spice Girls che non vede la partecipazione di Geri Halliwell, che ha abbandonato il gruppo poco prima della sua composizione. Il brano \u00e8 quindi cantato dalle sole quattro voci delle Spice rimaste.\nIl testo della canzone, composto dalle Spice Girls, da Matt Rowe e Richard Stannard, \u00e8 una ballata pop molto intensa. Poich\u00e9 la canzone \u00e8 uscita a pochi mesi dall'abbandono del gruppo di Geri Halliwell molti hanno interpretato questo brano come una dedica alla Ginger Spice, confermato anche pi\u00f9 volte dalle ragazze stesse. Anche la Halliwell tuttavia contribu\u00ec alla canzone, che all'inizio era dedicata genericamente ad una relazione complicata: in seguito fu poi chiaramente adattata e radicalmente modificata, tanto che Geri Halliwell non compare tra gli autori della canzone, e in diverse occasioni anche gli altri membri del gruppo hanno dichiarato che la canzone \u00e8 dedicata alla ex-compagna.\nIl brano, uscito nel 1998, verr\u00e0 poi inserito nell'album successivo delle Spice Girls uscito nel 2000, \"Forever\"\nIl singolo.\nIl singolo della canzone \u00e8 stato pubblicato l'8 dicembre 1998 negli Stati Uniti d'America e il 14 dicembre dello stesso anno nel Regno Unito,\nIl brano \u00e8 stato pubblicato una settimana prima negli Stati Uniti d'America, dove fu pubblicato come EP (Exteded Play), e conteneva anche alcune altre tracce come \"Christmas Wrapping\", e le versioni live di \"Sisters Are Doing It for Themselves\" e \"We Are Family\", registrato allo Stadio di Wembley nel settembre di quell'anno.\n\u00c8 stato l'ottavo singolo del gruppo a piazzarsi alla prima posizione della classifica dei singoli britannica, e ha permesso al gruppo di aggiudicarsi per la terza volta consecutiva il mercato musicale natalizio. Disco Di Platino in Uk (862,000)\nTracce e formati.\nIl CD2 conteneva quattro cartoline in edizione limitata di ogni componente\nLa versione statunitense e quella canadese contenevano cinque adesivi in edizione limitata delle Spice Girls come \"Spice Fairies\", uguali a quelle del video di \"Viva Forever\".\nGoodbye \u00e8 stato pubblicato come EP in Cina, Corea del Sud e nel sud est asiatico.\nIl video.\nIl video della canzone \u00e8 diviso in due parti. Nella prima parte le quattro protagoniste attraversano una foresta buia e innevata su una Rolls-Royce. Nella seconda parte, giungono in un'abitazione, con le pareti e i mobili ghiacciati. Sono presenti anche dei corpi di numerose persone, anch'essi presumibilmente congelati. Il finale della canzone \u00e8 cos\u00ec intenso da riuscire a scongelare tutti i corpi, che riprendono vita."}
{"id": "1010067", "revid": "767487", "url": "https://it.wikipedia.org/wiki?curid=1010067", "title": "Il tango della gelosia", "text": "Il tango della gelosia \u00e8 un film del 1981 diretto da Steno.\nTrama.\nRoma. Lucia, moglie del ricco principe Giulio Lovanelli, si sente da questi trascurata, essendo egli totalmente assorbito dalla sua attivit\u00e0 di allevatore di cavalli, che partecipano a corse molto importanti.\nDopo aver tentato di tutto per farsi dedicare un po' di attenzione dal marito, Lucia decide di ingelosirlo fingendosi amante della sua guardia del corpo Diego, che convince a recitare la parte: i due si troveranno nell'appartamento di Diego nello stesso giorno in cui si corre il Gran Premio all'ippodromo delle Capannelle mentre una lettera anonima avverte il principe Giulio del tradimento di Lucia, con tanto di nome del finto amante, relativo indirizzo ed ora dell'appuntamento.\nIl momento fatidico giunge ma non cos\u00ec Giulio, e Diego confessa a Lucia che la lettera non \u00e8 mai stata spedita. Mentre Lucia d\u00e0 di matto, arriva Giulio: Lucia si nasconde in cucina mentre Giulio entra nell'appartamento di Diego e lo convince ad andare a fare un giro mentre lui riceve proprio l\u00ec la sua amante. Giulio simula quindi l'arrivo della sua inesistente amante: Lucia, che nascosta in cucina ha sentito tutto, esce e fa una scenata a Giulio, il quale finge di non lasciarla entrare nella camera da letto dove Lucia crede che si nasconda la presunta amante del marito.\nTutto sta per chiarirsi quando arriva a sorpresa la fidanzata di Diego, Nunzia, che entra nell'appartamento di Diego e si infila in camera da letto mentre Giulio e Lucia stanno discutendo sulle scale.\nPoco dopo si ritrovano tutti nell'appartamento di Diego, dove scoppia una baraonda: Lucia, che stava per convincersi che Giulio non aveva alcuna amante, si ricrede vedendo Nunzia seminuda mentre Nunzia, che ha trovato in terra la lettera falsa di Diego, crede che il fidanzato la tradisca con Lucia e per dispetto si dichiara amante di Giulio.\nLa vicenda termina a Venezia, dove Lucia ha convinto Diego a seguirla per ricambiare Giulio per le presunte corna.\nProduzione.\nIl titolo del film riprende quello di \"Tango della gelosia\", noto brano musicale italiano scritto nel 1930 da Vittorio Mascheroni in collaborazione con Giuseppe Mendes, che divenne una \"hit \" nel 1960 grazie all'interpretazione che ne diede la cantante statunitense di origini italiane Connie Francis (titolo in lingua inglese: \"Jealous of you\" ). La musica di questo successo \u00e8 parte della colonna sonora del film e venne interpretata da Monica Vitti insieme ai Camaleonti."}
{"id": "1010074", "revid": "767487", "url": "https://it.wikipedia.org/wiki?curid=1010074", "title": "Arrivano i miei", "text": "Arrivano i miei \u00e8 un film del 1982, diretto dal regista Nini Salerno.\nTrama.\nLa famiglia Micenchig \u00e8 piuttosto strana: nonni tossicodipendenti, padre stimato dentista e radioamatore, figlia quattordicenne ormai prossima alla laurea, due gemelli distruttivi, uno zio aspirante cantautore e una colf super-muscolosa con tanto di fidanzato muscoloso e ritardato. Come non bastasse, la mamma vince un \"quiz\" alla televisione e il primo premio \u00e8 un romantico fine settimana con Julio Navarro, il suo cantante preferito: questi giunge con l'impresario nella villa della famiglia ma, essendo uno dei cantanti melodici pi\u00f9 apprezzato dalle donne di mezza et\u00e0, con lui giungono alla villa una serie di \"fans\", tra cui una suora, che prendono d'assalto l'abitazione."}
{"id": "1010075", "revid": "767487", "url": "https://it.wikipedia.org/wiki?curid=1010075", "title": "Alessandro Magno (Rembrandt)", "text": "Alessandro Magno o Atena \u00e8 un dipinto a olio su tela (118x91 cm) realizzato nel 1655 circa dal pittore Rembrandt Harmenszoon Van Rijn.\n\u00c8 conservato nel Museu Calouste Gulbenkian di Lisbona.\nAttribuzione.\nL'attribuzione \u00e8 tuttora incerta, per la mancanza di fonti che la accertino e soprattutto per la qualit\u00e0 stessa del dipinto, che fa supporre la mano di un allievo.\nIl soggetto pu\u00f2 essere identificato sia con il condottiero greco sia con la dea guerriera Atena per la presenza di attributi che possono riferirsi a entrambi.\nPer la similitudine con l'\"Alessandro Magno\" di Glasgow, datato 1655, si stima che l'esecuzione sia stata contemporanea."}
{"id": "1010076", "revid": "62748", "url": "https://it.wikipedia.org/wiki?curid=1010076", "title": "Allegra coppia", "text": "L'Allegra coppia (Il figliol prodigo dilapida la sua eredit\u00e0) \u00e8 un dipinto a olio su tela (161x131 cm) realizzato nel 1636 circa dal pittore Rembrandt Harmenszoon Van Rijn.\n\u00c8 conservato nella Gem\u00e4ldegalerie Alte Meister facente parte della Staatliche Kunstsammlungen Dresden.\nL'opera \u00e8 firmata \"REMBRANDT F.\"\nSi suppone che i personaggi rappresentati siano lo stesso Rembrandt assieme alla moglie Saskia, per un riferimento a un quadro simile citato in un testamento del 1677. Tuttavia, soprattutto in ambito Protestante, il tema del \"figliol prodigo\" era molto citato, per la morale di redenzione cui sottintende: qui si pu\u00f2 riconoscere il momento della vicenda in cui il giovane dilapida il patrimonio paterno. A questa iconografia, si legano alcuni disegni dell'autore, con i quali si nota una certa corrispondenza al quadro: le radiografie eseguite sembrano confermare questa conformit\u00e0.\nLa tela venne tagliata lungo il lato sinistro, forse anche dall'artista stesso, come era gi\u00e0 successo negli anni '30, per eliminare alcuni personaggi secondari e accentrare l'attenzione solo sulla coppia."}
{"id": "1010080", "revid": "88812", "url": "https://it.wikipedia.org/wiki?curid=1010080", "title": "Wanax", "text": ""}
{"id": "1010084", "revid": "51236", "url": "https://it.wikipedia.org/wiki?curid=1010084", "title": "Basket e baci", "text": ""}
{"id": "1010087", "revid": "1516566", "url": "https://it.wikipedia.org/wiki?curid=1010087", "title": "Rechiaro", "text": "Origine.\nFiglio del secondo re dei Suebi di Gallaecia, Rechila e della moglie di cui non si conoscono n\u00e9 il nome n\u00e9 gli ascendenti.\nBiografia.\nAlla morte del padre, Rechila, nel 448, Rechiaro gli succedette sul trono.\nStabil\u00ec un buon rapporto coi Goti, anche tramite il matrimonio con una figlia del re dei Visigoti, Teodorico I e, su pressione di quest'ultimo, nel 449, ader\u00ec alla religione ariana con conseguente rinuncia al paganesimo. Da Teodorico ottenne anche l'aiuto militare per proseguire la conquista della Penisola Iberica, che era stata dei Vandali.\nFu il primo re cristiano a battere moneta propria.\nDevast\u00f2 la Vasconia con sporadiche incursioni e con una politica contro l'Impero romano riusc\u00ec, col benestare del nuovo re dei Visigoti Torismondo e alleandosi coi Vasconi, ad occupare tra il 451 ed il 452 parte della valle dell'Ebro e parte della provincia Tarraconense.\nNel 452 fece un trattato con i \"comites\" Fortunato e Manrico, in cui si impegnava a ritirarsi dalla Tarraconense e dagli altri territori invasi.\nNel 456, sempre alleato dei Vasconi, alleatosi coi Vandali di Genserico, che attaccavano le coste calabre e siciliane, ruppe il trattato ed invase i territori della provincia Tarraconense, da cui si era ritirato pochi anni prima; ma il nuovo re dei Goti, Teodorico II, non lo appoggi\u00f2, anzi lo contrast\u00f2 non vedendo di buon occhio l'espansione del regno suebo di Galizia; e nella battaglia del fiume Urbicus lo sconfisse e lo fece prigioniero e, nonostante fossero cognati, lo fece giustiziare.\nAlla sua morte i Visigoti invasero il regno svevo, commettendo una tale quantit\u00e0 di eccessi che tutta la popolazione, sia sveva che i nativi (detti Galaicos), si ribell\u00f2. Contemporaneamente inizi\u00f2 una guerra civile tra i vari pretendenti alla corona di Rechiaro.\nMatrimonio e figli.\nRechiaro spos\u00f2 una figlia del re dei Visigoti, Teodorico I di cui non si conosce n\u00e9 il nome n\u00e9 gli ascendenti, che non gli diede figli. Di Rechiaro non risulta nessuna discendenza."}
{"id": "1010092", "revid": "2178917", "url": "https://it.wikipedia.org/wiki?curid=1010092", "title": "Geografia dei Paesi Bassi", "text": "La geografia dei Paesi Bassi li rende uno degli stati pi\u00f9 particolari della Terra. Questo \u00e8 dovuto al fatto che gran parte del suo territorio in prossimit\u00e0 delle coste \u00e8 stato ricavato dal mare e si trova sotto il livello del mare, protetto da dighe. Dalla dissoluzione delle Antille Olandesi, avvenuta il 10 ottobre 2010, sono parte integrante dei Paesi Bassi anche le Isole BES nei Caraibi: Bonaire, Sint Eustatius e Saba.\nCoordinate geografiche:latitudine: 51\u00b0 - 53\u00b0 N, longitudine:4\u00b0 - 7\u00b0 E\nArea.\n\"Totale:\" 41.526\u00a0km\u00b2 \n\"Terre:\" 33.883\u00a0km\u00b2 \n\"Acque interne:\" 7.643\u00a0km\u00b2\nConfini di terra.\nA nord e a ovest \u00e8 bagnato dal Mare del Nord, a est confina con la Germania, a sud col Belgio. Totale: 1.027\u00a0km.\nPaesi confinanti.\nA est confina con la Germania e a sud con il Belgio\nFiumi.\nI fiumi principali sono il Reno e la Mosa che nascono il primo in Svizzera ed il secondo in Francia e sfociano attraverso un delta comune nel Mare del Nord. In passato, il delta era in comune anche con il fiume Schelda che, attraverso il prosciugamento di polder e la canalizzazione delle acque, \u00e8 andato a formare un estuario a s\u00e9 stante.\nLaghi.\nNei Paesi Bassi ci sono molti laghi, molti dei quali artificiali, fra questi ultimi molti sono di un tipo speciale, detto laghi di confine. Tra i maggiori si ricordano i seguenti:\nBraakman, Grevelingenmeer, Hofvijver, IJ (Paesi Bassi), IJsselmeer, Kagerplassen, Krammer, Lauwersmeer, Markermeer, Oostvaardersplassen, Lago di Paterswolde, Laghi di Reeuwijk, Tsj\u00fbkemar, Veerse Meer, Laghi di Vinkeveen, Volkerak, Zoommeer, Drontermeer, Eemmeer, Lago Flevo, Gooimeer, IJmeer, Markermeer, Nijkerkernauw, Nuldernauw, Ramsdiep, Veluwemeer, Vollenhovermeer, Vossemeer, Wolderwijd, Zwarte Meer\nClima.\nIl clima \u00e8 atlantico, con abbondanti piogge frequenti tutto l'anno e frequenti gelate fra dicembre, gennaio e febbraio.\nRilievi.\nNel sud est del paese vi sono alcune colline, ma il resto della nazione \u00e8 pianeggiante, in molte aree costituita da polder strappati al mare. Numerose sono le isole, che possono essere suddivise in quattro diversi gruppi, diversi tra loro per collocazione geografica e natura delle isole stesse: le Isole Frisone Occidentali, le isole dello ex Zuiderzee, le isole del delta del Reno, della Mosa e della Schelda e le isole caraibiche dei Paesi Bassi con Saba e Sint Eustatius facenti parte dell'arcipelago delle Isole Sopravento Settentrionali e Bonaire facente parte dell'arcipelago delle Isole Sottovento.\nPunti estremi.\nIl punto pi\u00f9 a nord del paese \u00e8 situato nell'isola di Rottumerplaat, mentre il punto pi\u00f9 ad est \u00e8 situato nel comune di Oldambt. Sia il punto pi\u00f9 a sud che il punto pi\u00f9 ad ovest dei Paesi Bassi sono localizzati nell'isola di Bonaire, mentre, se si tiene conto dei soli Paesi Bassi continentali e si escludono le Isole BES il punto pi\u00f9 a sud \u00e8 situato nella municipalit\u00e0 di Gulpen-Wittem mentre quello pi\u00f9 ad ovest in quella di Sluis.\nL'isola di Saba con i 816 m s.l.m. del Monte Scenery detiene il primato di punto pi\u00f9 alto dei Paesi Bassi, mentre il Vaalserberg, con i suoi 321 m s.l.m., \u00e8 sia il punto pi\u00f9 alto dei Paesi Bassi continentali che un \"confine triplo\", dove si incontrano Germania,Belgio e Paesi Bassi. Infine il punto pi\u00f9 basso del territorio \u00e8 Zuidplaspolder (Nieuwerkerk aan den IJssel) ad una quota di 7 m sotto il livello del mare.\nRisorse naturali.\nGas naturale del Mar del Nord, petrolio, energia tratta da fonti rinnovabili.\nUtilizzo delle terre.\nTerre arabili: 25%Raccolti permanenti: 3%Pascoli permanenti: 25%Foreste: 8%Altro: 39%\nTerre irrigate.\n6.000\u00a0km\u00b2"}
{"id": "1010095", "revid": "1543377", "url": "https://it.wikipedia.org/wiki?curid=1010095", "title": "Thud!", "text": "Thud! \u00e8 un libro di Terry Pratchett, ambientato nel \"Mondo Disco\". \u00c8 un libro della serie delle Guardie. \nTrama.\nUn nano viene ucciso nel sottosuolo di Ankh-Morpork. Le indagini della Guardia sono complicate dall'esistenza di una particolare comunit\u00e0 di nani, votati a vivere nell'Oscurit\u00e0 sotterranea, comunit\u00e0 dotata di una forte autorit\u00e0 politica e religiosa all'interno della pi\u00f9 vasta comunit\u00e0 dei nani. Come se non bastasse, si avvicina l'anniversario della battaglia di Koom Valley, dove si scontrarono nani contro troll. \nIl Comandante Vimes riesce a \"farsi ammettere\" dai membri della setta sul posto del delitto, accompagnato dal capitano Carota (umano ma cresciuto tra i nani), il sergente Angua (una lupa mannara) e la nuova recluta Salacia \"Sally\" von Humpeding (una vampira). \nLord Vetinari vuole una risposta. Il nuovo re dei nani \u00e8 un alleato di Ankh-Morpork e vuole la pace, ma altri nani sono scontenti di questo stato di cose e attendono solo un pretesto per cercare di rimpiazzarlo con un re pi\u00f9 bellicoso. E la citt\u00e0 \u00e8 piena di nani e di troll. Anche se la Guardia si \u00e8 mostrata pienamente in grado di sedare gli scontri, una guerra coinvolger\u00e0 profondamente la citt\u00e0. \nMa non ci sono solo problemi di tipo politico. Altri nani, segretamente, sono morti, e uno di essi ha invocato una maledizione sulle persone presenti, evocando l'entit\u00e0 vendicatrice chiamata il \"Richiamo dell'Oscurit\u00e0\" (\"the Summoning Dark\" / l'Oscurit\u00e0 Invocata).\nInfine, un quadro che riporta \"la Battaglia di Koom Valley\" (di Methodia Rascal, un artista morto pazzo) \u00e8 sparito misteriosamente da un museo della citt\u00e0. \"Misteriosamente\" \u00e8 la parola corretta, dato che questa lunghissima tela faceva il giro completo di una stanza del museo. \nIspettori. Nani. Troll. Mazze. Un gioco misterioso, \"Thud\" in cui il giocatore deve cambiare, a turno, lato e giocare ora il ruolo del nano ora quello del troll. \nIl misterioso Mr. Shine (\"Splendore\"). \nConflitti di autorit\u00e0 tra i capi spirituali dei nani. Nani terrorizzati come Helmclever. Nani ostili a Vimes, come Ardent. Nani ben disposti verso Vimes, come Bashfulsson. \nIl mistero del \"Codice Koom Valley\".\nCome se non bastasse, l'attuale fidanzata di Nobby Nobbs \u00e8 la strabiliante e svampita danzatrice esotica Tawnee. \nLa casa del comandante Vimes subisce un attacco suicida da parte di nani della setta e si trover\u00e0 nella necessit\u00e0 di doversi recare a Koom Valley, entro la giornata, portandosi dietro, oltre alle guardie, l'intera famiglia: Lady Sybil, il neonato Sam, il maggiordomo Willikins, dall'inaspettato quanto utile talento marziale. Vimes scopre con sorpresa che sua moglie \u00e8 abituata \"da generazioni\" a situazioni molto pi\u00f9 difficili. \nE intanto, l'Oscurit\u00e0 vendicatrice percorre vicoli e calli in una citt\u00e0 misteriosa per prendere il controllo di una persona...\nEdizione italiana.\nFino all'ottobre 2019 il libro non \u00e8 ancora stato tradotto in italiano."}
{"id": "1010102", "revid": "125858573", "url": "https://it.wikipedia.org/wiki?curid=1010102", "title": "Record italiani del nuoto", "text": "I record italiani del nuoto sono i tempi pi\u00f9 veloci mai nuotati in una competizione, da un nuotatore che rappresenta l\u2019Italia.Ogni record, maschile e femminile, in vasca lunga e in vasca corta, viene ratificato dalla FIN.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "1010103", "revid": "767487", "url": "https://it.wikipedia.org/wiki?curid=1010103", "title": "Squadra antitruffa", "text": "Squadra antitruffa \u00e8 un film del 1977 diretto da Bruno Corbucci ed \u00e8 il terzo capitolo della saga di film interpretati da Tomas Milian nei panni dell'ispettore Nico Giraldi.\nTrama.\nFranco Bertarelli, detto Venticello, va all'aeroporto con l'intenzione di truffare i viaggiatori, utilizzando una finta schedina vincente del Totocalcio. In un altro luogo di Roma, il maresciallo Nico Giraldi \u00e8 impegnato a smascherare Tarcisio Pollaroli detto \"Er Fibbia\", che truffa gli ingenui, sostenendo che grazie a delle presunte pastiglie giapponesi pu\u00f2 trasformare un pieno d'acqua in carburante. Tornato al commissariato trova Baruffaldi, un viaggiatore lombardo truffato con una schedina del Totocalcio, e dopo aver capito chi \u00e8 l'autore della truffa, fa irruzione in un bar e recupera i soldi truffati.\nIn serata, il commissario Tozzi avverte Giraldi che da Londra \u00e8 arrivato un detective dei Lloyd's, Robert Clayton, che sta cercando di venire a capo di una truffa internazionale: un giro di soldi basato su dei falsi decessi di persone mai assicurate, con la fantomatica assicurazione Enutria.\nGiraldi indagando riesce a scoprire il nome dell'amministratore dell'assicurazione: Pasquale Pinarelli. Corre a casa sua ma lo trova a letto morto, insieme alla sua giovane amante Anita Bevilacqua. Il maresciallo viene insospettito da un messaggio che trova nella segreteria telefonica, dove un certo \"Angelo\" dice a Pinarelli di cercare un certo Mylord al \"night-club\" \"La Prugna\", frequentato da omosessuali.\nIl maresciallo cerca di intercettare Mylord, ma questi gli sfugge; verr\u00e0 successivamente catturato da Clayton con un trucco. Una volta portato in commissariato, Mylord mette la polizia sulle tracce del dipendente delle Terme di Tivoli Angelo Tornabuoni (lo stesso della segreteria telefonica a casa di Pinarelli). Giraldi la mattina successiva va alle Terme per parlare con Angelo, ma un misterioso sicario uccide quest'ultimo assieme a Mylord, anch'egli recatosi alle terme.\nAlle Terme, Giraldi incontra la sorella di Tornabuoni, che lo mette sulle tracce di Sergio Michettoni, arbitro di tennis, che verr\u00e0 ucciso proprio sul campo. L'assassino \u00e8 un sicario calabrese, un certo Armando Trani.\nA questo punto entra in scena anche un quarto membro dell'assicurazione, lo \"stuntman\" Aldo Proietti, che inscena davanti a Giraldi il proprio omicidio per fuggire a San Francisco e salvarsi, grazie all'aiuto di Venticello. Giraldi scopre il trucco della finta morte vedendo un film \"western\" dove Proietti viene ucciso nella stessa maniera del giorno precedente. Convinto Venticello a rivelare dove si nasconde Proietti, Giraldi e Clayton vanno a San Francisco, dove per entrare in contatto con la malavita locale, si dedicano a numerose truffe ai danni dei negozianti del quartiere, protetti dal \"boss\" italoamericano Don Salvatore Passamonti. Entrati nelle sue grazie, i due investigatori, con uno stratagemma, riescono a farsi consegnare Proietti.\nRitornati a Roma, Proietti viene ucciso non appena sbarcato dall'aeroporto, ma durante il volo aveva gi\u00e0 confessato, permettendo cos\u00ec a Nico di capire che il mandante degli omicidi \u00e8 in realt\u00e0 l'avvocato Ferrante, proprietario della TV locale Antenna 7 e uno dei soci fondatori di Enutria Assicurazioni che, per non dare sospetti, s'\u00e8 candidato per diventare il nuovo sindaco di Roma.\nGiraldi incontra Ferrante e gli racconta una \"storiella\" (ossia ci\u00f2 che ha confessato Proietti in aereo), e gli mostra una cassetta che contiene la registrazione della \"storiella\", narrata dallo stesso Proietti.\nFerrante compra la cassetta per 50 milioni di lire (una parte dei soldi truffati da Enutria), in modo da non far trapelare quanto accaduto, ma quando l'avvocato l'ascolta, scopre che contiene invece una registrazione dell'inno nazionale e la polizia, con un'imboscata, \u00e8 gi\u00e0 pronta ad arrestarlo.\nClayton si congratula con Nico e gli regala un cappello da Sherlock Holmes, poi riporta i soldi a Londra.\nRiprese.\nNel film si vede anche un inseguimento che passa per la famosa Lombard Street, una strada con degli stretti tornanti a San Francisco, visibile anche in diversi telefilm polizieschi americani."}
{"id": "1010105", "revid": "205197", "url": "https://it.wikipedia.org/wiki?curid=1010105", "title": "Prefettura di Serres", "text": ""}
{"id": "1010110", "revid": "767487", "url": "https://it.wikipedia.org/wiki?curid=1010110", "title": "Squadra antigangsters", "text": "Squadra antigangsters \u00e8 un film italiano del 1979 diretto da Bruno Corbucci, ed \u00e8 il quinto capitolo della serie di Nico Giraldi nonch\u00e9 l'unico a essere stato girato interamente negli Stati Uniti.\nTrama.\nIl maresciallo Nico Giraldi parte alla volta di New York per andare a trovare l'amico Salvatore Esposito che a non se la passa tanto bene. Infatti, non solo ha aperto un ristorante nel quartiere di Little Italy senza la necessaria licenza, ma si \u00e8 anche indebitato con una banda di spietati usurai. Salvatore chiede aiuto a Nico a trovare i soldi per pagare i debiti, quindi va a chiederli a Maria Sole Giarra, figlia di Don Girolamo nel frattempo morto. Maria Sole \u00e8 promessa sposa a Don Vito Sartieri, un boss mafioso che vuole truffare i capitali delle famiglie mafiose di New York, che vengono consegnati a un altro boss, Don Gitto Cardone, per essere riciclati. Nico viene condotto da Maria Sole nel suo appartamento perch\u00e9 lei vuole sedurlo, e Nico, appena saputo che Maria Sole non pu\u00f2 aiutarlo perch\u00e9 i beni di famiglia sono bloccati fino al suo matrimonio, deve nascondersi per l'arrivo di Don Vito, che confida all'avvocato di famiglia il suo piano di uccidere Don Gitto.\nNico, dopo essere sfuggito a Maria Sole, convince Salvatore a fingersi i due sicari e intascare la ricompensa di centomila dollari. Arrivati al negozio cinese e intascano met\u00e0 della somma e un biglietto, dove c'\u00e8 scritto che devono incontrare un intermediario a Miami che dar\u00e0 il resto del denaro. Intanto Don Vito viene a sapere che i veri sicari erano stati preceduti, e telefona a Miami per ordinare al suo uomo di uccidere chiunque verr\u00e0 a reclamare il resto della somma. Nico viene scoperto e riesce a scappare, ma adesso lui e Salvatore sono ricercati dagli uomini di Don Vito. Nico rif\u00e0 visita all'uomo di quello che Salvatore non sa \u00e8 che l'amico maresciallo \u00e8 un agente dell'Interpol mandato dall'Italia e cos\u00ec l'inseguimento lungo le paludi delle Everglades si conclude con la collaborazione di Fiona e con la cattura dei due boss mafiosi. Come premio i protagonisti vengono assolti da ogni incriminazione e presi in forza alla polizia di New York.\nDistribuzione.\nDistribuito nei cinema italiani il 1\u00ba marzo 1979, il film ha incassato complessivamente 569.000.000 di lire dell'epoca.\nColonna sonora.\nLa colonna sonora del film fu realizzata dai Goblin, il gruppo di Claudio Simonetti."}
{"id": "1010112", "revid": "1305772", "url": "https://it.wikipedia.org/wiki?curid=1010112", "title": "Cadash", "text": " \u00e8 un videogioco arcade di genere action RPG prodotto nel 1990 da Taito. Fu convertito anche per le console PC Engine e Sega Mega Drive. Oltre a essere uno dei pochi videogiochi di ruolo mai prodotti per il mercato dei coin-op, il gioco consente anche di far partecipare fino a quattro giocatori in contemporanea collegando fra loro due cabinati o utilizzando cabinati con 4 postazioni di gioco. Escludendo questa opzione \u00e8 comunque possibile giocare fino a due contemporaneamente.\nTrama.\nLa trama di \"Cadash\" \u00e8 molto semplice: il malvagio mago Baarogue rapisce Sarasa, l'unica figlia del re di Deerzar, e fa precipitare il regno nel caos. Quattro avventurieri (un guerriero, un mago, una sacerdotessa e un ninja) promettono al sovrano di salvare la principessa e riportare la pace a Deerzar.\nModalit\u00e0 di gioco.\n\"Cadash\" \u00e8 in sostanza un picchiaduro a scorrimento bidimensionale, con visuale di lato e alcuni dislivelli a piattaforme, con semplici elementi da gioco di ruolo: sconfiggere i nemici elargisce punti esperienza che se accumulati a sufficienza permettono al giocatore di salire di livello, migliorando cos\u00ec le sue caratteristiche di forza, agilit\u00e0 e resistenza (e nel caso del mago e della sacerdotessa, permettendo loro di imparare nuovi incantesimi). L'eliminazione dei nemici fornisce anche una certa quantit\u00e0 di denaro, da spendere nei negozi oppure negli alberghi, in cui dormire per ripristinare energia e punti magia.\nDato che il gioco originariamente era in formato coin-op, l'interfaccia delle sezioni GDR \u00e8 molto semplice per permettere al giocatore di fare tutto con soli due pulsanti (salto/attacco): un pulsante \u00e8 utilizzato per parlare con le varie persone che si incontrano nelle citt\u00e0 visitate e per scegliere gli oggetti da acquistare nei negozi, l'altro per interrompere il discorso. Il menu che indica lo status del personaggio appare su schermo solo se si sta immobili per qualche secondo, mentre il menu completo (con statistiche pi\u00f9 precise e l'indicazione degli oggetti posseduti in quel momento) appare solo quando si entra in una porta o si attraversa uno dei portali che collegano le varie aree del gioco.\nViene dato un tempo limite entro cui completare le varie missioni. Il tempo si pu\u00f2 aumentare in tre modi: entrando in un portale di collegamento (il timer si resetta e riparte dal tempo limite previsto per la nuova area), acquistando un particolare oggetto (clessidra) nei negozi oppure utilizzando un incantesimo che la sacerdotessa impara a un livello avanzato. Lo scadere del timer non causa la morte istantanea, ma l'apparizione di un nemico indistruttibile e ostinato che causa invariabilmente la sconfitta del giocatore.\nOltre a giapponese e inglese esistono versioni del gioco tradotte in italiano, francese e tedesco, anche se con qualche errore e la traduzione \u00e8 limitata alle finestre descrittive.\nPersonaggi.\nDescrizione dei quattro personaggi selezionabili.\nNella versione per Mega Drive gli unici personaggi presenti sono il guerriero e il mago."}
{"id": "1010114", "revid": "767487", "url": "https://it.wikipedia.org/wiki?curid=1010114", "title": "John Sinclair", "text": "\u00c8 noto per essere stato membro degli Uriah Heep e della band di Ozzy Osbourne.\nHa lavorato inoltre con artisti come Cozy Powell, The Cult. Viene anche accreditato come parte della composizione della colonna sonora appartenente al falso documentario musicale \"This Is Spinal Tap\".\nSinclair \u00e8 oggi un ipnoterapista qualificato."}
{"id": "1010115", "revid": "51236", "url": "https://it.wikipedia.org/wiki?curid=1010115", "title": "Pilota la tua vita", "text": ""}
{"id": "1010116", "revid": "1318658", "url": "https://it.wikipedia.org/wiki?curid=1010116", "title": "Chetali", "text": "I chetali sono composti organici ottenuti per reazione di un chetone con un alcool. Assumono particolare importanza nella chimica dei carboidrati e come gruppi protettivi in sintesi organica. Ad esempio, nella sintesi dell'acido L-ascorbico a partire da L-sorbosio si utilizza acetone per produrre un chetale ciclico che permetta una successiva ossidazione dell'atomo di carbonio specifico (quello 1). I chetali, secondo la moderna definizione IUPAC, rappresentano una sottocategoria degli acetali.\nMeccanismo di formazione.\nLa reazione avviene in ambiente acido, con il gruppo chetonico -(CO)- che reagisce col gruppo alcolico -OH:\n R' R'\n R-C=O + H+ formula_1 R-C=O+H\n R' R'\n R-C=O+H formula_2 R-C+-OH\n R' R'H\n R-C+-OH + R\"-OH formula_3 R-C-O+R\"\n OH\n R'H R'\n R-C-O+R\" formula_1 R-C-OR\" + H+\n OH OH\n R' R'\n R-C-OR\" + H+ formula_1 R-C-OR\"\n OH O+H\n H\n R' R'\n R-C-OR\" formula_1 R-C+-OR\" + H2O\n O+H\n H\n R' R' \n R-C+-OR\" + R\"-OH formula_1 R-C-OR\" (chetale protonato)\n O+R\"\n H\n R' R' \n R-C-OR\" formula_3 R-C-OR\" + H+\n O+R\" OR\"\n H"}
{"id": "1010117", "revid": "767487", "url": "https://it.wikipedia.org/wiki?curid=1010117", "title": "Assassinio sul Tevere", "text": "Assassinio sul Tevere \u00e8 un film del 1979, diretto dal regista Bruno Corbucci ed \u00e8 il sesto capitolo della saga di Nico Giraldi interpretato da Tomas Milian.\nTrama.\nIn un barcone ormeggiato sulle sponde del Tevere si tiene una riunione tra i membri dell' \"Associazione Famiglia Tiberina\", un'associazione economica-imprenditoriale composta da un gruppo di affaristi senza scrupoli: Otello Santi detto er Pinna che \u00e8 il gestore del barcone, l'antiquario Bonardi che gestisce un grosso giro di vendite di opere d'arte, il deputato alla Camera dei deputati Laurenzi, il preparatore pugilistico Sabatucci, l'impresario di spettacolo Nardelli, l'ingegnere dell'ENEL Moretti ed infine Ruffini, un proprietario terriero.\nQuesti uomini stanno discutendo sul da farsi per \"la rinascita\" del Tevere, attraverso una gestione economica del fiume tiberino spregiudicata, e durante una discussione molto animata, va via la luce a causa di un black out momentaneo, e dopo pochi minuti di buio ritorna la luce, ma viene trovato ucciso Ruffini, con un coltello piantato nella schiena.\nIl giorno dopo il maresciallo Nico Giraldi scopre Venticello travestito da cardinale tedesco che sta truffando un orefice; arrestato dal maresciallo Giraldi, viene fatto salire sul suo veicolo, una Citro\u00ebn DS nera; e per farsi dire il nome dell'autore del black-out, il maresciallo gli sfascia la macchina nuova, Venticello rattristato gli dice che potrebbe essere stato Sergio Proietti, soprannominato er Batteria, ma questi non \u00e8 perch\u00e9 si trova in prigione.\nSuccessivamente Nico si reca al barcone, ove viene arrestato er Pinna e trova Angela, figlia del Pinna.\nNico si reca all'obitorio per vedere il defunto e qui conoscer\u00e0 la moglie di Ruffini. Successivamente Nico interroga i partecipanti alla riunione che gli danno versioni differenti uno dall'altro, intanto vengono uccisi Bonardi, trovato impiccato, mentre Sabatucci salta in aria con il suo aereo. Nico guardando per la seconda volta il filmino girato da Angela, scopre una tresca amorosa tra la moglie di Ruffini ed Amedeo, una guardia del corpo del marito. Il maresciallo Giraldi recatosi a villa Ruffini fa confessare i due amanti. Er Pinna viene scarcerato ed alla fine Nico si sposa con Angela.\nProduzione.\nSolo in questo film Angela, la moglie del maresciallo Giraldi, \u00e8 interpretata da Roberta Manfredi (figlia dell'attore Nino Manfredi) mentre nei film successivi il personaggio viene assegnato all'attrice Olimpia Di Nardo.\nNel film \u00e8 presente l'attore e doppiatore Renato Mori che viene doppiato da Antonio Guidi."}
{"id": "1010119", "revid": "57342", "url": "https://it.wikipedia.org/wiki?curid=1010119", "title": "Ariadne Oliver", "text": "Ariadne Oliver \u00e8 un personaggio letterario creato dalla scrittrice di romanzi gialli Agatha Christie. Questo personaggio \u00e8 comparso per la prima volta in un racconto incluso poi nella raccolta Parker Pyne indaga del 1934. La prima volta in cui avr\u00e0 invece un ruolo pi\u00f9 ampio e complesso sar\u00e0 nel romanzo Carte in tavola del 1936, in cui collaborer\u00e0 insieme a Poirot, al sovrintendente Battle e al Colonnello Race alla soluzione dell'omicidio. Per lungo tempo non comparir\u00e0 pi\u00f9 come personaggio nella produzione letteraria della Christie, fino al 1952, anno in cui verr\u00e0 pubblicato Fermate il boia, che segner\u00e0 l'avvio di una presenza pi\u00f9 costante della Oliver all'interno dei romanzi che avranno per protagonista Poirot. L'elenco completo delle opere in cui compare il personaggio della Oliver \u00e8 il seguente:\nViene inoltre pi\u00f9 volte citata anche in \"Sfida a Poirot\" del 1963.\nSi tratta di una scrittrice di romanzi gialli, tutti di grande successo. \u00c8 una signora inglese di et\u00e0 piuttosto avanzata, ma in piena forma e molto attiva. Dalle poche descrizioni che ne d\u00e0 la Christie, si sa che \u00e8 una donna corpulenta, con folti capelli grigi che si pettina in maniere molto complicate. La Oliver \u00e8 molto intelligente ma difetta un po' di logica e di senso pratico, e soprattutto ha moltissima fantasia, il che le permette di creare trame complicatissime per i suoi romanzi: quando si trova ad affrontare casi reali di omicidio, riesce immediatamente a immaginare moltissime possibili soluzioni del mistero, bench\u00e9 tutte alquanto improbabili. D'altronde, \u00e8 fermamente convinta che l'intuito, che considera una dote prettamente femminile e di cui si reputa dotata al massimo grado, sia superiore alla logica.\nIl personaggio della Oliver si pu\u00f2 tranquillamente considerare un alter ego della Christie, infatti ha molto in comune con lei:\nVa notato inoltre un parallelismo tra il nome di \"Ariadne\", che richiama la figura mitologica di Arianna, con la Christie, in quanto entrambe sono state abbandonate dall'amato."}
{"id": "1010120", "revid": "767487", "url": "https://it.wikipedia.org/wiki?curid=1010120", "title": "Delitto a Porta Romana", "text": "Delitto a Porta Romana \u00e8 un film del 1980 diretto da Bruno Corbucci ed \u00e8 il settimo capitolo in cui il personaggio di Nico Giraldi \u00e8 interpretato da Tomas Milian.\nTrama.\nUn ladruncolo soprannominato Venticello sta svaligiando una casa di Milano a Porta Romana, nella quale \u00e8 entrato con le chiavi sottratte con destrezza al proprietario durante la partita di calcio Inter - Roma. Mentre la razzia ha luogo, giungono inaspettatamente la moglie del proprietario e il suo amante; Venticello si nasconde sotto un letto, sul quale, oltre che un amplesso, viene consumato per\u00f2 l'omicidio della donna a opera dello sconosciuto.\nVenticello riesce a cogliere di sfuggita una cicatrice su un tallone dell'assassino e fugge precipitosamente appena questi si dilegua, ma nella fuga che segue viene arrestato e accusato di omicidio. Il maresciallo Nico Giraldi, suo amico di lungo corso, e in attesa della nascita del primogenito, viene chiamato a Milano per indagare sul caso. Giraldi lascia provvisoriamente a Roma la moglie, che poi lo raggiunger\u00e0 a Milano a bordo di un camper, in attesa di partorire e la nonna sorda. Dopo una serie di vicissitudini, tra le quali un inseguimento in pattini per le vie di Milano, Nico riesce a trovare l'assassino (che \u00e9 un primario che aveva una relazione con la vittima) e tornare a Roma in tempo per farvi nascere il figlio.\nProduzione.\nLe riprese del film vennero realizzate a Milano, Varese (scena del Palaghiaccio), Roma, Castel Gandolfo (scena del camper parcheggiato in prossimit\u00e0 del Lago di Albano), oltre a vari punti dell'Autostrada del Sole e della superstrada E45 per le scene del rocambolesco viaggio di ritorno a Roma.\nDistribuzione.\nLa pellicola venne distribuita nelle sale cinematografiche italiane dalla Titanus il 30 ottobre 1980."}
{"id": "1010123", "revid": "81195", "url": "https://it.wikipedia.org/wiki?curid=1010123", "title": "Acetale", "text": ""}
{"id": "1010124", "revid": "125676903", "url": "https://it.wikipedia.org/wiki?curid=1010124", "title": "Delitto al ristorante cinese", "text": "Delitto al ristorante cinese \u00e8 un film commedia del 1981 e diretto da Bruno Corbucci ed \u00e8 l'ottavo film della saga dell'ispettore di Polizia Nico Giraldi dove Tomas Milian interpreta una duplice parte, per il personaggio di \"Ciu Ci Ciao\", autocitazione del personaggio di \"Sakura\" nel western \"Il bianco, il giallo, il nero\" di Sergio Corbucci.\nTrama.\nAlla chiusura del centralissimo ristorante cinese \"Taitung\" a Roma, viene rinvenuto il corpo senza vita di un cliente, un certo Giovanni Papetti, che dall'autopsia risulta essere stato avvelenato da arsenico immesso nelle pietanze. Cos\u00ec '\"Bombolo\" e Ciu Ci Ciao, rispettivamente cuoco e vice proprietario del ristorante, si disfano del cadavere per evitare complicazioni.\nIl caso viene affidato all'ispettore Nico Giraldi, al quale pesano un'ingessatura ad una gamba, il voto religioso di astenersi dal turpiloquio e una casa che sta costruendo abusivamente. Indagando a tutto campo e basandosi su alcuni indizi minori viene aiutato da Bombolo e Ciu Ci Ciao a scoprire una fitta rete di spionaggio in cui \u00e8 coinvolto lo scaltro titolare del ristorante Chan Zeng Piao.\nDistribuzione.\nIl film \u00e8 stato distribuito nei cinema italiani il 19 novembre 1981."}
{"id": "1010125", "revid": "767487", "url": "https://it.wikipedia.org/wiki?curid=1010125", "title": "Delitto in Formula Uno", "text": "Delitto in Formula Uno \u00e8 un film italiano del 1984 diretto da Bruno Corbucci.\nSi tratta del decimo film della saga di Nico Giraldi, interpretato da Tomas Milian.\nNel film sono presenti i seguenti brani: \"Vita spericolata\", \"L'italiano\", \"C\u00e0pita\" cantata da D.J. Look e \"You and I\" cantata da Tommie Babie.\nTrama.\nDurante una corsa all'autodromo di Monza, un pilota perde il controllo della sua auto e va a sbandare, morendo sul colpo. Sembrerebbe un tragico incidente, ma il commissario Trentini affida il caso all'ispettore Nico Giraldi che, dopo aver interrogato tutti i sospettati, si infiltra nell'ambiente delle gare automobilistiche facendosi aiutare dal suo amico \"Venticello\" ed incomincia ad indagare.\nIntanto per\u00f2 suo cognato Fabrizio desta sempre pi\u00f9 preoccupazione in Angela che, preoccupata per lo stile di vita al di sopra delle possibilit\u00e0 del fratello, chiede a Nico di scoprire che cosa sta succedendo.\nLa sera stessa Fabrizio ruba una Mercedes ma trova un cadavere nascosto nel bagagliaio dopo averla portata ad un ricettatore e cos\u00ec corre a casa di Nico per chiedergli un consiglio e lui, con l'intento di difendere il cognato, inventa una storia plausibile da sottoporre al giudice titolare dell'indagine sul cadavere ritrovato nella macchina. Deciso a fare chiarezza sull'assassinio, il giudice La Bella inizia a indagare sul passato di Nico e dopo varie ricerche scopre la verit\u00e0 sul ritrovamento del corpo nella Mercedes.\nPer Nico iniziano i guai poich\u00e9 pur indagando nell'omicidio di un pilota, risulta involontariamente coinvolto nell'omicidio della Mercedes e questo gli costa l'espulsione dalla polizia ma ci\u00f2 non gli impedisce di continuare ad indagare da solo. Cos\u00ec tra preoccupazioni, probabili indiziati e piste false, Nico comprende di essere vicino alla soluzione ed accorgendosi che un assassino sta cercando di ucciderlo comprende di essere sulla pista giusta per trovare la soluzione dei due delitti e ritornare finalmente a riprendere il suo ruolo di ispettore di polizia.\nProduzione.\nLe scene acrobatiche sono della troupe francese di R\u00e9my Julienne."}
{"id": "1010126", "revid": "1001457", "url": "https://it.wikipedia.org/wiki?curid=1010126", "title": "Aiulfo", "text": "Origine.\nSecondo il vescovo, Idazio era un comandante dei Visigoti che dopo l'esecuzione di Rechiaro si auproclam\u00f2 re degli Suebi di Gallaecia.\nSecondo il cronista visigoto, Giordane, Ailfo era originario della trib\u00f9 dei Varni.\nBiografia.\nAlla morte di Rechiaro, nel 456, dopo il sacco di Braga, Aiulfo divenne re degli svevi, con l'appoggio del re dei visigoti Teodorico II. Una parte di Svevi per\u00f2 non accett\u00f2 Aiulfo come re, ma nomin\u00f2 un altro re, Framta. Aiulfo si trov\u00f2 a dover fronteggiare Framta, che gli contendeva la corona reale.\nAiulfo si stabil\u00ec a M\u00e9rida e regn\u00f2 sul sud del regno, mentre Framta regn\u00f2 sul nord.\nNel giugno del 457, a Castro do Porto, fu assassinato da Maldraso che lo sostitu\u00ec sul trono."}
{"id": "1010130", "revid": "767487", "url": "https://it.wikipedia.org/wiki?curid=1010130", "title": "Cane e gatto", "text": "Cane e gatto \u00e8 un film del 1983 diretto da Bruno Corbucci.\nTrama.\nPalm Beach. Tony Roma, un playboy, cantante e ballerino italo-americano, nonch\u00e9 ladro da strapazzo, adesca ricche donne per derubarle di gioielli e altri preziosi; cos\u00ec facendo si invischia in una storia che ha a che fare con un importante politico legato alla mafia; il tenente della polizia Alan Parker recupera pi\u00f9 volte Tony e lo assicura ai colleghi della giustizia, i quali per\u00f2 si rivelano anche loro collusi con la mafia. Nel frattempo Tony riesce a scappare pi\u00f9 volte, e arriva per caso ad assistere come testimone oculare ad un omicidio di mafia; finisce cos\u00ec con l'essere alleato della polizia anzich\u00e9 ricercato.\nProduzione.\nLe riprese del film sono avvenute in Florida, tra Miami e Miami Beach.\nDistribuzione.\nLa pellicola \u00e8 stata distribuita nelle sale cinematografiche italiane a partire dall'11 febbraio 1983.\nColonna sonora.\nLa colonna sonora fu affidata al duo musicale La Bionda con il brano \"Cats and Dogs\".\nAccoglienza.\nIncassi.\nIl film si \u00e8 classificato al 85\u00ba posto tra i primi 100 film di maggior incasso della stagione cinematografica italiana 1982-1983."}
{"id": "1010133", "revid": "599013", "url": "https://it.wikipedia.org/wiki?curid=1010133", "title": "S\u014dt\u012br\u012bs Kyrgiakos", "text": "Carriera.\nClub.\nPanathinaikos.\nHa mosso i primi passi nella piccola squadra del Thyella Megalochoriou. All'inizio della stagione 1996-97 entr\u00f2 a far parte delle giovanili del Panathinaikos.\nAgios Nikolaos.\nAll'inizio del 1999-2000 si trasfer\u00ec all'A.O. Agios Nikolaos, guadagnandosi il rispetto del presidente Lampros Maris. Rimase all'Agios Nikolaos per due stagioni e nel 2001 partecip\u00f2 al ritiro precampionato dell'OFI Creta.\nIl ritorno al Panathinaikos.\nUn infortunio del difensore centrale titolare del Panathinaikos, poco prima della partita con lo Slavia Praga per la Champions League gli diede l'opportunit\u00e0 di entrare nel giro della prima squadra del Panathinaikos. Kyrgiakos eccelle nel gioco aereo, grazie ad una corporatura imponente (1.93\u00a0m per 88\u00a0kg di peso). Gioca con giocatori importanti come il cipriota Michal\u012bs K\u014dnstantinou, il portoghese Paulo Sousa, il leggendario portiere greco Ant\u014dn\u012bs Nikopolid\u012bs e l'ex interesta Gi\u014drgos Karagkoun\u012bs. In una partita contro l' provoc\u00f2 l'attaccante avversario Giovanni tirandogli un pugno e il brasiliano reag\u00ec scalciandolo, facendosi cos\u00ec espellere, mentre Kyrgiakos non venne sanzionato poich\u00e9 l'arbitro non aveva visto la sua scorrettezza. Quell'anno il Panathinaikos vinse il titolo e la Coppa di Grecia proprio ai danni dei rivali dell'Olympiakos.\nRangers.\nSi un\u00ec in prestito ai Glasgow Rangers nella stagione 2004-05 con opzione d'acquisto per l'anno successivo. Con i Rangers vinse il secondo titolo consecutivo ai danni del Celtic e la Scottish League Cup, segnando una doppietta nel 5-1 nella finale contro il Motherwell.\nEintracht Francoforte.\nNell'estate 2006 passa all'Eintracht Francoforte, dove trova anche il connazionale Ioannis Amanatidis. Qui milita per due stagioni nelle Bundesliga dove totalizza 51 presenze segnando 8 reti importanti e molte squadre si interessando a lui, fra cui i greci dell'Olympiakos e la sua ex squadra .\nAEK Atene.\nNell'estate 2008 ha lasciato l'Eintracht per firmare con l', dove ritrova come presidente il suo ex compagno di nazionale Demis Nikolaidis e come centrocampista Aggelos Mpasinas anche lui ex-compagno al e di nazionale appena arrivato dal Maiorca. Con l'AEK Atene, Sotirios Kyrgiakos diventa il capitano e raggiunge la finale di Coppa di Grecia contro l'Olympiakos del suo ex compagno di nazionale Ant\u014dn\u012bs Nikopolid\u012bs. Nell'estate 2009 c'\u00e8 un forte interessamento del Liverpool, ma il giocatore aveva dichiarato di trasferirsi solo in caso di consenso dell'AEK. Il club greco non si oppose a questo trasferimento considerando i buoni rapporti con il giocatore.\nLiverpool.\nNell'agosto 2009 passa quindi al Liverpool per una cifra di circa 2 milioni di sterline, diventatndo il primo giocatore greco a militare nei \"reds\". Kyrgiakos debutta il 29 agosto dove il Liverpool vince per 3-2 contro il Bolton del connazionale Stelios Giannakopoulos e nella sua nuova squadra trova giocatori come Steven Gerrard, lo spagnolo Fernando Torres e l'italiano Alberto Aquilani. Il 16 gennaio 2010, contro lo Stoke City, segna il suo primo gol con la maglia degli inglesi. e con il Liverpool qualche mese dopo raggiunge la semifinale di UEFA Europa League, contro l'Atletico Madrid. Il 4 ottobre 2010 segna il suo secondo gol in Premier League.\nWolfsburg.\nNell'agosto 2011 invece, il Liverpool comunica sul suo sito di aver raggiunto l'accordo per la cessione del giocatore al Wolfsburg con un contratto di due anni.\nSunderland.\nIl 31 gennaio 2012, dopo appena sei mesi dal suo approdo al Wolfsburg, viene ceduto in prestito al Sunderland.\nWolfsburg.\nNell'estate 2012 ritorna dal prestito al Wolfsburg.\nNazionale.\nHa esordito con la nazionale greca nel febbraio 2002. Diventa una pedina fissa del centrocampo greco ma un infortunio, prima dell'Europeo 2004, non gli permette di gioire con i suoi compagni per il titolo conquistato in Portogallo. Contribuisce alla qualificazione della nazionale greca agli Europei 2008 dove ha segnato una doppietta ad Oslo contro la Norvegia, nel corso delle qualificazioni. Ha contribuito anche alla qualificazione della nazionale al Mondiale 2010, magnificamente disegnata da Otto Rehhagel. Nell'estate 2010 Kyrgiakos decide di ritirarsi dalla nazionale greca.\nStatistiche.\nPresenze e reti nei club.\n\"Statistiche aggiornate al 30 giugno 2011.\""}
{"id": "1010134", "revid": "2153076", "url": "https://it.wikipedia.org/wiki?curid=1010134", "title": "Greatest Hits (Neil Young)", "text": "Greatest Hits \u00e8 una raccolta del cantante canadese Neil Young, pubblicata nel 2004 dalla Reprise Records.\nIl disco.\n\"Greatest Hits\" (2004) \u00e8 la terza raccolta della discografia di Neil Young dopo \"Decade\" (1977) e \"Lucky Thirteen\" (1993). \"Decade\", album in vinile, originariamente triplo (ristampato in un doppio cd), \u00e8 un'antologia molto completa (con brani inediti) del periodo che va dalla met\u00e0 anni '60 al 1976; \"Lucky Thirteen\" \u00e8 invece esclusivamente una raccolta del periodo in cui Young incise per la Geffen (1982-1987). Rispetto a queste due raccolte, \"Greatest Hits\" vuole offrire al contrario una visuale su quasi l'intera carriera del canadese, peraltro in un unico disco. L'antologia raccoglie infatti materiale dell'autore dal 1969 fino al 1991, ma si focalizza, in particolar modo, sulla produzione anni '70; infatti undici (delle prime dodici tracce) sono presenti anche in \"Decade\".\nTutte le tracce sono state rimasterizzate usando il processo HDCD, processo utilizzato da Young per tutti i suoi lavori dal 1995 in poi. L'album \u00e8 stato pubblicato anche come DVD Audio, e in una versione a 2 dischi che include la versione audio ed un DVD bonus contenente i video di \"Rockin' in the Free World\" e \"Harvest Moon\".\nL'album entr\u00f2 nella classifica Billboard 200 il 4 dicembre 2004 alla posizione 27, e nella prima settimana le vendite si attestarono intorno alle 51.000 copie. Il disco rimase in classifica per 17 settimane. L'album \u00e8 stato certificato disco d'oro dalla RIAA il 23 gennaio 2006."}
{"id": "1010138", "revid": "278830", "url": "https://it.wikipedia.org/wiki?curid=1010138", "title": "La banda del trucido", "text": "La banda del trucido \u00e8 un film italiano del 1977 diretto da Stelvio Massi.\n\u00c8 il secondo film della serie sul personaggio di Er Monnezza interpretato da Tomas Milian.\nTrama.\nSubentrato al commissario Taddei, ucciso da un bandito, nella carica di capo della sezione antirapine, il commissario Ghini pesca e consegna alla giustizia l'assassino del collega. Intanto, un altro pericoloso delinquente, il siciliano Belli, che si propone di rapinare due rappresentanti di gioielli, si fa prestare dal romano Er Monnezza, un bandito all'antica, esperto di borseggi e contrario alla violenza, l'autista indispensabile al colpo, il giovane Ranocchia.\nFallita la prima volta, la rapina ideata dal Belli, riesce alla seconda, ma a prezzo di una strage. Compiuto il colpo, Belli uccide Ranocchia, attirandosi contro, stavolta, non solo Ghini, ma anche il Monnezza e la sua banda. Insieme, pur agendo separatamente, i due riescono ad avere ragione del Belli: il commissario lo uccide; Monnezza si tiene il ricavato dei gioielli, che destina parte alla moglie di Ranocchia, parte alla propria donna e parte agli amici che lo hanno aiutato a sbarazzarsi del Belli.\nCuriosit\u00e0.\nIn questo film il personaggio Er Monnezza viene chiamato Sergio Maraschi invece di Sergio Marazzi come negli altri film della saga.\nNon essendo stato girato da Umberto Lenzi, questo film fu la causa di polemica tra Lenzi e Milian, accusato dal regista di averlo \"tradito\" girando con Massi. Milian dovette comunque partecipare a causa di un vecchio contratto da onorare e non fu accreditato nella sceneggiatura, ma scrisse comunque tutti i suoi dialoghi (cos\u00ec come fece anche negli altri due film dove interpret\u00f2 lo stesso personaggio) e gir\u00f2 le sue scene in soli cinque giorni mentre le intere riprese del film durarono circa tre settimane.\nDistribuzione.\n\"La banda del trucido\" venne distribuito nel circuito cinematografico italiano il 18 marzo del 1977."}
{"id": "1010149", "revid": "287204", "url": "https://it.wikipedia.org/wiki?curid=1010149", "title": "Ah, l'amore", "text": ""}
{"id": "1010158", "revid": "123161836", "url": "https://it.wikipedia.org/wiki?curid=1010158", "title": "Marco Livio Druso Claudiano", "text": "Nato Claudio Pulcro (latino: \"Claudius Pulcher\"), era discendente del censore Appio Claudio Cieco. Quando suo padre, un tribuno della plebe, mor\u00ec lasciandolo infante, Claudio venne adottato dall'amico del padre, e tribuno lui stesso, Marco Livio Druso, e ne adott\u00f2 quindi il nome, aggiungendo 'Claudiano' in osservanza alle regole onomastiche romane per indicare la \"gens\" di origine.\nPretore nel 50 a.C., Claudiano si schier\u00f2 con gli uccisori di Gaio Giulio Cesare, Gaio Cassio Longino e Marco Giunio Bruto, nella guerra civile contro Gaio Giulio Cesare Ottaviano e Marco Antonio. Fu probabilmente lui che, nel 43 a.C., incoraggi\u00f2 Decimo Giunio Bruto Albino, un altro dei cospiratori contro Cesare, affermando che due legioni del dittatore a vita, la quarta e quella dedicata a Marte, sarebbero passate dalla parte dei cospiratori; quando Cassio e Bruto si tolsero la vita dopo la sconfitta nella battaglia di Filippi (42 a.C.), Claudiano ne segu\u00ec l'esempio e si suicid\u00f2.\nClaudiano spos\u00f2 Alfidia, la figlia del magistrato romano Marco Aufidio Lurcone, da cui ebbe Livia Drusilla (probabilmente come seconda figlia), che spos\u00f2, sempre nel 42, Tiberio Claudio Nerone, da cui ebbe il futuro imperatore Tiberio e Druso maggiore, prima di divorziare e sposare Ottaviano."}
{"id": "1010160", "revid": "161374", "url": "https://it.wikipedia.org/wiki?curid=1010160", "title": "RaiSatRagazzi", "text": ""}
{"id": "1010161", "revid": "765341", "url": "https://it.wikipedia.org/wiki?curid=1010161", "title": "Luca Vecchione", "text": "Biografia.\nFormatosi nella bottega di Domenico Antonio Vaccaro, \u00e8 ingegnere camerale dal 1729. Lui e il fratello Bartolomeo collaborano a vari progetti.\nLuca divenne successivamente collaboratore di Luigi Vanvitelli la cui influenza ha esercitato molta pressione sull'architetura del Vecchione che con la sua creativit\u00e0 \u00e8 riuscito a fondere diversi modelli stilistici provenienti dall'architettura barocca di Roma e dal barocco napoletano unendo cos\u00ec diversi stili tra questi il maestro di Vecchione, Vaccaro, Ferdinando Sanfelice e Vanvitelli dalla quale sono percepiti nella progettazione la chiarezza d'impianto, rigore geometrico e razionalit\u00e0.\nPrima di avere la nomina come ingegnere camerale, nel 1728, esegue alcuni lavori di perizia in una casa sita nei pressi della Chiesa di Santa Maria del Rosario a Portamedina. Incarico di notevole prestigio \u00e8 quello della nomina di \"Ingegnere-Architetto\" del monastero di Santa Maria Egiziaca a Pizzofalcone, alle monache esegue censimenti, in qualit\u00e0 di tavolario, delle propriet\u00e0 del monastero sulla collina, si occupa anche di una perizia eseguita per una lite tra il monastero dei Santi Marcellino e Festo e un certo Alfonso Capano che aveva le sue propriet\u00e0 a ridosso del monastero. La sua attivit\u00e0 s'intensifica dalla fine degli anni trenta del XVIII secolo, nel 1738 progetta il portale in piperno del \"Lavoratorio delle Pietre Dure\". Tra il 1740 e il 1745 \u00e8 nel cantiere della Santa Maria della Stella dove realizza nella sagrestia un fine e prezioso apparato in stucco, dal 1742 \u00e8 attivo nel restauro del Complesso di Santa Maria di Betlemme e nel 1749 progetta l'altare marmoreo in una chiesa di Barra, nella cappella del principe di San Nicandro.\nNel 1751, a sue spese, devia l'acquedotto per Santa Lucia al Monte, contemporaneamente progetta il Seminario Arcivescovile di Nola e altri edifici ed \u00e8 attivo anche ad Aversa nel restauro della Chiesa della Santissima Annunziata. L'opera di maggior rilievo \u00e8 la ristrutturazione di Palazzo Carafa di Roccella, che venne commissionata da Don Giuseppe Carafa ed eseguita in un arco di tempo decennale (1755 - 1765), la successiva opera di rilievo \u00e8 la ricostruzione della Chiesa di Sant'Aspreno ai Crociferi ai Vergini, sempre fra gli anni cinquanta e gli anni sessanta del XVIII secolo lo si vede attivo ad Ottaviano nel restauro e ricomposizione della facciata del Palazzo Mediceo, l'opera fu eseguita insieme ad alcuni discepoli di Ferdinando Sanfelice. A Napoli progetta il Palazzo Ruvo, la cui data di realizzazione \u00e8 incerta, e il Palazzo Caracciolo di Melissano nel 1758, a questi interventi si aggiunge quello di Palazzo Terralavoro, la cui data di restauro \u00e8 a noi sconosciuta, ma presumibilmente eseguito tra gli anni cinquanta e sessanta del secolo.\nIn seguito alla morte dell'ingegnere e architetto Giuseppe Astarita, nel 1775, il Vecchione fece domanda al re di diventare \"ingegnere camerale col soldo\", cio\u00e8 pagato, ma visto che quest'ultimo era molto anziano la sua domanda fu rifiutata, mor\u00ec dopo il 1775 e negli ultimi anni venne assistito dal fratello Bartolomeo nei lavori."}
{"id": "1010162", "revid": "161374", "url": "https://it.wikipedia.org/wiki?curid=1010162", "title": "RaiSmash", "text": ""}
{"id": "1010169", "revid": "1318658", "url": "https://it.wikipedia.org/wiki?curid=1010169", "title": "V\u00f6lklingen", "text": "V\u00f6lklingen (in francese \"V\u0153lklange\") \u00e8 una citt\u00e0 che si trova nel distretto di Saarbr\u00fccken, nel Saarland, in Germania. Essa \u00e8 vicina al confine con la Francia, sul fiume Saar a circa 10 chilometri a ovest di Saarbr\u00fccken.\nLa citt\u00e0 \u00e8 famosa soprattutto per il suo passato industriale: le industrie e le fonderie di V\u00f6lklingen (in tedesco: \"V\u00f6lklinger H\u00fctte\") sono infatti state inserite nel 1994 nell'elenco dei Patrimoni dell'umanit\u00e0 dell'UNESCO. Esse si estendono su una superficie di circa sei ettari e, bench\u00e9 oggi non siano pi\u00f9 operative, rappresentano un raro esempio di ambiente industriale sviluppato nel corso del XIX e XX secolo rimasto intatto fino ai giorni nostri."}
{"id": "1010171", "revid": "11959", "url": "https://it.wikipedia.org/wiki?curid=1010171", "title": "Quseir Amra", "text": ""}
{"id": "1010173", "revid": "1001457", "url": "https://it.wikipedia.org/wiki?curid=1010173", "title": "Framta", "text": "Biografia.\nDopo la morte di Rechiaro, giustiziato dai Visigoti, nel 456, la corona del regno degli Suebi di Gallaecia fu assunta da Aiulfo appoggiato dal re dei visigoti Teodorico II. Una parte di Suebi non accett\u00f2 un re straniero, nominando re Framta, che combatt\u00e9 Aiulfo e divenne padrone della parte nord del regno, mentre Aiulfo, da M\u00e9rida, regn\u00f2 sul sud.\nNel 457, dopo che Maldraso aveva uccio Aiulfo, Framta rimase unico re, ma Maldraso si impossess\u00f2 del sud del regno, iniziando a combattere Framta, che in quello stesso anno mor\u00ec."}
{"id": "1010176", "revid": "108678", "url": "https://it.wikipedia.org/wiki?curid=1010176", "title": "Voelklingen", "text": ""}
{"id": "1010178", "revid": "14480", "url": "https://it.wikipedia.org/wiki?curid=1010178", "title": "University of California", "text": ""}
{"id": "1010181", "revid": "339392", "url": "https://it.wikipedia.org/wiki?curid=1010181", "title": "University of California, Los Angeles", "text": ""}
{"id": "1010184", "revid": "21880", "url": "https://it.wikipedia.org/wiki?curid=1010184", "title": "Dimorfismo sessuale (sensu lato) negli Insetti", "text": ""}
{"id": "1010185", "revid": "11959", "url": "https://it.wikipedia.org/wiki?curid=1010185", "title": "Wadi Al-Hitan", "text": ""}
{"id": "1010186", "revid": "767487", "url": "https://it.wikipedia.org/wiki?curid=1010186", "title": "Antti Ikonen", "text": "Biografia.\nNel 1987 Antti Ikonen decise di unirsi agli Stratovarius, divenendo il primo tastierista della loro storia musicale. Ikonen rimase nel gruppo per sette anni, esibendosi in vari gloriosi concerti e pubblicando con la band quattro album, rimanendo celebre per i suoi rapidi duetti con la batteria. Antti lasci\u00f2 la band nel 1995, venendo definitivamente sostituito da Jens Johansson.\nHa inoltre preso parte al progetto solista di Timo Tolkki nel 1994, partecipando all'album \"Classical Variations and Themes\"."}
{"id": "1010192", "revid": "11959", "url": "https://it.wikipedia.org/wiki?curid=1010192", "title": "Um er-Rasas", "text": ""}
{"id": "1010195", "revid": "161374", "url": "https://it.wikipedia.org/wiki?curid=1010195", "title": "Ceresina", "text": ""}
{"id": "1010201", "revid": "125281368", "url": "https://it.wikipedia.org/wiki?curid=1010201", "title": "Alex (calciatore 1982)", "text": "Dopo aver esordito nel Santos, vincendo anche un campionato brasiliano, nel 2004 \u00e8 stato acquistato dal che lo ha subito ceduto in prestito al PSV Eindhoven per tre stagioni consecutive. Con lui gli olandesi hanno vinto tre Eredivisie e una KNVB beker. Nel 2007 \u00e8 tornato al Chelsea, con cui in 5 anni ha conquistato una Premier League, 2 FA Cup e una Supercoppa inglese. Nel gennaio del 2012 si \u00e8 trasferito al Paris Saint-Germain e con la squadra francese in due anni e mezzo ha vinto due Ligue 1, una Coppa di Lega francese e una Supercoppa di Francia. Ha inoltre vinto la Coppa America con la Nazionale brasiliana nel 2007.\nCaratteristiche tecniche.\nSecondo Carlo Ancelotti \u00ab\u00c8 fortissimo, con uno stacco di testa tra i migliori in circolazione, \u00e8 alto ma molto rapido nel breve e a livello personale \u00e8 davvero strepitoso\u00bb. Secondo Leonardo, \u00abHa un'incidenza positiva sul gruppo perch\u00e9 \u00e8 un leader silenzioso e, anche se non \u00e8 velocissimo, ha esperienza e concretezza in abbondanza. \u00c8 adatto per la Serie A e far\u00e0 bene perch\u00e9 ha una lettura difensiva incredibile\u00bb. Alex possiede un tiro potentissimo, e grazie a questa sua qualit\u00e0 ha segnato su calcio di punizione pi\u00f9 volte colpendo la palla con molta violenza.\nCarriera.\nClub.\nInizi e Santos.\nLa formazione calcistica di Alex \u00e8 avvenuta nel Clube Atl\u00e9tico Juventus, squadra del quartiere Mooca di San Paolo. Nel \"Moleque Travesso\", Alex ha avuto modo di farsi notare dai dirigenti del Santos che lo hanno chiamato a vestire la maglia bianca a 19 anni.\nHa cominciato la sua carriera nella squadra brasiliana del Santos, dove ha debuttato nel 2002. Con il Santos ha giocato pi\u00f9 di 100 partite e ha vinto un campionato brasiliano.\nPSV.\nNel 2004 \u00e8 stato comprato dagli inglesi del Chelsea sotto la raccomandazione di Piet de Visser, ma a causa di problemi relativi al numero di stranieri \u00e8 stato mandato in prestito agli olandesi del . L'accordo tra Chelsea e PSV ha stabilito un prestito di 3 anni e nella sua nuova squadra Alex ha scelto di giocare con la maglia numero 4.\nArrivato nella stagione 2004-2005, il difensore brasiliano ha dato un contributo importante nella vittoria dell'Eredivisie e della KNVB beker. Nella Champions League 2004-2005, Alex ha aiutato il PSV ad arrivare alle semifinali, dove \u00e8 stato sconfitto dal Milan per la regola dei gol in trasferta (il PSV aveva vinto 3-1 in casa ma perso 0-2 a San Siro). Prima dell'eliminazione dalla competizione europea, gli olandesi avevano sconfitto Monaco e Lione.\nNella stagione 2005-2006 il PSV ha vinto la sua diciannovesima Eredivisie con largo anticipo ed \u00e8 stato eliminato agli ottavi di Champions League dal Lione, dopo aver perso sia l'andata giocata in casa (1-0) sia il ritorno giocato in trasferta (4-0). Tuttavia il Chelsea ha deciso che non era ancora il momento di richiamare il brasiliano, nonostante il capo-scout dei londinesi, Frank Arnesen, avesse pi\u00f9 volte consigliato il suo riscatto per risolvere i problemi difensivi dei \"Blues\". Ciononostante Alex non si \u00e8 mosso dal PSV: il tecnico Jos\u00e9 Mourinho, infatti, ha insistito nell'acquisto dell'olandese Khalid Boulahrouz. Il difensore brasiliano \u00e8 rimasto cos\u00ec un'altra stagione con i \"Boeren\". Quell'anno ha nuovamente riservato gioie per il club olandese, che si \u00e8 aggiudicato nuovamente la Eredivisie e ha eliminato i vicecampioni d'Europa dell'Arsenal negli ottavi di finale di Champions League. Nell'occasione Alex ha segnato un gol e un autogol. Tuttavia non \u00e8 riuscito a giocare nei quarti di finale a causa di un infortunio, ed il PSV \u00e8 stato costretto ad arrendersi al Liverpool per 4-0.\nCon lui gli olandesi hanno vinto tre Eredivisie e una KNVB beker.\nChelsea.\nNell'estate 2007 ha fatto rientro al Chelsea, club con il quale ha debuttato il 19 agosto 2007 nella partita contro il Liverpool sostituendo Florent Malouda all'85\u00ba minuto. Alex ha segnato il suo primo gol con la maglia del Chelsea il 20 ottobre seguente contro il Middlesbrough su calcio di punizione.\nNella stagione 2008-2009 Alex ha avuto molto pi\u00f9 spazio in squadra a causa di un infortunio di Ricardo Carvalho, il quale era spesso stato preferito al brasiliano nella stagione precedente. Il 1\u00ba novembre 2008 Alex ha segnato il millesimo gol della storia del Chelsea in Premier League nella partita contro il Sunderland. Nella partita di ritorno dei quarti di finale della Champions League 2008-2009 contro il Liverpool ha calciato una potente punizione segnando un gol. Il Chelsea alla fine \u00e8 riuscito a passare il turno con un risultato complessivo di 7-5, salvo poi essere eliminato dal Barcellona in semifinale.\nAlex ha saltato la prima parte della stagione 2009-2010 a causa di un infortunio e nell'ottobre 2009 ha firmato un nuovo contratto di 4 anni con il Chelsea. Ha giocato la prima partita della stagione il 28 ottobre 2009 in un match di Carling Cup contro il Bolton.\nIn seguito al trasferimento di Ricardo Carvalho al Real Madrid, Alex ha iniziato la stagione 2010-2011 da titolare al fianco di John Terry al centro della difesa. Il 5 ottobre 2010 \u00e8 stato costretto a stare lontano dal campo di gioco per pi\u00f9 di tre settimane a causa di un infortunio alla coscia, dovendo rinunciare anche alla convocazione in Nazionale per le amichevoli contro Iran e Ucraina.\nNella prima parte della stagione 2011-2012 \u00e8 stato poco impiegato dal nuovo tecnico dei \"Blues\" Andr\u00e9 Villas-Boas e nel dicembre del 2011 ha chiesto e ottenuto dalla societ\u00e0 inglese la possibilit\u00e0 di essere ceduto ad un altro club.\nParis Saint-Germain.\nIl 27 gennaio 2012 \u00e8 stato acquistato dal club francese del Paris Saint-Germain, con il quale ha sottoscritto un contratto di due anni e mezzo. Ha scelto di indossare la maglia numero 13. Ha debuttato in campionato il 12 febbraio seguente da titolare nello 0-0 esterno contro il Nizza venendo sostituito all'inizio della ripresa da Christophe Jallet. Ha segnato il suo primo gol la settimana successiva, il 19 febbraio 2012, nel 2-2 contro il Montpellier. Il 21 marzo 2012 ha esordito in Coppa di Francia in occasione dei quarti di finale persi in casa contro il Lione per 1-3. Ha concluso la seconda met\u00e0 di stagione con la maglia dei parigini collezionando 15 presenze e 2 gol in campionato e una presenza in Coppa di Francia.\n2012-2013.\nNella stagione 2012-2013 il tecnico dei parigini Carlo Ancelotti lo ha scelto come titolare del duo di difesa insieme al connazionale Thiago Silva, acquistato in estate. I primi due gol stagionali li ha segnati in Champions League contro la Dinamo Kiev, nella prima partita del girone A vinta 4-1 dai parigini in casa, e contro la Dinamo Zagabria nella partita finita 4-0 per il PSG. In Ligue 1 il primo gol Alex lo ha trovato alla 25\u00aa giornata nella partita persa 3-2 sul campo del Sochaux segnando il momentaneo vantaggio per 1-0 dei suoi. In questo incontro ha fornito anche un assist, il primo nella competizione e con la nuova maglia, al suo compagno di squadra Sakho che ha siglato il momentaneo 2-2. Ha vinto il suo primo trofeo con la maglia parigina il 12 maggio 2013 in occasione della successo sul campo del Lione per 1-0 con gol di J\u00e9r\u00e9my M\u00e9nez che ha decretato la vittoria del campionato con due giornate d'anticipo.\n2013-2014.\nHa iniziato la stagione 2013-2014 vincendo la Supercoppa di Francia ai danni del Bordeaux per 2-1 grazie a un suo gol nel finale al 93\u00ba minuto di gioco. I primi due gol in Ligue 1 nella nuova stagione li ha segnati consecutivamente alla 22\u00aa e alla 23\u00aa giornata nella partita pareggiata 1-1 sul campo del Guingamp e nella vittoria per 2-0 in casa contro il Bordeaux. Il 4 febbraio 2014 ha ottenuto la prima presenza in 3 stagioni nella Coppa di Lega nella semifinale vinta dal PSG per 1-2 sul campo del Nantes. \u00c8 poi stato schierato da titolare anche nella finale della competizione, vinta per 2-1 contro il Lione. Al termine della stagione ha anche bissato la vittoria della Ligue 1.\nDopo l'ufficializzazione dell'acquisto di David Luiz da parte del PSG ha deciso di non rinnovare il contratto con la societ\u00e0 parigina, scaduto a giugno 2014.\nMilan.\nIl 6 giugno 2014 \u00e8 passato ufficialmente al Milan, che lo ha prelevato a parametro zero e con cui ha firmato un contratto biennale fino al 30 giugno 2016.\nCon la squadra rossonera Alex indossa la maglia numero 33 in onore del suo ex compagno di squadra al PSG Thiago Silva. Ha esordito in Serie A il 31 agosto 2014, in occasione della prima partita di campionato vinta per 3-1 contro la Lazio a San Siro. Il 13 gennaio 2015 ha esordito in Coppa Italia nella partita valevole per gli ottavi di finale, vinta per 2-1 contro il Sassuolo. Il 1\u00ba febbraio 2015, durante la partita vinta per 3-1 a San Siro contro il , ha indossato per la prima volta la fascia di capitano del Milan. Ha segnato il suo primo gol con la maglia del Milan il 17 maggio 2015 contro il Sassuolo, per il momentaneo 2-2 (partita finita poi 3-2 in favore del Sassuolo). Il 31 gennaio 2016 in occasione del Derby della Madonnina realizza il primo gol del match vinto 3-0 dai rossoneri. Il 1\u00ba luglio 2016, non avendo rinnovato il contratto, si svincola, lasciando il Milan dopo 48 presenze e 4 gol, in due stagioni.\nRitiro.\nDopo essersi accordato con i portoghesi del Porto, Alex non superando le visite mediche decide di ritirarsi dal calcio giocato.\nNazionale.\nHa debuttato per la prima volta con la maglia della Nazionale brasiliana nel 2003 in occasione della prima partita della Gold Cup 2003 contro il Messico, persa per 1-0. Nel corso della manifestazione, conclusa al secondo posto, Alex ha totalizzato 5 presenze. \u00c8 tornato a vestire la maglia verdeoro nel 2006 e l'anno seguente ha preso parte alla Coppa America in Venezuela. Durante il torneo Alex ha disputato da titolare tutte le 6 partite della Nazionale brasiliana, compresa la finale vinta per 3-0 contro l'Argentina.\nNel maggio 2010 \u00e8 stato inserito dal CT Dunga tra le 7 riserve dei convocati per il Mondiale in Sudafrica. In totale, tra il 2003 e il 2008, ha totalizzato 17 presenze con la \"Sele\u00e7\u00e3o\".\nStatistiche.\nPresenze e reti nei club.\n\"Statistiche aggiornate al 14 maggio 2016.\""}
{"id": "1010202", "revid": "1714743", "url": "https://it.wikipedia.org/wiki?curid=1010202", "title": "Guglielmo Spadalunga", "text": "Il soprannome.\nIl suo soprannome \u00e8 dovuto alla \"Historia rerum in partibus transmarinis gestarum\" di Guglielmo di Tiro (probabilmente coniato per distinguerlo dal padre, conosciuto come Guglielmo il Vecchio). Tale soprannome pu\u00f2 ritrovarsi anche nella canzone scritta tra il 1176 e il 1177 da Peire Bremon: \nIl matrimonio.\nGuglielmo Lungaspada era quindi figlio di uno dei signori feudali pi\u00f9 importanti dell'Italia Settentrionale, ma si spos\u00f2 tardi, nonostante la sua alta posizione gli avrebbe consentito il matrimonio in et\u00e0 pi\u00f9 giovane. Guglielmo il Vecchio aveva provato a farlo sposare con le figlie del re inglese Enrico II o con le figlie di Guglielmo I di Scozia, ma nessun partito and\u00f2 a buon fine. \nNel 1176 Guglielmo Longaspada \u00e8 ritenuto il candidato pi\u00f9 adatto, secondo Raimondo III di Tripoli e Baldovino IV di Gerusalemme, per sposare la sorella di quest'ultimo, Sibilla. Con il matrimonio, Guglielmo ottiene anche i titoli di Signore di Giaffa e di Ascalona. \nIl giovane principe muore misteriosamente, forse afflitto da malaria, nell'aprile 1177, senza nemmeno poter vedere il suo giovane figlio, avuto dalla relazione con Sibilla, e che prender\u00e0 il nome di Baldovino V di Gerusalemme. Nemmeno Guglielmo il Vecchio, il nonno del fanciullo, che si imbarcher\u00e0 apposta per conoscerlo, lo potr\u00e0 vedere. \nIl corpo di Guglielmo Lungaspada venne tumulato in Gerusalemme."}
{"id": "1010204", "revid": "125748309", "url": "https://it.wikipedia.org/wiki?curid=1010204", "title": "Arouna Kon\u00e9", "text": "Carriera.\nClub.\nHa cominciato a giocare nella squadra della sua citt\u00e0, il Rio Sport d'Anyama. Nel 2002 viene comprato dai belgi del Lierse. Un anno dopo va nei Paesi Bassi, al Roda, in cambio di \u20ac 1 milione e nel 2005 si trasferisce al PSV in prestito - \u00e8 riscattato dalla societ\u00e0 di Eindhoven a fine stagione per \u20ac 9 milioni -, dove riceve la maglia numero 10.\nIn attacco gioca titolare col peruviano Jefferson Farf\u00e1n fino al 2007 quando si trasferisce al Siviglia in cambio di \u20ac 12 milioni, con la cui maglia non trova per\u00f2 fortuna racimolando poche presenze ed un solo gol, cos\u00ec nel 2010 viene mandato in prestito oneroso all'Hannover 96 per mezzo milione di euro.\nNella stagione 2011-2012 passa invece in prestito al Levante, dove segna subito un importantissimo gol nella partita vinta per 1 a 0 contro il Real Madrid costringendo le 'merengues' di Jos\u00e9 Mourinho alla prima sconfitta stagionale in campionato. Successivamente contribuisce al primato in Liga della sua squadra dopo 8 giornate andando a segno anche contro Malaga e Villarreal. Chiuder\u00e0 la stagione con 15 gol in campionato e 2 nella Copa del Rey.\nAl termine della stagione il Levante lo riscatta dal Siviglia, per poi cederlo a titolo definitivo al Wigan per una cifra vicina ai \u20ac 3,8 milioni. L'8 luglio 2013 viene acquistato dall'Everton essendo dunque uno dei primi acquisti del nuovo manager dei 'toffies Roberto Mart\u00ednez, che lo paga \u20ac 7 milioni. Il giocatore ha firmato un contratto triennale. Il 22 ottobre 2013 si infortuna nuovamente al ginocchio, dovendo saltare tutta la stagione 2013-2014. Il 9 giugno 2017 viene reso noto dall'Everton che il giocatore non rinnover\u00e0 il contratto.\nNazionale.\nCon la maglia della Nazionale ivoriana ha partecipato ai Mondiali Under-20 del 2003, raggiungendo gli ottavi di finale: in quell'occasione mise a segno 3 gol. Con la Nazionale maggiore ha debuttato nel 2004: \u00e8 giunto al secondo posto nella Coppa d'Africa 2006, dietro all'Egitto. Inoltre con gli \"Elefanti\" ha partecipato ai Mondiali 2006 in Germania, giocando in attacco con Didier Drogba.\nStatistiche.\nPresenze e reti nei club.\n\"Statistiche aggiornate al 12 aprile 2020.\""}
{"id": "1010207", "revid": "767487", "url": "https://it.wikipedia.org/wiki?curid=1010207", "title": "Carlos Salcido", "text": "Carriera.\nHa cominciato la sua carriera al Chivas Guadalajara, debuttando nel 2001. Ambidestro, si \u00e8 messo in luce con la maglia della sua nazionale alla FIFA Confederations Cup 2005, rassegna dove ha giocato sempre da titolare. Nel 2006, convocato da Lavolpe, ha partecipato ai Mondiali in Germania. Al termine della rassegna (10 luglio) \u00e8 stato acquistato dal , che gli ha fatto firmare un contratto di quattro anni.\nA fine agosto 2010 passa alla societ\u00e0 inglese del Fulham, con la quale firma un contratto triennale.\nIl 17 agosto 2011 viene ceduto in prestito ai messicani del Tigres."}
{"id": "1010208", "revid": "125595432", "url": "https://it.wikipedia.org/wiki?curid=1010208", "title": "Diego Tardelli", "text": "Il nome \"Tardelli \"non \u00e8 il cognome ma il secondo nome, scelto dal padre per omaggiare uno dei suoi idoli calcistici, Marco Tardelli.\nCarriera.\nDopo un inizio nel San Paolo, gioca in prestito dal 2005 al 2007, prima al Betis Siviglia, al S\u00e3o Caetano e al PSV Eindhoven, per poi tornare in Brasile. Dopo alcune stagioni sottotono, nel 2009 si rilancia con la maglia dell'Atletico Mineiro realizzando 31 reti in sole 35 presenze e guadagnandosi la fiducia del commissario tecnico Dunga, che lo convoca in Nazionale per l'amichevole del 12 agosto contro l'Estonia.\nL'8 marzo 2011 \u00e8 acquistato per 5 milioni di euro dai russi dell'An\u017ei Macha\u010dkala, club con il quale firma un contratto fino a dicembre 2014. Il 12 gennaio 2012 si trasferisce per\u00f2 in Medio Oriente, acquistato per 7 milioni di euro dall'Al-Gharafa, che lega a s\u00e9 il calciatore con un accordo valido fino al giugno del 2014.\nIl 3 febbraio 2013 ritorna in Brasile, all'Atletico Mineiro, mentre nel 2015 si trasferisce in Cina, pi\u00f9 precisamente a Jinan, allo Shandong Luneng.\nStatistiche.\nPresenze e reti nei club.\n\"Statistiche aggiornate al 25 novembre 2021.\""}
{"id": "1010209", "revid": "1442080", "url": "https://it.wikipedia.org/wiki?curid=1010209", "title": "Jorge Valdano", "text": "Carriera.\nGiocatore.\nClub.\nValdano cominci\u00f2 a giocare a 16 anni nel Newell's Old Boys con 49 presenze e 11 reti dal 1971 al 1975. Lasciato il Newell's Old Boys, Valdano si trasfer\u00ec in Spagna, nell'Alav\u00e9s, squadra di seconda divisione, dove rimase 4 anni. Poi il trasferimento al Real Zaragoza, per 5 anni con 143 partite e 46 gol.\nLa svolta avvenne nel 1984, quando pass\u00f2 al . Con la casacca delle Merengues arrivarono due \"Liga\" spagnole e due Coppe Uefa; in campionato gioc\u00f2 85 partite e segn\u00f2 40 reti. Nel marzo del 1987 decise di ritirarsi dal calcio giocato.\nNazionale.\nNel 1986 contribu\u00ec alla vittoria argentina dei mondiali di calcio in Messico, segnando quattro reti: due contro la Corea del Sud, una contro la Bulgaria ed una in finale contro la Germania.\nAllenatore.\nHa intrapreso la carriera di allenatore dal 14 aprile 1992 al 30 giugno 1994 nel Tenerife, dal 1\u00ba luglio 1994 al 21 gennaio 1996 come tecnico del con cui vinse una Liga (1995) e dal 21 novembre 1996 al 16 settembre 1997 come allenatore del Valencia.\nDirigente.\nIl 5 settembre 2000 il nuovo presidente Florentino P\u00e9rez lo nomina Direttore generale e Direttore sportivo del . Si dimette l'11 giugno 2004. Dal 1\u00ba giugno 2009 viene di nuovo nominato da Florentino P\u00e9rez Direttore generale del .\nIl 27 gennaio 2011 il presidente Florentino P\u00e9rez rifiuta le dimissioni presentate da Valdano.\nIl 25 maggio 2011 rassegna le dimissioni, e il presidente Florentino P\u00e9rez stavolta le accoglie, in seguito ai dissidi ripetutisi durante tutta la stagione con l'allenatore della prima squadra Jos\u00e9 Mourinho."}
{"id": "1010210", "revid": "599013", "url": "https://it.wikipedia.org/wiki?curid=1010210", "title": "Eric Addo", "text": "Biografia.\nAnche suo fratello Ransford Addo \u00e8 un calciatore.\nCarriera.\nClub.\nHa cominciato la carriera europea nel 1996 in Belgio, al Club Bruges: coi nerazzurri ha giocato in 3 stagioni 60 partite.\nNel 1999 si \u00e8 trasferito nei Paesi Bassi, al PSV, per 5,9 milioni di euro. Solitamente relegato per le prime tre stagioni e mezza in panchina, \u00e8 stato prestato al Roda per una stagione e mezza. Nel 2004 \u00e8 rientrato al PSV.\nNazionale.\nSebbene gli fosse stata data la possibilit\u00e0 di giocare per il , nella Coppa del Mondo del 1998, scelse di giocare per il Ghana. In Nazionale conta 27 presenze e ha partecipato ai Mondiali 2006, manifestazione in cui le \"Black Stars\" sono arrivate agli ottavi ed in cui ha giocato tutti gli incontri. Con la sua Nazionale ha preso parte anche alla Coppa d'Africa giocata in casa, raggiungendo il terzo posto. La sua ultima partita in Nazionale \u00e8 stata contro il in un'amichevole a Londra, il 26 marzo 2008."}
{"id": "1010211", "revid": "809415", "url": "https://it.wikipedia.org/wiki?curid=1010211", "title": "Godsmack", "text": "I Godsmack sono un gruppo alternative metal statunitense, formatosi nel 1996 a Lawrence, Massachusetts. Hanno venduto, tra singoli e album, oltre 17 milioni di copie in tutto il mondo.\nStoria.\nSebbene si possa pensare che il nome derivi dall'omonimo brano degli Alice in Chains in realt\u00e0 \u00e8 stato scelto dopo un curioso avvenimento che vedeva protagonisti Sully ed il chitarrista Tony. Sully stava prendendo in giro il batterista Tommy Stewart poich\u00e9 presentava una grossa infiammazione al labbro (Herpes Labialis), esattamente quando di l\u00ec a poco i quattro avrebbero dovuto posare per un set fotografico. Il giorno dopo Sully stesso prese la medesima infiammazione al labbro di Tommy Stewart, suscitando le ilarit\u00e0 del chitarrista Tony che esclam\u00f2 divertito \u00ab\"You've been god-smacked!\"\u00bb.\nLa loro storia inizia nel 1995, quando si divide il gruppo di Sully Erna, gli \"Strip Mind\". Nello stesso anno, pubblicano il loro primo EP \"All Wound Up\" con Lee Richards alla chitarra che abbandoner\u00e0 la band poich\u00e9 in dovere legale di accudire un figlio di 6 anni di cui non sapeva essere il padre.\nDopo un ennesimo fallimento, Sully rest\u00f2 tanto demoralizzato da convincersi ad abbandonare la carriera di musicista. Trov\u00f2 un lavoro, un buon affitto e compr\u00f2 un'auto, ma quella vita non faceva per lui, lo annoiava. In questa avventura lo aiut\u00f2 la Wicca, di cui \u00e8 un grande appassionato e cultore.\nSully si un\u00ec allora al batterista Thomas Stewart, vecchio amico dagli anni novanta, ex-batterista dei Lillian Axe, trovatosi spesso a salire sul palco con gli Strip Mind. Successivamente si aggiunsero il chitarrista Tony Rombola e il bassista Robbie Merrill, andando a formare una band rivelatasi di successo: i Godsmack.\nDopo la pubblicazione del loro Self-Titled nel 1998, i Godsmack pubblicano altri due album che li consacrano a livello mondiale, Awake (2000) e Faceless (2003). Da Awake vennero prese \"Sick of a Life\" e \"Awake\" come support-soundtrack della campagna pubblicitaria dei Marines statunitensi.\nDa Faceless invece vennero inserite \"I Stand Alone\" e \"Straight Out of Line\" nella colonna sonora del videogioco \"\". La prima si pu\u00f2 ascoltare nel filmato iniziale del gioco e nei momenti di fuga dal Dahaka, la seconda durante i titoli di coda. Nel 2006 pubblicano il loro quarto album in studio, \"IV\".\nNel 2007 la band prese una pausa, pubblicando un greatest hits intitolato \"Good Times, Bad Times... Ten Years of Godsmack\" nella quale venne inserita anche una cover del branoo \"Good Times, Bad Times\" dei Led Zeppelin.\nNel 2008 ripresero la loro attivit\u00e0 con una serie di concerti in giro per gli Stati Uniti, mentre i fan attendevano il nuovo album, che realizzato nel corso del 2009, \u00e8 poi uscito il 4 maggio 2010 con il titolo \"The Oracle\". Dopo la pubblicazione di quest'album, la band ha una nuova pausa e pubblica un album di cover dal vivo chiamato \"Live and Inspired\" contenente tracce tra le quali \"Come Together\" dei The Beatles e \"Nothing Else Matters\" dei Metallica.\nI componenti iniziano a scrivere il loro sesto album in studio \"1000hp\" nel 2013, pubblicato poi il 6 Agosto 2014. Per il successo della band in tutto il mondo e per celebrare l'uscita dell'album, il 6 agosto a Boston si celebra il \"Godsmack day\"\nAd agosto 2016, annunciano, tramite un post su Facebook, l'inizio della scrittura di un nuovo album da gennaio 2017.\nStile ed influenze.\nIl timbro di Sully Erna (voce) \u00e8 simile a quello di Layne Staley, cantante degli Alice in Chains (del quale Sully cattura lo stile melodico in alcune liriche) e di James Hetfield, voce e chitarra dei Metallica.\nShannon Larkin, Robbie Merrill e Tony Rombola si ispirano da band come Led Zeppelin, Rush, Metallica, Pantera, Alice In Chains e Black Sabbath."}
{"id": "1010212", "revid": "287204", "url": "https://it.wikipedia.org/wiki?curid=1010212", "title": "Heurelho da Silva Gomes", "text": "Carriera.\nClub.\nNel 2002 viene ingaggiato dal Cruzeiro, con cui disputa 59 partite tra il 2001 e il 2004. Nel luglio 2004 viene acquistato dal PSV Eindhoven. Debutta con la nuova maglia l'11 agosto 2004 contro la Stella Rossa. Nella sua prima stagione con la maglia del raggiunge la semifinale di Champions League, che la squadra non raggiungeva da 14 anni. Durante le sue stagioni con il diventa uno degli idoli della tifoseria: celebre \u00e8 il suo gesto nella partita contro il Feyenoord, durante la quale si \u00e8 infortunato mentre esultava per un gol segnato dal compagno Phillip Cocu; \u00e8 comunque riuscito a rimanere in campo, facendo anche diverse parate.\nIl 28 giugno 2008 viene acquistato per 7,8 milioni di sterline dal Tottenham. Il 19 luglio 2008 fa il suo debutto con la nuova maglia nell'amichevole vinta per 4-2 contro i D\u00e9nia. Dopo alcune prestazioni deludenti, l'allenatore dei portieri del Tottenham Hans Leitert viene licenziato e al suo posto viene ingaggiato Tony Parks, grazie al quale le prestazioni del portiere brasiliano migliorano sensibilmente. Salta il primo mese della stagione 2009-2010 a causa di un infortunio all'inguine, venendo rimpiazzato dal suo vice Carlo Cudicini. Dopo essere rientrato dall'infortunio riesce nuovamente a realizzare ottime prestazioni; una parata effettuata nella partita contro il Portsmouth \u00e8 stata paragonata ad una famosa parata di Gordon Banks contro il Brasile ai Mondiali 1970. Nella stagione successiva si mette tuttavia in luce per alcuni errori clamorosi. Per questo motivo il Tottenham decide di ingaggiare il veterano Brad Friedel, relegando Gomes in panchina e in seguito al ruolo di terzo portiere. Nella stagione successiva il Tottenham ha acquistato Hugo Lloris, relegando Gomes a quarto portiere dietro a Lloris, Friedel e Cudicini.\nIl 31 gennaio 2013 viene ceduto in prestito all'Hoffenheim fino al termine della stagione. Il successivo 6 aprile si rompe il metacarpo nella vittoria per 3-0 contro il Fortuna D\u00fcsseldorf, venendo costretto a sottoporsi ad un intervento. Scaduto il prestito fa ritorno al Tottenham, dove trova per\u00f2 pochissimo spazio. Il 22 maggio 2014 annuncia che il suo contratto in scadenza non verr\u00e0 rinnovato.\nIl 24 maggio 2014 firma un contratto di un anno, con opzione per il secondo, con il Watford.\nNazionale.\nNel 2003 viene convocato dalla Nazionale olimpica brasiliana per la Gold Cup, torneo continentale CONCACAF. Nel 2005 viene convocato dalla Nazionale brasiliana per la Confederations Cup, senza per\u00f2 scendere mai in campo. Nel 2005 viene preconvocato per il Mondiale in Germania, ma viene in seguito escluso dal CT Carlos Alberto Parreira. Nel 2010 viene convocato dal CT Carlos Dunga per il Mondiale in Sudafrica.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1010213", "revid": "599013", "url": "https://it.wikipedia.org/wiki?curid=1010213", "title": "Ibrahim Afellay", "text": "Caratteristiche tecniche.\nGioca prevalentemente come ala, ma all'occorrenza pu\u00f2 giocare anche come trequartista. Molto agile e dotato di una grandissima tecnica individuale, possiede un ottimo dribbling, ed anche un buon tiro dalla distanza.\nCarriera.\nClub.\nGli inizi.\nAfellay ha iniziato la sua carriera calcistica nel'USV Elinkwijk di Utrecht, \u00e8 poi passato al , con il quale ha debuttato il 4 febbraio 2004 a 17 anni e dieci mesi in KNVB beker contro il NAC Breda. Il 14 febbraio ha debuttato in campionato contro il . Nella stagione 2003-2004 ha giocato tre partite ufficiali, e altre sette nella stagione 2004-2005.\nIl 15 maggio 2005 Afellay ha realizzato una doppietta contro il , dopo una grande prestazione.\nPSV Eindhoven.\nNella stagione 2005-2006 ha giocato lo Johan Cruijff-Schaal. A causa della mancanza di DaMarcus Beasley e Mika V\u00e4yrynen ha sempre iniziato da titolare.\nIl 13 settembre, Afellay ha fatto il suo debutto in Champions League contro lo , con una vittoria per 1-0. Nella corso della stagione, dopo la partenza di giocatori importanti come centrocampisti Johann Vogel e Mark van Bommel, Afellay \u00e8 cresciuto ed ha giocato in pianta stabile con la prima squadra, fino a diventarne il capitano nelle stagioni successive. In sette anni e mezzo di militanza al PSV raccoglie complessivamente 217 presenze segnando 39 reti.\nBarcellona.\nIl 23 dicembre 2010 passa ai \"blaugrana\" con un contratto che lo lega al club campione di Spagna fino al 30 giugno del 2015, contenente una clausola di rescissione di 100 milioni di euro. Esordisce con il Barcellona il 5 gennaio 2011 in Coppa del Re, entrando nei minuti finali nel pareggio 1-1 ottenuto contro l'Athletic Bilbao, risultato utile per i \"blaugrana\" che passano il turno. Il primo gol in maglia blaugrana arriva in Coppa del Re contro l'Almeria, firmando il 0-3 definitivo e permettendo al Bar\u00e7a di accedere alla finalissima contro il . Nella semifinale di andata di Champions League contro il , sostituisce al 71' l'infortunato Pedro e fornisce a Messi l'assist per lo 0-1 (la partita terminer\u00e0 0-2). Segna il suo primo gol in campionato alla 38\u00aa giornata, con un destro angolato dal limite dell'area nella partita vinta 3-1 contro l'Almer\u00eda. Un grave infortunio ai legamenti del ginocchio patito nel settembre del 2011 lo tiene lontano dai campi di gioco per sette mesi. Rientra in squadra verso la fine del campionato e si guadagna la convocazione per l'Europeo del 2012.\nPrestito allo Schalke 04 e ritorno al Barcellona.\nIl 31 agosto 2012 viene ingaggiato in prestito dallo . Il 6 ottobre seguente realizza la sua prima rete con la nuova maglia, nella vittoria casalinga per 3-0 contro il Wolfsburg. Le lesioni muscolari subite nel corso della prima parte della stagione ne limitano l'impiego e lo spingono a pensare al ritiro.\nDopo la sfortunata annata passata in Germania, rientra al Barcellona per la stagione 2013-2014. Il 26 gennaio 2014 torna in campo, subentrando ad Alexis S\u00e1nchez nella partita di campionato contro il Malaga (3-0), a pi\u00f9 di un anno di distanza dall'ultimo incontro disputato.\nPrestito all'Olympiakos.\nIl 10 agosto 2014 passa all'Olympiakos firmando un contratto annuale con la possibilit\u00e0 di estenderlo per altri due anni. Qui mette insieme 28 presenze e 6 gol tra campionato, coppa greca, Champions ed Europa League.\nStoke City e di nuovo PSV.\nIl 27 luglio 2015 viene ingaggiato, per due anni, dagli inglesi dello Stoke City a parametro zero, debuttando da titolare il 9 agosto nella sconfitta interna per 0-1 contro il Liverpool. Il 22 aprile 2016 si infortuna gravemente in allenamento ai legamenti del ginocchio, con una prognosi per il ritorno all'attivit\u00e0 agonistica di almeno otto mesi. Torna in campo il 27 dicembre nel corso di Liverpool-Stoke 4-1. Nell\u2019aprile 2017, dopo aver rinnovato da poco il suo contratto fino al giugno 2019, si infortuna nuovamente e torna in campo il 23 settembre giocando per l\u2019ultima volta il 30 dicembre in Chelsea-Stoke 5-0. Nel marzo 2018 viene messo fuori rosa dal tecnico Paul Lambert e il 29 gennaio 2019 rescinde consensualmente il contratto con la societ\u00e0 inglese; in tre anni e mezzo con i \"Potters\" ha messo insieme complessivamente 55 presenze segnando 3 gol.\nDal 7 marzo dello stesso anno torna ad allenarsi, dopo otto anni e mezzo di distanza, con il PSV e il 18 giugno successivo firma un contratto annuale con la societ\u00e0 olandese convincendo lo staff tecnico.\nTorna in campo in Eredivisie a otto anni di distanza dall'ultima volta il 7 dicembre seguente, nei minuti finali di PSV-Fortuna Sittard 5-0. In stagione mette insieme 4 presenze tra Eredivisie e Coppa d\u2019Olanda prima di lasciare di nuovo il PSV.\nRitiro.\nIl 1\u00ba febbraio 2021 annuncia il suo ritiro dal calcio giocato, dopo essere rimasto svincolato per un anno. In estate \u00e8 opinionista delle partite dell\u2019Europeo sui canali NOS. \nNazionale.\nA causa delle sue origini marocchine Afellay si \u00e8 trovato nella situazione di dover scegliere tra la nazionale marocchina e quella olandese, optando per quest'ultima nonostante la forte concorrenza a centrocampo. L'8 ottobre 2005 il CT olandese Marco van Basten ha convocato per la prima volta Afellay in nazionale per le partite contro la Repubblica Ceca e la Macedonia, senza tuttavia farlo scendere in campo. Ha fatto il suo debutto con la nazionale olandese il 28 marzo 2008 in una partita di qualificazione per gli Europei del 2008 contro la Slovenia.\nEuro 2008.\nAfellay \u00e8 stato incluso da Marco van Basten nella squadra per Euro 2008, venendo utilizzato come sostituto. Nella partita contro l'Italia ha sfiorato il gol, colpendo la traversa. Nell'ultima partita del girone, contro la Romania, ha giocato da titolare a centrocampo.\nMondiali 2010.\nAfellay \u00e8 stato incluso nella squadra preliminare per i Mondiali 2010 in Sudafrica. Il 27 maggio 2010 il CT olandese Bert van Marwijk ha annunciato che il giocatore sarebbe stato convocato per i Mondiali. Ha giocato le partite contro Danimarca, Giappone e Slovacchia, da subentrato.\nEuro 2012.\nAfellay \u00e8 stato incluso da Bert van Marwijk nella squadra per Euro 2012, venendo utilizzato per le prime due partite del girone contro Danimarca e Germania da titolare, mentre l'ultima contro il Portogallo come sostituto. L'Europeo per\u00f2 non va a gonfie vele e la nazionale olandese termina la competizione nella fase a gironi subendo 3 sconfitte in altrettante partite.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1010214", "revid": "1964823", "url": "https://it.wikipedia.org/wiki?curid=1010214", "title": "Isma\u00efl Aissati", "text": "Carriera.\nClub.\nCresciuto nel PSV, ha militato anche nelle file del Twente nel 2007. Nell'ottobre 2005 ha esordito in Champions League, divenendo il pi\u00f9 giovane olandese nella massima competizione europea. Nel luglio 2008 \u00e8 stato annunciato il suo trasferimento all'Ajax. Nell'estate 2010 viene mandato in prestito al Vitesse. Il 27 febbraio 2011 tocca quota 100 presenze ufficiali da professionista.\nDopo 27 presenze e 4 gol, nell'estate 2011 fa ritorno all'Ajax che lo manda in seconda squadra allo Jong Ajax. Torna a giocare con la prima squadra in campionato il 27 novembre sostituendo Lorenzo Ebecilio al minuto 65 in NEC Nijmegen-Ajax 0-3. La settimana successiva gioca da titolare la sfida vinta 4-1 contro l'Excelsior Rotterdam, giocando l'intero primo tempo prima di essere sostituito da Ebecilio all'inizio della ripresa.\nSegna il suo primo gol stagionale il 25 marzo nella vittoria per 2-0 contro il PSV Eindhoven, sua ex squadra. Si ripete l'11 aprile nello 0-5 esterno contro l'Heerenveen, ormai titolare fisso dei lancieri. Il 2 maggio seguente vince la sua prima Eredivisie con l'Ajax concludendo la stagione con 18 presenze e 2 gol in totale. Al termine della stagione il giocatore e il club non riescono a trovare l'accordo per il rinnovo del contratto e Aissati decide di svincolarsi.\nNel mese di agosto 2012 firma un contratto di 4 anni con il club turco dell'Antalyaspor.\nAl termine della stagione 2012-2013 viene acquistato a titolo definitivo dai russi del .\nIl 29 luglio 2016 firma un contratto che lo lega all'Antalyaspor, in cui torna dopo l'esperienza del 2012.\nNazionale.\nHa fatto parte della nazionale olandese agli Europei under 21 2006 in Portogallo, conclusosi proprio con la vittoria dei giovani tulipani.\nStatistiche.\nPresenze e reti nei club.\n\"Dati aggiornati al 20 settembre 2016.\""}
{"id": "1010216", "revid": "599013", "url": "https://it.wikipedia.org/wiki?curid=1010216", "title": "Jan Kromkamp", "text": "Caratteristiche tecniche.\nEra un terzino che agiva sulla fascia destra, valido maggiormente dal punto di vista fisico che non tecnico. Le sue qualit\u00e0 principali erano la corsa e l'abilit\u00e0 nel recuperare palloni, alle quali abbinava potenza fisica e resistenza. Grazie alla sua duttilit\u00e0, all'occorrenza poteva essere schierato anche come centrale di difesa o mediano di rottura.\nCarriera.\nClub.\nHa debuttato da professionista con il Go Ahead Eagles, in Eerste Divisie, nel settembre 1998. Nel 2000 \u00e8 andato all', con cui ha raggiunto la semifinale di Coppa UEFA nel 2005. Nella prima parte della stagione 2005-2006 ha giocato con il Villarreal, ma, il 29 dicembre 2005, in seguito ad uno scambio, \u00e8 andato in prestito al Liverpool. Con i \"Reds\" ha fatto in tempo a vincere una FA Cup (2006), prima di essere comprato dal PSV Eindhoven e di ritornare in Olanda, il 31 agosto.\nNazionale.\nKromkamp ha esordito nel 2004 con la nazionale olandese, e conta 11 presenze. Nell'estate 2006 ha fatto parte dei 23 \"oranje\" convocati per il Mondiale in Germania."}
{"id": "1010220", "revid": "729019", "url": "https://it.wikipedia.org/wiki?curid=1010220", "title": "Rock in Rio (DVD Iron Maiden)", "text": "Rock in Rio \u00e8 l'undicesimo DVD del gruppo musicale britannico Iron Maiden, pubblicato il 16 luglio 2002 dalla EMI.\nIl disco.\n\"Rock in Rio\" \u00e8 costituito da due dischi: il primo documenta l'intero concerto tenuto al Rock in Rio di Rio de Janeiro (presente anche nella versione in CD, mentre il secondo contiene alcune interviste ai membri del gruppo e un breve documentario."}
{"id": "1010222", "revid": "1100311", "url": "https://it.wikipedia.org/wiki?curid=1010222", "title": "Sylvinho", "text": "Carriera.\nGiocatore.\nClub.\nEsordisce professionalmente nel 1994 con il Corinthians, uno dei club della sua citt\u00e0 natale, San Paolo. Si fa notare nel 1997 dal commissario tecnico del Brasile M\u00e1rio Zagallo, che lo fa esordire nel 1997 contro la Russia.\nLe sue qualit\u00e0 lo portano nel calcio europeo nel 1999, anno di arrivo all'Arsenal, dove gioca due stagioni; nel 2001 approda nella Liga spagnola nelle file del Celta Vigo. Qui partecipa attivamente alla qualificazione del club galiziano alla UEFA Champions League 2003-2004.\nArriva al Barcellona nella stagione 2004-2005. Con gli \"azulgrana\" vince due campionati, una Supercoppa nazionale e due Champions League.\nIl 3 giugno 2009 il Barcellona annuncia, dopo cinque stagioni e 8 trofei conquistati, il mancato rinnovo del contratto con il terzino brasiliano.\nIl 24 agosto 2009 firma un contratto annuale con gli inglesi del Manchester City, con cui disputa 12 partite tra campionato e coppe, segnando anche un gol. L'8 giugno 2010 non rinnova il suo contratto in scadenza con i \"Citizens\" e rimane quindi svincolato.\nL'8 luglio 2011 annuncia il suo ritiro dal calcio giocato.\nNazionale.\nSylvinho conta sei presenze con la nazionale brasiliana tra il 2000 e il 2001.\nAllenatore.\nAppesi gli scarpini al chiodo decide di intraprendere la carriera da allenatore. Il 27 settembre del 2011 diventa il vice di V\u00e1gner Mancini al Cruzeiro. Il 16 maggio 2012 segue il tecnico allo Sport Recife. L\u201911 agosto si dimette insieme al tecnico. Il 1 febbraio 2013 segue ancora il tecnico stavolta al Clube N\u00e1utico Capibaribe. L\u20198 aprile viene l\u2019esonerato insieme al tecnico V\u00e1gner. Nella stagione 2013-2014 \u00e8 il vice di Mano Menezes al Corinthians.\nIl 13 dicembre 2014 viene scelto da Roberto Mancini, suo allenatore ai tempi del Manchester City, come proprio collaboratore tecnico all'Inter, insieme a Fausto Salsano e Jos\u00e9 Duqu\u00e9. Sylvinho firma un contratto fino al 30 giugno 2017. Inizialmente il brasiliano avrebbe dovuto essere l'allenatore in seconda di Mancini, ma essendo ancora sprovvisto del patentino il ruolo \u00e8 stato ricoperto dal preparatore dei portieri Giulio Nuciari. L'8 agosto 2016, con l'addio all'Inter di Mancini, tramite rescissione consensuale Sylvinho lascia l'inter con il resto dello staff.\nDal 20 luglio 2016 \u00e8 collaboratore tecnico di Tite, nuovo commissario tecnico della Nazionale brasiliana.\nIl 27 maggio 2019 viene annunciato come nuovo allenatore dell\u2019Olympique LIone. Viene esonerato il 7 ottobre seguente, a causa dei deludenti risultati ottenuti nell'inizio di stagione (9 punti in 9 partite di campionato).\nStatistiche.\nStatistiche da allenatore.\n\"Statistiche aggiornate al 7 ottobre 2019\"."}
{"id": "1010224", "revid": "287204", "url": "https://it.wikipedia.org/wiki?curid=1010224", "title": "Ismail Aissati", "text": ""}
{"id": "1010225", "revid": "19330", "url": "https://it.wikipedia.org/wiki?curid=1010225", "title": "Konstantin Velichkov", "text": ""}
{"id": "1010226", "revid": "599013", "url": "https://it.wikipedia.org/wiki?curid=1010226", "title": "Jason \u010culina", "text": "Carriera.\nHa iniziato la carriera in Australia nel (Sydney United e nel Sydney Olympic), ma nel 1998 \u00e8 approdato in Europa, prima all', senza per\u00f2 mai scendere in campo, poi nel Germinal Beerschot, nel De Graafschap e nel , squadra dove si \u00e8 messo in ottima luce, tanto da venir messo sotto contratto dai big del PSV (autunno 2005). Dello stesso anno \u00e8 la prima convocazione con l'Australia. Con la sua nazionale conta 59 presenze e un gol.\nNell'estate 2006 ha fatto parte dei 23 convocati per il Mondiale in Germania, rassegna dove i \"socceroos\" sono giunti agli ottavi.\nNell'ottobre 2012 ha firmato per il Sydney. Tuttavia, il rapporto col club \u00e8 durato meno di un anno, ha rescisso i contatto nel mese di febbraio 2013, dopo un disaccordo con il manager Frank Farina."}
{"id": "1010227", "revid": "287204", "url": "https://it.wikipedia.org/wiki?curid=1010227", "title": "Jason Culina", "text": ""}
{"id": "1010229", "revid": "599013", "url": "https://it.wikipedia.org/wiki?curid=1010229", "title": "Jefferson Farf\u00e1n", "text": "\u00c8 soprannominato \"La Foquita\".\nCaratteristiche tecniche.\nGioca prevalentemente nel ruolo di attaccante sull'ala destra, ma all'occorrenza pu\u00f2 ricoprire tutti i ruoli offensivi, oltre che quello di esterno di centrocampo. F\u00e1rfan \u00e8 dotato inoltre di buona velocit\u00e0, buona resistenza fisica e di un ottimo dribbling. Sa anche essere pericoloso su calcio di punizione, oltre a sapere fornire assist ai compagni.\nCarriera.\nClub.\nDeportivo Municipal.\nJefferson \u00e8 nato nel quartiere di Villa El Salvador, a Lima, e ha iniziato nelle giovanili del Deportivo Municipal.\nAlianza Lima.\nFarf\u00e1n ha iniziato la sua carriera da professionista con l'Alianza Lima, con cui ha firmato un contratto nel 1999, a soli 15 anni. Ha debuttato in prima divisione con l'Alianza il 28 luglio del 2001, a 17 anni, in un match giocato contro il Deportivo Wanka. Farf\u00e1n ha cominciato a sfondare solo nel 2002, diventando un giocatore di impatto, aiutando l'Alianza a vincere il campionato peruviano nel 2003, segnando il gol della vittoria ai tempi supplementari nella finale contro lo Sporting Cristal. Nella sua ultima stagione con il club nel 2004, Farf\u00e1n ha segnato 14 gol, aiutandolo a vincere il Torneo di Apertura.\nPSV Eindhoven.\nNel giugno del 2004 si \u00e8 trasferito al PSV Eindhoven per una cifra di 1,8 milioni di euro, firmando fino al 2010. Con il PSV ha segnato sia gol importanti nel campionato olandese che in Champions League, raggiungendo le semifinali nella stagione 2004-2005. Nella stagione 2005-2006 \u00e8 stato vicino all'accordo con i club inglesi di Chelsea e Portsmouth. A met\u00e0 del 2008 dopo aver vinto il quarto titolo con il PSV, la squadra olandese ha raggiunto un accordo pari a circa 17 milioni di euro con lo Schalke 04.\nSchalke 04.\nIl 10 giugno del 2008 lo Schalke 04 ha confermato ufficialmente il trasferimento. Farf\u00e1n ha firmato per quattro stagioni con il club tedesco. Considerato uno dei migliori giocatori del club della Ruhr, e anche uno dei pi\u00f9 amati dai tifosi, durante la sua carriera nel club tedesco, Jefferson ha segnato gol importanti che hanno portato in molte occasioni alla vittoria della sua squadra. Nel marzo del 2011 ha segnato due gol contro il Valencia in Champions League, facendo approdare lo Schalke 04 ai quarti di finale. All'ottantaduesimo minuto di gioco di Bayer Leverkusen-Schalke 04, F\u00e1rfan segn\u00f2 recuperando una palla nella sua area, percorrendo 80 metri in 10 secondi, segnando un gol da velocista.\nNel 2011 si \u00e8 cominciato a discutere di un possibile trasferimento di Farf\u00e1n ad un club spagnolo, dato che il suo contratto scadeva nel 2012, ma alla fine il peruviano \u00e8 rimasto al club tedesco.\nAl-Jazira.\nIl 23 luglio 2015 firma un contratto triennale con l'Al Jazira.Tuttavia l'avventura si rivela poco fortunata e il giocatore rescinde il contratto l'anno successivo\nLokomotiv Mosca.\nIl 28 febbraio 2017, dopo un breve periodo da svincolato, firma con il . Nel giugno del 2018 poco prima dell'appuntamento mondiale ha rinnovato il suo contratto fino al giugno 2020 con il club russo.\nNazionale.\nFarfan partecip\u00f2 al Campionato Sudamericano U-17 del 2001 e successivamente ai Giochi bolivariani dello stesso anno, vincendolo. Nel 2003 ha partecipato al Campionato Sudamericano U-20, con una buona prestazione. In seguito fu convocato per il Torneo Pre-Olimpico U-23, tenutosi l'anno successivo. Ha inoltre partecipato alla Coppa America nel 2004 e nel 2007, mostrando buone prestazioni.\nFarfan ha partecipato alle qualificazioni ai Mondiali di Germania 2006 (dove ha segnato 7 gol) e Sud Africa 2010. Il 7 dicembre 2007 con i compagni Santiago Acasiete, Claudio Pizarro e Andres Mendoza, \u00e8 stato sospeso per 18 mesi dalla nazionale peruviana per il loro coinvolgimento in atti di negligenza dopo il pareggio contro il Brasile a Lima. Il 27 marzo 2008 \u00e8 stato annunciato dalla stampa locale la multa inflitta a Farf\u00e1n e agli altri 3 giocatori coinvolti di $ 20.000 ciascuno (oltre alla sospensione).\nNel 2010 Farf\u00e1n torna in nazionale con l'avvento in panchina di Sergio Markari\u00e1n. Dopo aver vinto le prime tre partite con la nazionale, l'allenatore Sergio Markari\u00e1n ha osservato che Farf\u00e1n \u00e8 stato un elemento indiscutibile nella squadra. Nell'ottobre dello stesso anno, la squadra ha giocato la quarta partita contro Panama, che ha perso 1-0 e, in quella stessa notte, Farf\u00e1n e altri giocatori sono scappati dall'hotel dove alloggiavano per andare ad un casin\u00f2. Markari\u00e1n li separ\u00f2 dal gruppo a causa della loro indisciplina, ma riapparve in nazionale nel 2011, per le qualificazioni alla Coppa del Mondo 2014. Nel settembre del 2012 Jefferson Farf\u00e1n fu protagonista della rimonta per 2-1 ai danni del Venezuela, dopo aver segnato una doppietta in 12 minuti. Il 22 marzo 2013 ha segnato un gol nel finale che ha dato la vittoria al Per\u00f9 per 1-0 sul Cile. Il 6 settembre 2013 ha segnato un gol calcio di punizione contro l'Uruguay che non ha impedito la sconfitta per 1-2 ai danni della \"blanquirroja\" a Lima.\nNel giugno 2018 partecipa con il Per\u00f9 ai mondiali 2018, qualificazione a cui i peruviani si sono qualificati dopo 36 anni anche grazie al suo contributo.\nConvocato per la Copa Am\u00e9rica 2019, causa infortunio gioca solo 3 delle 6 gare della squadra, infortunandosi prima dei quarti di finale contro l'Uruguay. Senza di lui il Per\u00f9 \u00e8 arrivato fino in finale, dove ha perso per 3-1 contro il Brasile padrone di casa. Nella competizione ha realizzato un goal nel vittorioso 3-1 contro la Bolivia.\nIl 14 ottobre 2021 raggiunge quota 100 presenze in occasione della sconfitta per 1-0 contro l'.\nStatistiche.\nPresenze e reti nei club.\n\"Statistiche aggiornate al 25 settembre 2021.\""}
{"id": "1010230", "revid": "599013", "url": "https://it.wikipedia.org/wiki?curid=1010230", "title": "John de Jong", "text": "Carriera.\nNella sua carriera ha giocato per (la squadra della sua citt\u00e0), , e PSV (dal 2000 al 2002 e dal 2003 al 2008. "}
{"id": "1010232", "revid": "767487", "url": "https://it.wikipedia.org/wiki?curid=1010232", "title": "Michael Lamey", "text": "Carriera.\nCresciuto nell', ha esordito in Eredivisie con il RKC Waalwijk di Martin Jol. Nel 2002, comprato dal PSV, \u00e8 andato in prestito all', e la stagione successiva all'. Nel 2004 \u00e8 tornato al PSV, e nel 2007 \u00e8 stato ceduto al , squadra tedesca.\nIl 9 agosto 2010 viene ceduto al Leicester City."}
{"id": "1010236", "revid": "599013", "url": "https://it.wikipedia.org/wiki?curid=1010236", "title": "Mika V\u00e4yrynen", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nHa giocato con Lahti e Jokerit prima di andare nei Paesi Bassi, al , nel 2001. Nelle quattro stagioni al Heerenveen \u00e8 divenuto uno dei giocatori chiave della squadra, mettendo a referto 101 presenze e 17 gol in Eredivisie. Nell'estate 2005 si \u00e8 trasferito al PSV, una delle tre grandi olandesi. \u00c8 rimasto fuori per la prima met\u00e0 della stagione 2005-2006 a causa di un infortunio alla caviglia: il ritorno alle gare \u00e8 datato 17 dicembre 2005, data anche del primo gol col PSV. Da allora non ha giocato molto."}
{"id": "1010237", "revid": "2048388", "url": "https://it.wikipedia.org/wiki?curid=1010237", "title": "Li Tie", "text": "Carriera.\nGiocatore.\nClub.\nHa cominciato la carriera nel Liaoning Bodao. Dopo la rassegna del , ai quali ha partecipato con la propria nazionale (prima volta per i cinesi), \u00e8 stato acquistato dall'. Dopo un periodo allo Sheffield United (senza mai scendere in campo), \u00e8 tornato in patria, ai Chengdu Blades.\nL'anno successivo passa al Liaoning Hongyun.\nNazionale.\nCon la nazionale del suo paese conta 91 presenze e 5 gol."}
{"id": "1010238", "revid": "33751", "url": "https://it.wikipedia.org/wiki?curid=1010238", "title": "Quinta del Buitre", "text": "La Quinta del Buitre (in italiano la \"Coorte dell'Avvoltoio\") \u00e8 il nome dato ad una generazione di calciatori spagnoli cresciuta nel settore giovanile del che conquist\u00f2 numerosi successi sportivi di rilievo tra gli anni 1980 e 1990.\nIl nome fa riferimento al soprannome del giocatore pi\u00f9 noto e carismatico del gruppo, Emilio Butrague\u00f1o, \"el Buitre\"; gli altri quattro membri erano Miguel Pardeza, Manolo Sanch\u00eds, M\u00edchel e Mart\u00edn V\u00e1zquez. Col tempo Alfredo Di St\u00e9fano li inserisce in prima squadra.\nA partire dal debutto in prima squadra del primo fino all'esordio di tutti gli altri, hanno conquistato un totale di sedici titoli, due Coppe UEFA, sei campionati spagnoli - di cui cinque consecutivamente - tre Coppe di Spagna, quattro Supercoppe spagnole e una Coppa di Lega spagnola. Successivamente, Sanch\u00eds, come unico membro rimasto di quella generazione, ha vinto altri sei titoli tra cui due Coppe dei Campioni, titolo che manc\u00f2 al gruppo.\nPer quanto riguarda i riconoscimenti individuali, due hanno avuto maggior successo, Butrague\u00f1o che ha conseguito due volte il Trofeo Bravo come miglior giocatore europeo under 21, due terzi posti nella classifica del Pallone d'oro, un secondo posto nella classifica marcatori della Coppa del Mondo FIFA 1986 e un Trofeo Pichichi come capocannoniere nella Primera Divisi\u00f3n, e M\u00edchel che \u00e8 arrivato terzo nella classifica marcatori della Coppa del Mondo FIFA 1990 come miglior risultato individuale."}
{"id": "1010267", "revid": "635893", "url": "https://it.wikipedia.org/wiki?curid=1010267", "title": "Doussi\u00e9", "text": "Il Doussi\u00e9 \u00e8 un legno ampiamente utilizzato per i pavimenti (parquet).\nLa pianta dalla quale si ricava \u00e8 della famiglia delle Fabaceae (in genere: \"Afzelia pachyloba\")."}
{"id": "1010292", "revid": "1543377", "url": "https://it.wikipedia.org/wiki?curid=1010292", "title": "M\u00edchel", "text": "Carriera.\nGiocatore.\nAll'et\u00e0 di 13 anni faceva parte della \"cantera\" del . La sua esplosione risale ai primi anni ottanta quando, con la maglia del Castilla (la squadra riserve del Real Madrid), si mette in luce assieme a campioni quali Emilio Butrague\u00f1o, Manuel Sanch\u00eds, Miguel Pardeza e Rafael Mart\u00edn V\u00e1zquez, la celebre \"Quinta del Buitre\". Le buone prestazioni inanellate da M\u00edchel lo portano rapidamente in prima squadra. Nel 1988 fu colpito da una bottiglia mentre era sul campo, un po' pi\u00f9 tardi fu sanzionato dalla UEFA per aver utilizzato un metodo non ortodosso di turbare la concentrazione di Carlos Valderrama in una partita contro il Real Valladolid e fu pure squalificato per nove giornate per aver a suo tempo offeso e colpito l'arbitro Bruno Galler.\nCon il Real ha vinto due Coppe UEFA, nel 1985 sconfiggendo gli ungheresi del Videoton FC Feh\u00e9rv\u00e1r (realizzando anche il gol del vantaggio nella finale di andata) e nel 1986 regolando i tedeschi del Colonia. Vinse la classifica dei cannonieri della Coppa dei Campioni nel 1988 con 4 reti. \u00c8 stato eletto calciatore spagnolo dell'anno nel 1986 dal periodico sportivo Don Bal\u00f3n, e nel 1992 dal quotidiano El Pa\u00eds.\nCon la casacca della Nazionale spagnola ha disputato i Mondiali del 1986 in Messico, risultando fra i migliori centrocampisti della competizione, e i Mondiali del 1990 in Italia, dove segn\u00f2 quattro reti: una tripletta alla e un rigore al . Ha partecipato inoltre agli Europei del 1988 in Germania, in cui segn\u00f2 una rete alla . Complessivamente, con la maglia della Spagna, ha collezionato 66 presenze e realizzato 21 reti.\nAllenatore.\nEsordisce alla guida del Rayo Vallecano, nel 2005-2006 club in quel momento in terza divisione spagnole e che riesce a far promuovere in seconda. Nel 2006-2007 viene scelta dal nuovo presidente del Real Madrid Ram\u00f3n Calder\u00f3n come nuovo tecnico del Real Madrid Castilla. L'anno seguente rimane sempre nel club madrileno come responsabile del settore giovanile, ruolo che ricopre fino al 3 ottobre 2008. Successivamente il 29 aprile 2009 \u00e8 assunto dal Getafe come sostituto di Victor Munoz salvandolo dalla retrocessione cosa che gli vale il rinnovo di contratto. Nella stagione 2009-2010 porta in sesta posizione il Getafe, miglior piazzamento della storia che gli vale l'accesso all'Europa League.\nNella stagione seguente il club non corre rischi in zona retrocessione ma il presidente decide di non rinnovargli il contratto dopo un girone di ritorno molto irregolare. Lascia quindi la squadra gli Azulones alla fine della stagione 2010-2011. Il 6 febbraio 2012 viene ingaggiato come allenatore del Siviglia firmando un contratto di sei mesi che verr\u00e0 automaticamente rinnovato se la squadra dovesse concludere la stagione tra le prime 4. Cosa che non riesce a fare, non portando il club nei posti europei ma nonostante questo si guadagna la fiducia anche per la stagione seguente.\nIl 14 gennaio 2013 viene esonerato dalla squadra dopo la sconfitta per 2-0 al Mestalla contro il Valencia.\nIl 3 febbraio seguente \u00e8 diventato l'allenatore dell', subentrando ad Ant\u014dn\u012bs Nikopolid\u012bs che a sua volta aveva sostituito Leonardo Jardim nel corso della stagione. Nella sua prima stagione in Grecia ha guidato la squadra del Pireo alla vittoria del campionato greco aggiudicatosi il 10 marzo 2013 con 5 giornate di anticipo sul finale ed anche della coppa di Grecia. Alla seconda stagione vince nuovamente il campionato, ma viene eliminato in Coppa di Grecia dal e in Champions League dal Manchester United. Il 6 gennaio 2015, complice l'eliminazione alla fase ai gironi di Champions League ed un avvio di campionato poco brillante, viene sollevato dalla guida tecnica.\nIl 19 agosto 2015 diventa il nuovo allenatore dell'Olympique Marsiglia, sostituendo il dimissionario Marcelo Bielsa. Esordisce con una vittoria tennistica contro il Troyes: il Marsiglia vince 6-0.\nDopo una serie di risultati negativi, il 19 aprile 2016, viene esonerato e sostituito dal francese Franck Passi.\nIl 7 marzo 2017 viene nominato allenatore del M\u00e1laga. Viene esonerato il 13 gennaio 2018, con la squadra all'ultimo posto in classifica.\nIl 20 maggio 2019 viene nominato allenatore del . Il 23 luglio 2020 rassegna le proprie dimissioni dal club messicano per problemi personali e familiari.\nIl 27 maggio 2021, viene annunciato il suo ritorno al dopo 10 anni dalla sua ultima esperienza con il club della comunit\u00e0 madrilena. Tuttavia, il 4 ottobre seguente, viene esonerato con la squadra ultima in classifica.\nStatistiche.\nStatistiche da allenatore.\n\"Statistiche aggiornate al 13 gennaio 2018.\""}
{"id": "1010304", "revid": "729019", "url": "https://it.wikipedia.org/wiki?curid=1010304", "title": "Battaglia di Seminara (1495)", "text": "La battaglia di Seminara fu combattuta nei pressi di Seminara, poco a nord di Reggio Calabria, durante la Prima guerra italiana il 28 giugno 1495 tra la guarnigione francese nell'Italia meridionale appena conquistata e le forze alleate spagnole e napoletane che volevano riconquistare questi territori.\nContro la formidabile combinazione dei gendarmi pi\u00f9 i mercenari svizzeri delle forze francesi, gli alleati avevano a disposizione le truppe napoletane, di qualit\u00e0 non uniforme, e una piccola armata di soldati spagnoli con armamento leggero, abituati per lo pi\u00f9 a combattere i mori di Spagna. Il risultato della battaglia fu una sconfitta per gli alleati spagnolo-napoletani, infatti gran parte del combattimento si concentr\u00f2 attorno alle azioni per impegnare i francesi in modo da permettere la fuga alle forze alleate. Tuttavia anche se la battaglia fu una decisiva vittoria francese da un punto di vista tattico, la cosa non imped\u00ec agli alleati di contrastare il dominio dei francesi nel Sud Italia.\nL'importanza della battaglia inoltre sta anche nel fatto che spesso \u00e8 citata come principale ragione che port\u00f2 alla riorganizzazione dell'armata spagnola, cosa che avvenne con l'adozione delle armi da fuoco nella formazione di \"picca e moschetto\", una delle pietre miliari della \"Rivoluzione militare\".\nFatti storici antecedenti.\nIl re di Francia Carlo VIII aveva invaso l'Italia nel 1494, dopo la morte di Ferdinando I di Napoli, in un tentativo di far valere le sue pretese al regno di Napoli che risalivano agli Angi\u00f2. Il successore di Ferdinando fu suo figlio Alfonso II di Napoli, che ben presto abdic\u00f2 \u2013 a causa di una serie di cattivi presagi \u2013 a favore del figlio, Ferdinando II di Napoli.\nI francesi attraversarono velocemente la disunita penisola italiana ed arrivarono nel regno di Napoli il 21 febbraio 1495, mentre Ferdinando II era fuggito in Sicilia all'approssimarsi dell'armata francese. Qui, in esilio temporaneo, Ferdinando si un\u00ec a suo cugino, Ferdinando II d'Aragona, re di Sicilia e Spagna, che gli offr\u00ec assistenza nella riconquista del regno.\nIn risposta all'invasione di Carlo VIII fu formata, da molti stati italiani che si opponevano alla presenza dei francesi in Italia, la Lega di Venezia. La Lega cre\u00f2 quindi una potente forza militare nel nord Italia che si occup\u00f2 di tagliare le linee di comunicazione tra esercito francese presente nel profondo sud e le sue basi in Francia. Il 30 maggio 1495 Carlo VIII divise il suo esercito, tenendo con s\u00e9 circa la met\u00e0 delle truppe (approssimativamente 9.000 uomini, cavalleria e fanteria) che port\u00f2 verso nord combattendo per tornare in Francia e lasciando il resto al sud per presidiare le recenti conquiste nei territori napoletani. Dopo un duro combattimento l'esercito francese riusc\u00ec ad avere la meglio sulle forze della Lega nella battaglia di Fornovo (luglio 1495) ed a ritornare in Francia.\nLa campagna militare.\nNel frattempo Ferdinando II di Napoli decise di liberare il regno di Napoli dalle truppe di guarnigione lasciate dal re di Francia. Anche se disperso su tutta l'area di occupazione l'esercito francese era composto principalmente di tre elementi:\nDa schierare contro queste forze Ferdinando aveva il suo esercito e gli aiuti del cugino, re di Spagna. Il generale spagnolo Gonzalo Fern\u00e1ndez de C\u00f3rdoba giunse dalla Spagna con un piccolo esercito, grande come un'avanguardia (altre truppe venivano nel frattempo reclutate in Spagna e sarebbero giunte in seguito) principalmente per dimostrare il supporto spagnolo al tentativo di riconquista di Ferdinando II di Napoli. De C\u00f3rdoba era stato scelto dalla regina Isabella per condurre il contingente spagnolo sia perch\u00e9 favorito di corte ed anche in quanto soldato di fama considerevole nonostante la, relativamente, giovane et\u00e0. De C\u00f3rdoba giunse al porto di Messina il 24 maggio 1495, solo per scoprire che Ferdinando II di Napoli era passato in Calabria con l'esercito, portando con s\u00e9 la flotta dell'ammiraglio Requesens, ed aveva rioccupato Reggio.\nAnche de C\u00f3rdoba passo in Calabria due giorni dopo. Aveva sotto il proprio commando 600 lancieri della cavalleria spagnola, molti dei quali con armamento leggero \"jinetes\" e 1.500 fanti, molti di questi spadaccini Rodeleros, a cui si erano aggiunti 3.500 soldati della flotta spagnola. La dimensione dell'esercito napoletano non \u00e8 acclarata ma fu rinforzata da 6.000 volontari calabresi che si unirono ai ranghi napoletani quando Ferdinando II approd\u00f2. Il contingente spagnolo fu ulteriormente indebolito dalla necessit\u00e0 di insediare delle guarnigioni in molte luoghi fortificati che Ferdinando II diede alla Spagna come parziale compensazione della aiuto militare prestato.\nGli esercito alleati marciarono da Reggio a Sant'Agata del Bianco e quindi su Seminara, un luogo fortificato a circa 28 miglia (40 chilometri) da Reggio. Entrambe le citt\u00e0 aprirono le loro porte a Ferdinando II. Nel tragitto ci fu uno scontro con un distaccamento di truppe francesi che fu distrutto dalle forze alleate. La Lega di Venezia diede assistenza agli alleati con l'invio di una flotta veneziana sotto il comando dell'ammiraglio Antonio Grimani che attacc\u00f2 la costa adriatica occupata dai francesi. In uno di questi attacchi, presso Monopoli, Grimani distrusse la guarnigione francese qui stanziata.\nAnche se seriamente ammalato, aveva da poco contratto la malaria, il comandante francese in Calabria, lo scozzese d'Aubigny non perse tempo nel rispondere alla sfida degli alleati, consolidando velocemente le sue forze nei confronti dell'invasione napoletano-spagnola, richiamando le guarnigioni isolate e chiedendo a Pr\u00e9cy come rinforzo i mercenari svizzeri. D'Aubigny riusc\u00ec velocemente a concentrare le sue forze e marci\u00f2 quindi su Seminara.\nLa battaglia.\nDopo essere venuto a conoscenza che d'Aubigny si andava avvicinando ma senza sapere che Pr\u00e9cy e i mercenari svizzeri si erano uniti a lui, Ferdinando II decise di dare battaglia immediatamente, decisione condivisa dalla nobilt\u00e0 napoletana e spagnola. de C\u00f3rdoba chiese prudenza, o perlomeno di avere piena contezza dell'entit\u00e0 delle forze francesi prima di rischiare battaglia ma fu ignorato.\nFerdinando condusse l'esercito alleato fuori di Seminara il 28 giugno ed attravers\u00f2 una linea di colline ad approssimativamente 3 miglia ad est della citt\u00e0. Qui, nella pianura sottostante, al di l\u00e0 di un corso d'acqua che si trovava proprio ai piedi di queste colline era l'esercito francese che marciava direttamente contro i napoletani. Ferdinando II prese posizione proprio dietro il torrente, dispiegando la fanteria alla propria sinistra e la cavalleria a destra. D'Aubigny, che anche se malato era montato a cavallo, posizion\u00f2 la sua cavalleria \u2013 400 \"gendarmi\" pesantemente corazzati e 800 soldati di cavalleria leggera \u2013 di fronte alla cavalleria spagnolo-napoletana alla sinistra francese, il giovane nobile Pr\u00e9cy aveva preso il comando dei mercenari svizzeri per supportare il sofferente d'Aubigny al comando della cavalleria. Alla loro destra c'erano 800 picchieri svizzeri, e dietro di loro le ultime forze francesi. A differenza di molte battaglie in cui gli svizzeri erano dispiegati molto in profondit\u00e0 a Seminara si disposero su tre sole file con le picche lunghe 18 piedi che sporgevano dal fronte della loro formazione. Quando finirono il dispiegamento dell'ordine di battaglia le forze francesi attaccarono senza esitazione attraversando il corso d'acqua.\nInizialmente il combattimento volse a favore degli alleati con i \"jinetes\" che impedivano il guado ai \"gendarmi\" scagliando i loro giavellotti e ritirandosi, lo stesso metodo usato in Spagna contro i mori. Per\u00f2 a questo punto della battaglia la milizia calabrese fu presa dal panico \u2013 forse scambiando il ritirarsi dei \"jinetes\" come una rotta, forse per scappare dalle picche svizzere \u2013 e torn\u00f2 indietro esponendo cos\u00ec il fianco sinistro dell'esercito napoletano spagnolo. Anche se Ferdinando II tent\u00f2 di bloccare la loro fuga, i calabresi in ritirata furono attaccati dai \"gendarmi\" che erano riusciti ad attraversare il corso d'acqua trionfando.\nLa situazione divenne presto disperata per le forze alleate con gli svizzeri che mettevano fuori gioco i rimanenti Rodeleros spagnoli e i \"gendarmi\" francesi che avevano la meglio sulla cavalleria alleata. Il re, facilmente riconosciuto dal lussuoso abbigliamento, fu duramente attaccato, disarcionato e minacciato dalle forze nemiche e sfugg\u00ec solo grazie al cavallo di un nobile, il cui nome dalle fonti \u00e8 riportato alternativamente sia come Giovanni di Capua che come Juan de Altavista e che diede la propria vita per ritardare i nemici in modo che Ferdinando potesse scappare. De C\u00f3rdoba lascio alla cavalleria spagnola e a quello che rimaneva della fanteria il disperato compito di impegnare i francesi, il che, insieme alla malattia del comandante francese, permise la fuga dei napoletani. Gli spagnoli riuscirono comunque a raggiungere la salvezza di Seminara e le truppe francesi apparentemente si accontentarono di rimanere ad occupare il campo di battaglia, metodo tradizionale per dichiararsi vittoriosi.\nLe conseguenze.\nNonostante la grande vittoria che le forze francesi e svizzere raccolsero sul campo di battaglia, la situazione generale delle isolate guarnigioni francesi nel sud Italia sostanzialmente non cambi\u00f2. Usando una piccola forza anfibia e grazie alla lealt\u00e0 del popolino, Ferdinando II di Napoli fu presto in grado di riprendere Napoli grazie ad uno stratagemma. De C\u00f3rdoba, usando delle tattiche di guerriglia ed evitando accuratamente qualsiasi scontro con i temibili battaglioni svizzeri lentamente riconquist\u00f2 il resto della Calabria. In ogni caso molti dei mercenari al servizio dei francesi si ammutin\u00f2 a causa del mancato pagamento del soldo e ritorn\u00f2 in patria, le rimanenti forze francesi furono intrappolate ad Atella dalle forze riunite di Ferdinando e di Cordova, e costrette ad arrendersi.\nIl disastroso, per De C\u00f3rdoba, scontro di Seminara con le forze franco svizzere, pi\u00f9 efficienti nel melee, port\u00f2 alla sua invenzione dell'esercito misto pike and shot, che in seguito si svilupp\u00f2 nel Tercio spagnolo. Dopo l'umiliante sconfitta, De C\u00f3rdoba stesso vinse ogni altra battaglia da lui combattuta, guadagnadosi il titolo di \"El Gran Capit\u00e1n\" (\"Il Grande Comandante\") ed il riconoscimento, da parte di molti storici moderni, come del miglior generale delle guerre italiane."}
{"id": "1010346", "revid": "2084998", "url": "https://it.wikipedia.org/wiki?curid=1010346", "title": "Leszek I di Polonia", "text": "Nel 1205 sconfisse l'esercito ruteno del principe Romano il Grande alla battaglia di Zawichost, nella Piccola Polonia.\nNel 1227, durante una dieta dei baroni polacchi presso G\u0105sawa, fu assassinato (probabilmente su ordine del duca \u015awi\u0119tope\u0142k II di Pomerania).\nIn un aneddoto piuttosto famoso, Leszek spieg\u00f2 al Papa che i cavalieri polacchi non potevano partecipare alla sua Crociata perch\u00e9 non vi era l'idromele nella regione della Palestina.\nFigli.\nDa sua moglie, Grzymis\u0142awa di Luck, Leszek ebbe tre figli:"}
{"id": "1010359", "revid": "92723", "url": "https://it.wikipedia.org/wiki?curid=1010359", "title": "Futbol'nyj Klub Dnipro", "text": "Il Dnipro Dnipropetrovs'k, ufficialmente Futbol'nyj Klub Dnipro (), \u00e8 stata una societ\u00e0 di calcio di Dnipro, in Ucraina.\nStoria.\nIl club venne fondato nel 1918 come \"BRIT\" (Brjans'kyj Robitny\u010dyj Industrial'nyj Technikum) \"Dnepropetrovsk\". Sette anni pi\u00f9 tardi, il 9 maggio 1925 divenne la squadra della fabbrica Petrovs'kyj; proprio per questo l'anno seguente venne rinominato \"Petrovec\". Il club partecip\u00f2 alla prima competizione sovietica con il nome di \"Stal\" (dal russo \"acciaio\"), in una delle leghe minori del campionato sovietico. Nel 1947 lo \"Stal\" si fuse con un altro club di Dnipropetrovsk, la \"Dynamo Dnipropetrovsk\". Dal 1949 al 1961 il club utilizz\u00f2 il nome di \"Metalurg\", e nel 1954 la squadra raggiunse le semifinali della Coppa dell'Unione Sovietica, dove venne sconfitta dallo Spartak Erevan.\nNel 1961 il club venne sponsorizzato dalla \"Jugma\u0161\", al tempo una delle pi\u00f9 importanti e potenti industrie dell'intera Unione Sovietica: il nuovo sponsor impose il cambiamento di nome in \"Dnepr\", ma, nonostante gli ingenti capitali apportati, fino al 1968 la situazione, da un punto di vista sportivo, non miglior\u00f2. Fu con l'ingaggio di Andrij Biba e l'arrivo del nuovo allenatore Valerij Lobanovs'kyj che la squadra prese a mietere successi, con la promozione in soli tre anni nella massima serie del campionato sovietico e il raggiungimento del sesto posto (su 16 squadre) nel 1972.\nNel 1973 e nel 1976 il \"Dnepr\" raggiunse le semifinali Coppa dell'Unione Sovietica. Nel 1978 il club venne retrocesso e partecip\u00f2 per due anni nella seconda divisione. Nel 1981 la dirigenza decise di affidare la squadra a due giovani allenatori promettenti, Volodymyr Jemec' e Hennadij \u017dyzdyk, e dopo due anni, nel 1983 la squadra conquist\u00f2 il primo storico campionato sovietico, successo bissato nel 1988 sotto la guida di Jevhen Ku\u010derevs'kyj.\nDopo la dissoluzione dell'Unione Sovietica, il \"Dnepr\" modific\u00f2 il proprio nome nell'ucraino \"Dnipro\" e i colori da rosso e bianco in celeste, bianco e blu, divenendo uno dei club fondatori del campionato ucraino. La squadra si classific\u00f2 al secondo posto nel 1993, e al terzo nel 1992, 1995, 1996, 2001, 2004, non riuscendo mai a cogliere bottino pieno. Questa situazione si \u00e8 ripetuta anche nella Coppa d'Ucraina, dove raggiunse le finali del 1995, 1997 e 2004, tutte perse contro lo . Nel 2012 gli ucraini dopo essere arrivati al quarto posto nel campionato ucraino si qualificano ai play-off dell'Europa League.\nNella stagione 2014-2015 per la prima volta nella sua storia il Dnipro si qualifica per la finale di Europa League. Il cammino degli ucraini inizia nei play-off, quando il club di Dnipropetrovsk esclude l' (2-1); inserito nella fase a gironi assieme ad , Qarabag e Saint-Etienne, il Dnipro parte male, ma una successivo cambio di marcia porta gli ucraini a conquistare due importanti vittorie contro Qarabag (1-2) e, soprattutto, contro il Saint-Etienne (1-0) all'ultima giornata, che consentono loro di passare alla fase ad eliminazione diretta dove estromettono a sorpresa dapprima l', poi l' (con la regola dei gol fuori casa) ed, infine, il . In semifinale il club si ritrova di fronte al e, pur da sfavoriti, gli ucraini pareggiano in Italia 1-1 e vincono all'Olimpico di Kiev per 1-0, approdando cos\u00ec alla loro prima finale europea dove sono battuti dai detentori del trofeo, gli spagnoli del Siviglia, vittoriosi per 3-2.\nDa qui in avanti, tuttavia, ha inizio il rapido declino del Dnipro. Il 31 marzo 2016 la UEFA squalifica la squadra per tre anni dalle competizioni europee per il mancato rispetto del fair play finanziario.\nLa stagione 2016-2017 \u00e8 un vero fallimento per il club, penalizzato di sei punti ad ottobre 2016 e di altri tre punti in classifica ad aprile 2017, a causa del forte indebitamento nei confronti dell'ex allenatore Juande Ramos e della disastrosa situazione finanziaria. La squadra, retrocessa sul campo in seconda serie, \u00e8 declassata dalla federcalcio ucraina in terza serie. Nel 2017-2018 chiude all'ottavo posto della classifica di terza serie, penalizzata di ben 18 punti, ma \u00e8 poi declassata per delibera FIFA in quarta serie per le vicende pregresse.\nNel 2018-2019 conclude all'ottavo posto il gruppo 3 di quarta divisione, penalizzata di 9 punti. Nel giugno 2019 la squadra non si iscrive alla quarta divisione ucraina e, di conseguenza, cessa le proprie attivit\u00e0 e si scioglie.\nStrutture.\nStadio.\nLa Dnipro Arena, impianto che ospita le partite interne, ha una capacit\u00e0 di poco pi\u00f9 di 31.000 spettatori.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2017-2018.\n\"Rosa e numerazione aggiornate al 23 gennaio 2018.\"\nRosa 2016-2017.\n\"Rosa e numerazione aggiornate al 30 gennaio 2017.\""}
{"id": "1010365", "revid": "320578", "url": "https://it.wikipedia.org/wiki?curid=1010365", "title": "FC Dnipro Dnipropetrovsk", "text": ""}
{"id": "1010372", "revid": "287204", "url": "https://it.wikipedia.org/wiki?curid=1010372", "title": "G\u0105sawa", "text": "G\u0105sawa \u00e8 un comune rurale polacco del distretto di \u017bnin, nel voivodato della Cuiavia-Pomerania.&lt;br&gt;Ricopre una superficie di 135,7 km\u00b2 e nel 2004 contava 5.209 abitanti.\nStoria.\n\u00c8 stata resa famosa per il fatto di essere stata il luogo dell'assassinio di Leszek I il Bianco, principe di Sandomierz e di Cracovia e granduca di Polonia, avvenuto il 23 novembre 1227.\nG\u0105sawa ricevette i diritti di citt\u00e0 nel 1388 e li perse nel 1934."}
{"id": "1010378", "revid": "287204", "url": "https://it.wikipedia.org/wiki?curid=1010378", "title": "Gasawa", "text": ""}
{"id": "1010387", "revid": "287204", "url": "https://it.wikipedia.org/wiki?curid=1010387", "title": "Eros Francescangeli", "text": "Biografia.\nLaureatosi a Perugia nel 1996 con una tesi sugli Arditi del Popolo (formazioni di difesa proletaria che sono state alle origini dell'antifascismo specialmente negli anni 1921-1922), ha completato il corso di perfezionamento sui problemi e i metodi della ricerca storica al Dipartimento di Storia dell'Universit\u00e0 di Firenze ed \u00e8 pervenuto al titolo di dottore in ricerca presso l'Universit\u00e0 di Parma.\nIn particolare ha approfondito l'elaborazione digitale di testi e documenti nonch\u00e9 la progettazione e la realizzazione di opere multimediali in campo storico-umanistico.\n\u00c8 iscritto dal 1999 all'Albo dei formatori per docenti di discipline riguardanti la storia contemporanea, con particolare riferimento al rapporto tra internet e studi storici. Tiene corsi di perfezionamento al personale docente della societ\u00e0 delegata dalla regione Umbria alla formazione professionale post-laurea dei docenti.\nNel 2001 ha vinto il concorso per il Dottorato di ricerca in storia (XV ciclo) all'Universit\u00e0 degli studi di Parma, ateneo nel quale, oltre all'attivit\u00e0 didattica si occupa dell'approfondimento di settori storici riguardanti il fascismo e le varie correnti del comunismo in Italia.\n\u00c8 stato revisore delle carte relative all'Umbria e collaboratore alla redazione del volume, edito dall'Istituto nazionale per la storia del Movimento di Liberazione in Italia, \"Atlante storico della Resistenza italiana\", curato da Luca Baldissara e pubblicato da Bruno Mondadori nel 2000.\nCollabora inoltre con il Centro Studi Pietro Tresso (CSPT), l'Istituto per la Storia dell'Umbria contemporanea (ISUC), l'Istituto nazionale per la storia del movimento di liberazione in Italia Ferruccio Parri (INSMLI), l'Istituto romano per la storia d'Italia dal fascismo alla Resistenza (IRSIFAR), l'Istituto storico della Resistenza e dell'et\u00e0 contemporanea di Parma (ISRECO Parma), collaboratore di \"Storia XXI Secolo\",(portale dei siti di storia italiana) e del Progetto MURST per la realizzazione di un dizionario biografico degli anarchici di lingua italiana.\nHa collaborato con propri articoli al bimestrale \"Praxis\" e al settimanale \"Il Sabato\", inserto culturale del quotidiano Corriere dell'Umbria. Collabora a siti web e a riviste di storia contemporanea, ed \u00e8 tra i principali fondatori e coordinatori di \u00abZapruder\u00bb fondata nel 2003, rivista quadrimestrale di storia del conflitto sociale, con cui collaborano oltre trecento storici italiani fra i quali molti accademici come Luigi Cortesi, Cesare Bermani, Gianpasquale Santomassimo e Alessandro Portelli. Francescangeli \u00e8 stato anche coordinatore della redazione. \nDa alcuni suoi lavori come da quelli di Claudia Salaris vi \u00e8 una rivisitazione storica, sotto una luce diversa da quella per lungo tempo presentata, della vicenda Fiumana."}
{"id": "1010392", "revid": "120689699", "url": "https://it.wikipedia.org/wiki?curid=1010392", "title": "Alfidia", "text": "Biografia.\nAlfidia \u00e8 la rappresentante femminile di maggior spicco della gens degli Alfidii. Figlia del magistrato romano di origini italiche Marco Aufidio Lurcone, Alfidia spos\u00f2 Marco Livio Druso Claudiano, dal quale ebbe nel 58 a.C. Livia Drusilla (Livia con ogni probabilit\u00e0 era figlia unica, ma il padre adott\u00f2 nel testamento Lucio Scribonio Libone.). Claudiano fu pretore nel 50 a.C. e mor\u00ec suicida nel 42 a.C. A causa delle proscrizioni indette da Ottaviano, fu costretta ad abbandonare Roma, andando prima in Sicilia, che era sotto il controllo di Sesto Pompeo, e poi in Grecia. Ritorn\u00f2 a Roma a seguito dell'amnistia decretata da Ottaviano, e qui assistette al divorzio della figlia Livia dal marito Tiberio Claudio Nerone per sposare Ottaviano.\nAlfidia nella cultura di massa.\nIl personaggio della madre di Livia \u00e8 presente anche nella serie televisiva \"Roma\".\nInterpretata da Deborah Moore, Alfidia, madre di Livia (personaggio ispirato a Livia Drusilla) compare negli episodi \"Una finzione necessaria\", quando Ottaviano incontra Livia e decide di sposarla facendola divorziare dal marito, e \"Riguardo vostro padre\", in cui Alfidia mette in discussione la fedelt\u00e0 di Ottavia alla sua famiglia e Azia si impone su Livia."}
{"id": "1010393", "revid": "74173", "url": "https://it.wikipedia.org/wiki?curid=1010393", "title": "Leszek il Bianco", "text": ""}
{"id": "1010400", "revid": "36426", "url": "https://it.wikipedia.org/wiki?curid=1010400", "title": "Massimo di Cataldo", "text": ""}
{"id": "1010404", "revid": "767487", "url": "https://it.wikipedia.org/wiki?curid=1010404", "title": "Loredana Maiuri", "text": "Biografia.\nLoredana Maiuri debutta come corista nel programma di Raffaella Carr\u00e0 \"Buonasera Raffaella\", nella stagione televisiva 1988/1989, interpretando un brano della colonna sonora del film \"Desiderando Giulia\", appena terminati gli studi linguistici e aver conseguito il diploma.\nNelle stagioni successive partecipa a \"Evviva\", programma di Milly Carlucci, e a varie edizioni di \"Domenica In\", scelta da Gianni Boncompagni. La sua carriera continua con un altro programma del regista, \"Non \u00e8 la RAI\", del quale \u00e8 cantante tra il 1993 e il 1995, prestando la voce a varie ragazze.\nNel 1994 interpreta due brani per la colonna sonora del film \"Delit Mineur\". Nel 1996 rimane in Mediaset per prestare la sua voce ai momenti musicali dapprima della trasmissione \"Tira &amp; Molla\" (nella quale \u00e8 corista della sigla \"Eo Eo\"), andata in onda su Canale 5 con Paolo Bonolis e Luca Laurenti e, l'anno successivo, di \"Sarabanda\", condotto da Enrico Papi, dove insieme a Massimo Facchini, Maria Dal Rovere e Letizia Liberati (questi ultimi presenti dal 13 ottobre 1997) rester\u00e0 fino al 30 gennaio 2004.\nNel 1999 partecipa a un progetto di musica dance prodotto da Nicoromano, per il quale assume il nome d'arte \"Majuri\", interpretando il brano \"Happiness\", pubblicato dalla MASAR Edizioni Musicali su etichetta JAB Records. In quegli anni partecipa ad alcuni spot pubblicitari tra cui quello della Postalmarket.\nDal 2004 in poi prepara brani di genere elettropop, sino alla pubblicazione su vinile di alcuni singoli in stile house. A partire dal 2007 torna a incidere singoli di musica house."}
{"id": "1010405", "revid": "339392", "url": "https://it.wikipedia.org/wiki?curid=1010405", "title": "Valeri Lobanovski", "text": ""}
{"id": "1010406", "revid": "1573940", "url": "https://it.wikipedia.org/wiki?curid=1010406", "title": "Argiope bruennichi", "text": "Il ragno vespa (Argiope bruennichi ()) \u00e8 una specie di ragno, cos\u00ec denominato per la colorazione dell'addome giallo e nera simile alla colorazione delle vespe. Viene anche chiamato comunemente ragno tigre, epeira fasciata, ragno zebra o argiope fasciata.\nDescrizione.\nLe femmine misurano circa 2\u20135\u00a0cm, i maschi circa la met\u00e0 o anche meno. La livrea delle femmine ha una caratteristica colorazione a strisce gialle e nere a cui si deve il nome comune della specie.\nI maschi, invece, sono caratterizzati da colori scuri e molto pi\u00f9 uniformi.\nBiologia.\nIl \"ragno vespa\" non \u00e8 aggressivo, se disturbato mette in atto una strategia difensiva molto particolare: rimanendo al centro della tela, le imprime un movimento oscillatorio molto rapido, per un tempo che pu\u00f2 variare dai 15 ai 30 secondi. Se questa tattica di \"dissuasione\" non ha effetto sceglie la fuga pur rimanendo nei paraggi fino a minaccia cessata. In caso di eventuale morso, gli effetti del veleno sono blandi; si avverte il dolore causato dall'azione meccanica dei cheliceri e un arrossamento della parte interessata. I sintomi scompaiono nell'arco di alcune ore.\nUna curiosit\u00e0 si ha nell'accoppiamento di tali aracnidi, infatti quasi sempre le femmine di questi ragni uccidono i loro pretendenti maschi, a meno che questi ultimi non riescano a fuggire prima; spesso nel tentativo di fuga parte del pedipalpo (l'organo copulatorio del ragno maschio) si spezza all'interno delle femmine, formando un \"tappo\" e non permettendo che altri ragni fecondino la stessa, e assicurandosi cos\u00ec il successo riproduttivo.\nRiproduzione.\nLa femmina fabbrica fino a 5 bozzoli di seta bruna, in ciascuno dei quali sono racchiuse 300-400 uova. Il bozzolo viene fissato a qualche stelo d'erba e i piccoli emergono solo nella primavera successiva diffondendosi anche aiutati dal vento.\nDistribuzione e habitat.\nQuesta specie di ragno \u00e8 diffusa in gran parte d'Europa, in Nord Africa e in Asia. Vive in quasi tutti gli habitat. Molto importante per questa specie \u00e8 avere lo spazio necessario per la costruzione della sua ampia tela: luoghi prediletti per l'edificazione delle ragnatele sono gli arbusti."}
{"id": "1010407", "revid": "1573940", "url": "https://it.wikipedia.org/wiki?curid=1010407", "title": "Asaphinae", "text": "La sottofamiglia degli Asaphinae , \u00e8 un piccolo raggruppamento di insetti della famiglia degli Pteromalidi (Hymenoptera Chalcidoidea) comprendente specie iperparassite.\nMorfologia.\nI caratteri morfologici comuni ai membri di questa sottofamiglia sono i seguenti:\nBiologia.\nGli Asafini pi\u00f9 rappresentativi sono iperparassiti associati a Imenotteri parassitoidi degli Afidi (Braconidi Afidiini e Calcidoidi Afelinidi) o, pi\u00f9 in generale, a parassitoidi e predatori (es. Neurotteri) di Rincoti Omotteri.\nDue specie europee del genere \"Bairamlia\" sono associate a larve di Siphonaptera (\"pulci\"), presenti rispettivamente nei nidi di uccelli (\"B. nidicola\") o in tane di scoiattolo (\"B. fuscipes\") . Dal momento che i Sifonatteri sono zooparassiti ectofagi di vertebrati, queste due specie di Pteromalidi possono essere considerate iperparassite a tutti gli effetti.\nSistematica.\nLa sottofamiglia comprende circa 25 specie ripartite fra sei generi. Il genere pi\u00f9 rappresentativo \u00e8 \"Asaphes\"."}
{"id": "1010412", "revid": "124123", "url": "https://it.wikipedia.org/wiki?curid=1010412", "title": "Kuj\u014d Yoritsune", "text": "Figlio del \"kanpaku\" Kuj\u014d Michiie, quindi discendente del clan Fujiwara (\u00e8 per questo conosciuto anche come Fujiwara no Yoritsune) e imparentato con il clan Minamoto, fu il quarto sh\u014dgun dello shogunato Kamakura.\nNacque nell'anno della tigre, nel mese della tigre e nel giorno della tigre secondo il calendario cinese, perci\u00f2 fu chiamato . Ancora bambino, nel 1226, fu scelto dal clan H\u014dj\u014d come nuovo sh\u014dgun; con il terzo sh\u014dgun Sanetomo, morto nel 1219, infatti, si era estinta la linea ereditaria del clan Minamoto, e per sette anni il potere era rimasto saldamente nelle mani degli H\u014dj\u014d, in particolare la vedova del primo sh\u014dgun, Masako, e lo \"shikken\", Yoshitoki, che erano infine giunti a un accordo. Yoritsune fu scelto perch\u00e9 sua nonna era una nipote di Minamoto no Yoritomo, quindi manteneva la continuit\u00e0 dinastica, apparteneva alla famiglia Kuj\u014d che era uno dei cinque rami dell'illustre famiglia Fujiwara, imparentata con gli imperatori, ma soprattutto non era imparentato con gli H\u014dj\u014d, quindi escluso dalle questioni intestine della famiglia, ed era troppo piccolo per costituire una minaccia all'autorit\u00e0 degli H\u014dj\u014d.\nIl suo ruolo fu sempre quello di uno sh\u014dgun fantoccio, meramente rappresentativo; nel 1244 abdic\u00f2, lasciando la carica a suo figlio Yoritsugu, e l'anno successivo si fece monaco buddhista."}
{"id": "1010414", "revid": "287204", "url": "https://it.wikipedia.org/wiki?curid=1010414", "title": "Kujo Yoritsune", "text": ""}
{"id": "1010418", "revid": "767487", "url": "https://it.wikipedia.org/wiki?curid=1010418", "title": "Possession - Una storia romantica", "text": "Possession - Una storia romantica (\"Possession\") \u00e8 un film del 2002 diretto da Neil LaBute. Il film \u00e8 tratto dall'omonimo romanzo di Antonia Susan Byatt del 1990.\nTrama.\nRoland Mitchell \u00e8 uno studioso statunitense del poeta inglese Randolph Henry Ash, proclamato poeta ufficiale della corte dalla regina Vittoria. Scopre delle misteriose lettere d'amore del poeta che, apparentemente indirizzate alla moglie Ellen, ritiene invece destinate alla poetessa Christabel LaMotte. Tra i due letterati non risulta alcuna relazione, data anche la nota omosessualit\u00e0 della poetessa.\nMitchell contatta la ricercatrice inglese Maud Bailey, che si \u00e8 dedicata allo studio della vita e dell'opera di Christabel LaMotte, di cui \u00e8 discendente. Con il suo aiuto Mitchell ricostruisce l'innamoramento e la passione dei due poeti, rinvenendo parte del loro carteggio e altri documenti finora ignoti, ma anche la sofferenza che arrec\u00f2 alla moglie di Ash e alla compagna di LaMotte, Blanche Glover, che scelse il suicidio.\nIl loro viaggio nella storia di amore di Ash e LaMotte \u00e8 galeotto: tra i due studiosi nasce un'attrazione, che entrambi temono ma che non vogliono realmente soffocare. I due sono ostacolati dal prof. Fergus Wolfe, che tenta in tutti i modi di appropriarsi della loro scoperta, anche a costo di violare la tomba di Ash, nella quale \u00e8 celata una preziosa scatola.\nApertala, Mitchell e Bailey vi trovano una ciocca di capelli e un'ultima lettera di LaMotte per un Ash ormai in punto di morte: scoprono cos\u00ec che la gravidanza della poetessa e il suo senso di colpa per il suicidio di Blanche avevano posto fine alla loro relazione, ma anche che Bailey \u00e8 discendente di entrambi."}
{"id": "1010420", "revid": "2096950", "url": "https://it.wikipedia.org/wiki?curid=1010420", "title": "Veronica Cannizzaro", "text": "Biografia.\nSi forma come attrice alla scuola di recitazione di Beatrice Bracco. \nInizia a lavorare come doppiatrice nell'ambito del cinema e della televisione e diventa voce speaker per spot pubblicitari e promo sui canali Mediaset: Boing, Leonardo, Alice e su alcune Radio nazionali, diventa in seguito la voce ufficiale di Radio Antenna1.\nDopo il diploma alla scuola di stato per la cinematografia e televisione \"Roberto Rossellini\", Veronica inizia una formazione artistica poliedrica che spazia dalla danza, alla recitazione, al doppiaggio. Veronica Cannizzaro debutta giovanissima nel programma estivo di Canale 5 \"Bulli &amp; pupe\" nel 1992, spin-off del programma di culto \"Non \u00e8 la Rai\", del quale nel settembre 1992 far\u00e0 parte rimanendovi fino alla sua chiusura nel 1995..\nNel 1996 forma un gruppo musicale chiamato \"TVB\" con tre ex colleghe di \"Non \u00e8 la Rai\", Alessia Barela, Francesca Pettinelli e Patrizia Abbadi, che pubblicano il singolo \"I ragazzi in discoteca\" che ebbe un discreto successo grazie a una costante promozione televisiva al \"Tappeto Volante\" di Telemontecarlo.\nSuccessivamente, prende parte a numerosi spettacoli teatrali in qualit\u00e0 di attrice, come \"Da qui a cinque anni\" di Federico Garc\u00eda Lorca o \"I superstiti\" di Igor Gricko, e recita in alcuni cortometraggi come \"Little Rock\" di Valerio Andrei e in varie fiction di rilievo.\nDall'agosto 2003 \u00e8 una delle protagoniste notturne di Mediaset, alternandosi alla conduzione delle televendite notturne nelle reti Mediaset con altri conduttori.\nDal 2004 \u00e8 doppiatrice/speaker. Dal 2005 debutta il canale televisivo digitale terrestre Mediashopping, del quale \u00e8 ormai diventata un volto storico. Nel settembre 2005 prende parte anche al programma celebrativo \"Non \u00e8 la Rai speciale\", prodotto dall'emittente satellitare Happy Channel.\n\u00c8 autrice e conduttrice dei programmi di televendita e telepromozione per il canale digitale terrestre Mediashopping di Mediaset, presentatrice per il nuovo canale digitale terrestre Iris \"Cinema e dintorni\", e continua la sua attivit\u00e0 di doppiatrice e voce speaker per spot pubblicitari sui canali Mediashopping, Boing, Leonardo, Alice e per vari spot pubblicitari su alcune radio nazionali.\nNel 2007 torna a recitare con la sit-com \"Casa Mediashopping\", in onda ogni mattina su Rete 4.\nNel 2009 \u00e8 tra gli interpreti della miniserie tv di Rai Uno, \"Puccini\", regia di Giorgio Capitani."}
{"id": "1010425", "revid": "31069", "url": "https://it.wikipedia.org/wiki?curid=1010425", "title": "Friedrich Wilhelm Nietzsche", "text": ""}
{"id": "1010428", "revid": "29727", "url": "https://it.wikipedia.org/wiki?curid=1010428", "title": "Ragno Vespa", "text": ""}
{"id": "1010438", "revid": "21079", "url": "https://it.wikipedia.org/wiki?curid=1010438", "title": "Cubo tronco", "text": ""}
{"id": "1010439", "revid": "250099", "url": "https://it.wikipedia.org/wiki?curid=1010439", "title": "Jak 2", "text": ""}
{"id": "1010440", "revid": "21079", "url": "https://it.wikipedia.org/wiki?curid=1010440", "title": "Icosaedro tronco", "text": ""}
{"id": "1010441", "revid": "21079", "url": "https://it.wikipedia.org/wiki?curid=1010441", "title": "Dodecaedro tronco", "text": ""}
{"id": "1010442", "revid": "21079", "url": "https://it.wikipedia.org/wiki?curid=1010442", "title": "Ottaedro tronco", "text": ""}
{"id": "1010443", "revid": "21079", "url": "https://it.wikipedia.org/wiki?curid=1010443", "title": "Tetraedro tronco", "text": ""}
{"id": "1010444", "revid": "31886", "url": "https://it.wikipedia.org/wiki?curid=1010444", "title": "Antonio Calegari (compositore)", "text": "Studi\u00f2 musica dapprima con Jacopo Scalabrin, soprannominato Fantoncino, e successivamente, dopo la morte di quest'ultimo, con Ferdinando Gasparo Turrini, organista presso la Basilica di Santa Giustina a Padova. Infine completo i propri studi musicali a Venezia sotto l'insegnamento di Ferdinando Bertoni (zio del Turrini).\nIl 2 maggio 1776 condusse l\"'Orfeo ed Euridice\" di Bertoni al \"Teatro Obizzi\" di Padova. Sempre in questa citt\u00e0 nel 1779 scrisse il suo lavoro pi\u00f9 noto, l'oratorio \"La risurrezione di Lazzaro\". Nel 1781 fu la volta dell'opera \"Deucalione e Pirra\", una \"festa musicale\" che ebbe notevole successo e che rimase in voga per parecchi anni nella sua citt\u00e0 natale. Fu un totale fiasco l'opera \"Telemaco in Sicilia\", data al \"Teatro Nuovo\" di Padova nel 1792, palcoscenico in cui egli fu direttore dal 1790 al 1796 circa.\nDopo aver soggiornato per qualche tempo a Venezia torn\u00f2 a Padova nel 1800, dove l'anno successivo fu nominato prima organista della Basilica di Sant'Antonio e il 14 luglio del 1814 assunse la carica di maestro di cappella presso la stessa chiesa. Fino alla morte si dedic\u00f2 esclusivamente alla composizione di musica sacra.\nDella sua famiglia si ricordano anche il fratello Giuseppe Calegari e il nipote Luigi Antonio Calegari."}
{"id": "1010445", "revid": "92723", "url": "https://it.wikipedia.org/wiki?curid=1010445", "title": "Maldraso", "text": "Origine.\nFiglio di un nobile Svevo, forse del casato di Ermerico e di una donna di cui non si conoscono n\u00e9 il nome n\u00e9 gli ascendenti.\nBiografia.\nNel giugno del 457, dopo aver assassinato il re Aiulfo, a Castro do Porto, Maldraso lo sostitu\u00ec nel governo il sud del regno e cominci\u00f2 a combattere Framta, che governava il nord, ed era rimasto unico re.\nPoco dopo anche il re Framta mor\u00ec, per cui Maldraso si trovo a regnare da solo, senza oppositori.\nDurante il suo regno, ebbe buono rapporti con Vandali e Visigoti, ma si acuirono i conflitti che opponevano i nativi (detti \"Galaicos\") alla classe dominante, gli Svevi di origine germanica.\nSecondo il vescovo Idazio, Maldraso fece uccidere il proprio fratello di cui non abbiamo il nome. Infine, sempre secondo Idazio, Maldraso fece parecchie incursioni in Lusitania, saccheggiando la citt\u00e0 di Lisbona.\nMaldraso fu assassinato, nel febbraio del 460, pare da uno del suo seguito, e gli succedette il figlio Remismondo, che dovette affrontare parecchi oppositori.\nMatrimonio e figli.\nDella moglie di Maldraso non si conoscono n\u00e9 il nome n\u00e9 gli ascendenti, ma, a detta di Isidoro di Siviglia, gli diede un figlio:"}
{"id": "1010446", "revid": "228587", "url": "https://it.wikipedia.org/wiki?curid=1010446", "title": "Elena Aleksandrovna Kostjukovi\u010d", "text": "Biografia.\nAllieva degli italianisti Galina Muraveva e Evgenij Solonovi\u010d, si \u00e8 occupata delle traduzioni ed edizioni dell'\u201cOrlando Furioso\u201d di Ludovico Ariosto, del \u201cCannocchiale Aristotelico\u201d di Emanuele Tesauro, degli \u201cScherzi\u201d di Giuseppe Giusti, dei \u201cPromessi Sposi\u201d di Alessandro Manzoni. Le sue traduzioni di poesia italiana contemporanea sono inserite in un'antologia dedicata al XX secolo (\u201cStrofe del Secolo\u201d, Mosca 1998). Nel 1988 ha tradotto \"Il nome della rosa\" di Umberto Eco, un lavoro sperimentale che poi acquista molta popolarit\u00e0 in Russia e diventa oggetto di analisi critiche e tesi di laurea, anche nelle Universit\u00e0 italiane. Kostjukovi\u010d ha tradotto 12 libri di Umberto Eco.\nNel 1988 si trasferisce in Italia per insegnare la letteratura russa e tecnica della traduzione letteraria: prima a Trento, poi a Trieste e Milano.\n\u00c8 curatrice delle collane russe per le case editrici italiane Bompiani (dal 1988) e Frassinelli (dal 1996). Ha curato la diffusione in Italia di alcuni autori russi tra cui Ljudmila Ulickaja, Boris Akunin, Nina Lugovskaja (\u201cNina's Diary - Russian Anna Frank\u201d) e Sa\u0161a Sokolov, autore \u201cLa scuola degli sciocchi\u201d (Salani).\nHa curato \u201cLe radici della cultura russa\u201d dell'accademico Dmitrij Sergeevi\u010d Licha\u010d\u00ebv, nonch\u00e9 la versione italiana di un dattiloscritto salvato dagli archivi del KGB, uscito in Italia con il titolo \u201cRacconti e storielle degli Ebrei\u201d (Milano, Bompiani 2002). Ha scritto varie voci sulle opere degli scrittori russi per il \u201cDizionario Bompiani delle opere e dei Personaggi\u201d (2004).\nNel 2006 la Kostjukovi\u010d pubblica il libro sul ruolo universale del cibo nella cultura italiana attraverso le regioni e lungo i secoli: \u201cPerch\u00e9 agli italiani piace parlare del cibo\u201d (Milano, Frassinelli) che contemporaneamente esce in Russia con il titolo \u201cEda. Ital'janskoe s\u010dast'e\u201d (\"Il cibo. Una fortuna italiana\" Mosca, Eksmo, 2006, SLOVO, 2010, OGI, 2013). Il libro \u00e8 utilizzato come guida gastronomica per conoscere le Regioni italiane dalla National Geographic Society di Mosca.\nNel 2013 esce il suo romanzo \"Zwinger\", casa editrice Corpus, gruppo AST, Mosca. Nel romanzo s'intrecciano una spy story moderna (ambientata nel 2005 alla Fiera del libro di Francoforte) e ricordi basati sull'archivio familiare dell'autrice. Suo nonno Leonid Rabinovich-Volynskij \u0435' stato uno dei \"Monuments Men\" della Seconda Guerra mondiale e ha condotto la ricerca dei tesori nascosti della Pinacoteca di Dresda (Zwinger per l'appunto)."}
{"id": "1010448", "revid": "7850354", "url": "https://it.wikipedia.org/wiki?curid=1010448", "title": "Maldras", "text": ""}
{"id": "1010452", "revid": "125935159", "url": "https://it.wikipedia.org/wiki?curid=1010452", "title": "Vicenza", "text": "Vicenza (: ; \"Vic\u00e9nsa\" o \"Vic\u00e8nsa\" in veneto) \u00e8 una citt\u00e0 ed un comune italiano di abitanti, capoluogo dell'omonima provincia in Veneto. Si trova al margine settentrionale della Pianura Padana, lungo i fiumi Bacchiglione e Retrone e ai piedi dei colli Berici.\nLa citt\u00e0 \u00e8 meta di turismo culturale per il suo patrimonio artistico ed \u00e8 stata dichiarata Patrimonio dell'umanit\u00e0 dall'UNESCO per i numerosi contributi architettonici di Andrea Palladio. \u00c8 un rilevante centro industriale composto di piccole e medie imprese. Il tessuto produttivo \u00e8 trainato dai settori metalmeccanico, tessile e orafo, quest'ultimo raggiunge nel capoluogo oltre un terzo del totale delle esportazioni di oreficeria.\nGeografia fisica.\nTerritorio.\nIl territorio comunale di Vicenza si estende per 80,57\u00a0km2, tra la parte settentrionale dei Colli Berici e la parte orientale dei Lessini, 50\u00a0km a est di Verona e 70 a ovest di Venezia, 40 a nord-ovest di Padova, 60 a sud-ovest di Treviso, 110 a sud di Belluno e 80 a nord di Rovigo.\nLa citt\u00e0 presenta una parte meridionale pianeggiante posta a una quota di 26\u00a0m s.l\u00a0m. (zona di Borgo Casale), la parte del centro storico che si sviluppa tra i 33\u201340\u00a0m s.l.m., tra le anse dei principali fiumi Bacchiglione, Retrone e Astichello e infine una parte collinare (appartenente al sistema delle dorsali settentrionali dei Colli Berici) con un'altitudine massima di 183\u00a0m s.l.m. (corrispondente al Monte Bella Guardia).\nIl territorio comunale comprende non solo il nucleo urbano, che si \u00e8 notevolmente espanso nel corso del Novecento, ma anche delle zone di campagna in periferia e la zona di Monte Berico, che domina la citt\u00e0 dall'alto.\nSismologia.\nPer quanto riguarda la sismicit\u00e0, il capoluogo berico \u00e8 stato recentemente riclassificato da rischio sismico di grado 3 a rischio sisimico di grado 2 su 4 ovvero a rischio sismico medio (Ordinanza PCM 3274 del 20/03/2003 e delibera regionale n. 244 del 09/03/2021).\nIdrografia.\nIl nucleo storico della citt\u00e0 sorge alla confluenza del fiume Bacchiglione con il suo affluente Retrone. Altri corsi d'acqua toccano Vicenza: il fiume Astichello (che provenendo da nord-est si getta nel Bacchiglione), il fiume Tesina (che lambisce la citt\u00e0 a est) e il torrente Orolo (che discende da nord e si getta anch'esso nel Bacchiglione).\nDurante il Medioevo questi corsi d'acqua hanno avuto un'influenza decisiva sulla storia, la difesa e lo sviluppo della citt\u00e0.\nOltre ai fiumi, Vicenza e la zona a nord della citt\u00e0 \u00e8 molto ricca anche di acqua di falda e di risorgiva, tant'\u00e8 che, da secoli, la citt\u00e0 di Padova e parte della sua provincia prelevano l'acqua dal vicentino e, attraverso l'acquedotto sito nella zona di Novoledo di Villaverla, la portano nel territorio patavino.\nPurtroppo, a causa della notevole urbanizzazione del dopoguerra, molti fossati e canali di scolo sono stati chiusi o tombinati e larghe aree di terreni una volta agricoli si sono trasformate in zone industriali, finendo per convogliare il deflusso delle acque che dalle montagne vicentine giungono in pianura, solo sui fiumi principali.\nProprio perch\u00e9 si trova nel punto d'incontro di fiumi (Bacchiglione e Retrone in primis) la citt\u00e0 di Vicenza viene considerata una zona a rischio idrogeologico; nel passato \u00e8 stata infatti colpita da diverse alluvioni: particolarmente rilevanti quelle del settembre 1882 e del 4 novembre 1966.\nTra il primo e il 2 novembre 2010 la citt\u00e0 \u00e8 stata colpita da una nuova alluvione che ha sommerso il 20% della superficie comunale provocando gravi danni e due vittime.\nIn data 11 novembre 2012 Vicenza ha rischiato una seconda alluvione, a distanza di soli due anni da quella del 2010. Il livello del Bacchiglione al Ponte degli Angeli ha toccato i 6,05 metri, andando quindi ben oltre il livello di guardia (tanto che, per la prima volta, sono state attivate le sirene di allarme esondazione installate dal comune su alcuni campanili della citt\u00e0), poi l'ondata di piena \u00e8 diminuita. I danni sono comunque stati ingenti in alcune zone della citt\u00e0, ampiamente allagate (2,3\u00a0km2 di territorio allagato su 80,54\u00a0km2 di territorio comunale) dall'acqua esondata in alcuni punti e da quella uscita a forte pressione dalle condutture fognarie.\nClima.\nVicenza ha un clima continentale con inverni freddi e umidi, le estati sono invece calde e afose. Effetti positivi hanno le colline e le montagne che, molto spesso, riescono a bloccare le perturbazioni.\nMediamente la durata del giorno \u00e8 di dodici ore e sedici minuti, con punta minima a dicembre (otto ore e quarantanove minuti) e massima a giugno (quindici ore e quaranta minuti).\nLe precipitazioni medie annue si attestano a 1.060\u00a0mm, mediamente distribuite in 88 giorni di pioggia, con minimo relativo in inverno, picco massimo in autunno e massimo secondario in primavera per gli accumuli. L'umidit\u00e0 relativa media annua fa registrare il valore di 74,6 % con minimi di 70 % a luglio e ad agosto e massimo di 81 % a dicembre; mediamente si contano 59 giorni di nebbia all'anno.\nOrigini del nome.\nPare che il primo nome dato dai Veneti alla citt\u00e0 sia stato \"Berga\", nome ricordato anche nel primo teatro romano costruito in citt\u00e0 che si chiamava appunto \"Teatro Berga\". Certa \u00e8, invece, la denominazione assunta in epoca romana: \"Vicetia\" o \"Vincentia\" o ancora \"Vicentia\". Il nome \u00e8 attestato dapprima nella forma dell'etnico \"Veicetinos\" in un'iscrizione del 135 a.C., poi come \"Vicetia\" in Plinio il Vecchio (Naturalis Historia III, 130; III, 132) e in Tacito (\"Historiae\", III, 8).\nNel secolo XI si arriva a \"Vicencia\" fino all'odierna \"Vicenza\". L'origine del nome pu\u00f2 essere fatta risalire al latino \"vincens\" (vincente) o al greco \"Oniketia\" (terra dei Veneti). Strabone la chiama anche \"Ucetia\" mentre Claudio Eliano la cita col nome di \"Bitetia\".\nIl toponimo \u00e8 certamente una formazione venetica, derivata dall'indoeuropeo \"weik\"- (da cui il greco \u03bf\u1f36k\u03bf\u03c2, \u00f3ilos, e il latino \"vicus\") con il suffisso -\"et\" attestato anche nel nome dei \"Veneti\". La base \"weik\"- designa l'unit\u00e0 sociale superiore alla famiglia e il villaggio.\nStoria.\nDalle origini all'epoca medievale.\nGli studiosi sono concordi nel ritenere che il primo insediamento, alla confluenza dei fiumi Astico (poi Bacchiglione) e Retrone, sia originato da popolazioni paleovenete che in precedenza vivevano sui Colli Berici e nella valle del Lago di Fimon, almeno a partire dal VI secolo a.C.\nMai asserviti dai popoli circostanti, di cui pure subirono l'influenza culturale, nel II secolo a.C. entrarono nell'orbita di Roma e ottennero la cittadinanza romana nel 49 a.C. In epoca romana il territorio di Vicenza era attraversato da un'importante strada romana, la \"via Gallica\".\nCompletamente ridisegnata in quegli anni nel suo impianto urbanistico, ancora molto evidente, e dotata delle prime mura, durante il primo periodo imperiale, la citt\u00e0 prosper\u00f2: lo attestano i resti del Teatro Berga, dei ponti (demoliti ma documentati a fine Ottocento), dell'acquedotto in frazione Lobbia, del Foro sotto Palazzo Trissino e di \"domus\" patrizie sotto la piazza del Duomo, con un criptoportico romano ben conservato, scoperto dopo i bombardamenti avvenuti nella citt\u00e0 durante la seconda guerra mondiale.\nIl cristianesimo si \u00e8 diffuso in Vicenza probabilmente verso la fine del III secolo. Alla fine del IV o agli inizi del V secolo risale la costruzione sia di una basilica fuori dalle mura, dedicata ai santi Felice e Fortunato, sia di una chiesa cittadina che diverr\u00e0 poi la cattedrale.\nPare che la citt\u00e0 in et\u00e0 tardo-antica non sia stata devastata da invasioni barbariche.\nIl Museo naturalistico e archeologico di Santa Corona e il Museo diocesano di Vicenza conservano importanti reperti risalenti alle origini della citt\u00e0.\nNel 568 fu occupata dai Longobardi (secondo Paolo Diacono fu occupata dallo stesso Alboino) e subito eretta a sede ducale. Durante i circa tre secoli del periodo longobardo e del successivo periodo carolingio Vicenza rivest\u00ec un ruolo regionale di un certo rilievo e nel 589 ebbe il suo primo vescovo, Oronzio.\nDurante il Medioevo a Vicenza trovarono sede molti benedettini che si occuparono, tra l'altro, della bonifica del territorio. La citt\u00e0 in origine sorgeva infatti su un terreno acquitrinoso e subito a nord confinava con un lago che and\u00f2 progressivamente prosciugandosi durante l'epoca medievale. La presenza di due corsi d'acqua (gli attuali Bacchiglione e Retrone) e la scarsa elevazione del terreno favorirono il verificarsi di frequenti alluvioni fino a epoche recenti.\nNel 1184 dei sicari al soldo dei grandi feudatari assassinarono sulla piazza del Duomo il vescovo Giovanni Cacciafronte, che venne poi beatificato da papa Gregorio XVI.\nDopo essere stata sotto il controllo di Ezzelino II il Monaco nel 1211, la citt\u00e0 fin\u00ec sotto l'egida degli Scaligeri, cui si deve la costruzione delle mura trecentesche, la trasformazione in torre del campanile della basilica dei Santi Felice e Fortunato e il conio dell'unica moneta cittadina, l'aquilino d'argento.\nLa sudditanza alla Serenissima e il Rinascimento vicentino.\nDal 1404 al 1797, donando nel 1414 le chiavi della citt\u00e0 a Venezia (come fecero altre citt\u00e0 venete e lombarde) entr\u00f2 a far parte della Repubblica Serenissima Veneta con la sua capitale o dominante Venezia. Seguirono quattro secoli di pace e benessere, in cui le arti raggiunsero livelli eccelsi e l'economia prosper\u00f2. Il 12 giugno 1486 gli ebrei furono espulsi da Vicenza e, per sopperire alle richieste di prestiti di denaro, fu istituito contemporaneamente il Monte di Piet\u00e0.\nIl Cinquecento fu il secolo del grande architetto tardo-rinascimentale Andrea Palladio. Giunto giovane a Vicenza dalla nativa Padova, preso a cuore dal mecenate vicentino Gian Giorgio Trissino che lo fece studiare, Palladio si rivel\u00f2 come una delle personalit\u00e0 pi\u00f9 influenti nella storia dell'architettura occidentale.\nLe numerose famiglie nobili vicentine (i Porto, i Valmarana, i Thiene, i Trissino solo per citarne alcune) commissionarono a Palladio numerosi palazzi in citt\u00e0 nonch\u00e9 altrettante ville che ridisegnarono completamente la scenografia vicentina. Tra le opere principali la Basilica Palladiana nella centrale \"piazza dei Signori\", il Teatro Olimpico, Palazzo Chiericati e Villa Capra detta la Rotonda posta appena fuori dall'abitato. La tradizione palladiana venne continuata da Vincenzo Scamozzi e da altri architetti fino al XVIII secolo.\nSono poche in citt\u00e0 le testimonianze del Barocco: tra queste va segnalata la Chiesa di Santa Maria in Araceli, progettata dall'architetto Guarino Guarini, nei cui altari erano collocati dipinti di Giambattista Tiepolo e del Piazzetta, e la Basilica di Monte Berico.\nEt\u00e0 contemporanea.\nCon l'arrivo dei francesi nel 1797 e la caduta della Repubblica di Venezia, nel Veneto si assistette a un cambio epocale. Il sistema politico basato sull'oligarchia del patriziato veneziano era considerato talmente superato che, quando il Congresso di Vienna restaur\u00f2 l'ordine precedente, neppure prese in considerazione la rinascita della Serenissima.\nDopo pochi mesi di occupazione (dall'aprile 1797 al gennaio 1798) a Vicenza e nel Veneto, in base agli accordi del Trattato di Campoformio, ai francesi subentrarono gli austriaci, che abrogarono molte delle decisioni prese dalla Municipalit\u00e0 provvisoria e riportarono in vigore la situazione precedente all'invasione napoleonica.\nI francesi ritornarono nuovamente in citt\u00e0 per pochi mesi tra il 1800 e il 1801, ma la pace di Lun\u00e9ville ridiede Vicenza e il Veneto agli austriaci. Il 4 novembre 1805, per la terza volta, in seguito alla pace di Presburgo che ridiede il Veneto, l'Istria e la Dalmazia alla Francia, le armate di Napoleone rientrarono in Vicenza, che venne annessa al Regno d'Italia - parte dell'Impero francese - e vi rimase fino al novembre 1813.\nSconfitto Napoleone nella battaglia di Lipsia, il 5 novembre 1813 gli austriaci rientrarono a Vicenza e questa volta vi si insediarono stabilmente. L'occupazione fu ratificata dal Congresso di Vienna e nel 1815 tutta la regione - e con essa Vicenza - fu inclusa nel nuovo Stato, il Regno Lombardo-Veneto, facente parte dell'Impero austriaco.\nNel 1848 scoppiarono in tutta Europa una serie di moti rivoluzionari. Da marzo le rivolte divamparono anche nel Lombardo Veneto, dove insorsero Milano e Venezia.\nIl 23 maggio, il feldmaresciallo Josef Radetzky attacc\u00f2 Vicenza per reprimere l'insurrezione che era incominciata anche nel territorio berico. I volontari vicentini e le truppe pontificie giunte in loro soccorso, guidati dal comandante Giovanni Durando, riuscirono a bloccare gli austriaci facendoli ritirare a Verona. La notizia dell'eroica impresa fece il giro delle citt\u00e0 insorte.\nIl 10 giugno Radetzky attacc\u00f2 nuovamente la citt\u00e0 con 30.000 soldati e 50 cannoni. La sproporzione era enorme (a difendere la citt\u00e0 erano in 11.000 tra volontari e soldati con due soli cannoni) e gli austriaci riuscirono a posizionare i cannoni su Monte Berico, minacciando il bombardamento della citt\u00e0: Vicenza era ormai indifendibile. Radetzky per\u00f2 rimase impressionato dal coraggio e dalla caparbiet\u00e0 dei difensori berici e accord\u00f2 loro la resa con l'onore delle armi, consentendo ai combattenti di lasciare la citt\u00e0 senza essere presi prigionieri.\nCon la Terza guerra di indipendenza del 1866 le truppe austriache abbandonarono la citt\u00e0 e il mattino entrarono quelle italiane del generale Cialdini. Nello stesso ottobre il re Vittorio Emanuele II decret\u00f2 la prima Medaglia d'oro al valor militare per l'eroismo dimostrato dai patrioti nel difendere la citt\u00e0.\nSeconda guerra mondiale.\nDurante la prima guerra mondiale le montagne della provincia di Vicenza furono uno dei maggiori fronti di ostilit\u00e0 di tutto il conflitto. Dopo la guerra fu creato il grande piazzale davanti alla Basilica di Monte Berico, con al centro la bandiera italiana. Dal balcone \u00e8 possibile vedere, grazie ad appositi segnali infissi nella pietra, tutti i luoghi dove si svolsero le principali battaglie del conflitto.\nLa seconda guerra mondiale colp\u00ec anche la citt\u00e0, che fu gravemente danneggiata dai bombardamenti alleati.\nIncominciati la notte di Natale del 1943 i bombardamenti proseguiranno fino alla primavera del 1945.Il 2 aprile del 1944 vengono distrutti il \"Teatro Verdi\", il \"Teatro Eretenio\" (considerato una piccola \"Fenice\") e l\"'Auditorium Canneti\". Viene fortunatamente salvato il Teatro Olimpico, che sorge a pochi passi dall'Auditorium.Tra il 17 e il 18 novembre 1944 gli alleati decidono di colpire l'Aeroporto di Vicenza. L'uso delle \"bombe a spillo\" si ripercuote per\u00f2 sul popoloso quartiere di San Bortolo, all'interno del quale sorge anche l'omonimo ospedale. I morti saranno pi\u00f9 di 500 solo in quelle giornate.Il 28 febbraio 1945 \u00e8 la volta della zona della stazione e di Campo Marzo (gi\u00e0 colpito il 4 gennaio) che da parco si trasforma in autentico cratere lunare.Il 18 marzo 1945 una bomba colpisce la Basilica Palladiana, uno dei monumenti simbolo della citt\u00e0. La cupola a carena di nave rovesciata collassa, la Torre Bissara viene mozzata e solo grazie al veloce intervento dei cittadini si riesce a evitare che l'incendio che scoppia all'interno della Basilica la distrugga completamente.Dopo 53 incursioni aeree e 30 bombardamenti, gli americani entrano a Vicenza il 28 aprile 1945. \u00c8 la fine delle ostilit\u00e0.\nI danni economici subiti dall'economia vicentina ammontarono a 8 miliardi di lire (circa 170 milioni di euro attualizzati). Solo le aziende municipali AIM contarono danni per 90\u00a0000 euro attualizzati. Edifici come i teatri Verdi ed Eretenio furono ridotti a macerie e non vennero pi\u00f9 ricostruiti.\nDal secondo dopoguerra.\nNel dopoguerra a partire dagli anni cinquanta un forte sviluppo economico e industriale ne ha fatto una delle citt\u00e0 pi\u00f9 ricche d'Italia.\nGi\u00e0 nel 1946 si inaugura la Fiera Campionaria nei nuovi padiglioni della Fiera di Vicenza ai Giardini Salvi, vengono ristrutturati gli edifici pubblici, costruite nuove struttura per la citt\u00e0, nascono nuovi quartieri residenziali, nel 1964 viene aperto il tratto berico dell'Autostrada A4. Negli anni settanta incomincia a concretizzarsi la nuova Zona Industriale Ovest con la nuova sede della Fiera. Vicenza diventa la capitale mondiale per la lavorazione dell'oro, la terza provincia italiana per esportazioni.\nNel 1994 la citt\u00e0 si afferma ufficialmente anche come polo culturale, diventando \"citt\u00e0 patrimonio mondiale dell'umanit\u00e0\".\nNel 1995 riceve la seconda medaglia d'oro al valore militare da parte del presidente della repubblica Oscar Luigi Scalfaro per le sofferenze patite durante la seconda guerra mondiale.\nIl 29 aprile 2001 quasi 80.000 vicentini vengono fatti evacuare per permettere il disinnesco di un ordigno bellico di 1.500\u00a0kg rinvenuto durante alcuni lavori al cimitero Maggiore.\nNel novembre 2010 parte della citt\u00e0 viene allagata dall'esondazione dei fiumi Bacchiglione e Retrone.\nNel novembre del 2013 viene rinvenuto un altro ordigno bellico di 1.800\u00a0kg all'ex Aeroporto \"Dal Molin\". Circa 30.000 vicentini e persone di comuni confinanti di Caldogno e Costabissara vengono fatti evacuare per il disinnesco della bomba avvenuto il 25 aprile 2014 dagli specialisti del 2\u00ba reggimento genio guastatori, di base a Trento.\nSimboli.\nStemma.\nLo stemma del Comune di Vicenza \u00e8 costituito da uno scudo rosso, a cui \u00e8 sovrapposta una croce argento o bianca (nello stemma attuale la croce \u00e8 argento ma nella bandiera comunale \u00e8 bianca). Lo scudo \u00e8 sovrastato dalla corona patriziale veneta.\nLe due medaglie oro, conferite alla citt\u00e0 nel 1866 e nel 1995, sono appese al nastro azzurro al decusso dei rami di quercia e d'alloro, posti sotto lo scudo.\nBandiera.\nLa citt\u00e0 di Vicenza \u00e8 l'unico comune italiano che, al posto di un proprio gonfalone, ha la bandiera nazionale con, al centro, il simbolo della citt\u00e0.\nQuesta scelta fu ufficializzata nella seduta del Consiglio Comunale del 5 novembre 1866 dopo che, poche settimane prima, il re Vittorio Emanuele II era giunto in citt\u00e0 per appuntare al gonfalone cittadino la medaglia d'oro al valor militare, guadagnata con le battaglie del 1848. Patriotticamente la citt\u00e0 (annessa da poco al Regno d'Italia) si present\u00f2 con il Tricolore al posto del gonfalone.\nNella bandiera originale custodita nello studio del sindaco, lo stemma centrale nel bianco della bandiera \u00e8 naturalmente sabaudo, successivamente sostituito da quello comunale.\nLa bandiera di Vicenza riceve gli stessi onori di una bandiera di guerra; nelle cerimonie ufficiali deve precedere tutte le altre bandiere (con l'eccezione delle bandiere di guerra dei reggimenti in armi) e gonfaloni comunali e dev'essere sempre accompagnata da almeno un vigile urbano in alta uniforme storica.\nLa bandiera di Vicenza sventola in piazza dei Signori e nel piazzale della Vittoria di Monte Berico.\nOnorificenze.\nLa citt\u00e0 di Vicenza \u00e8 insignita da diverse onorificenze e detiene dei primati:\nLe onorificenze nello specifico sono le seguenti:\nOnorificenze conferite dalla citt\u00e0.\nIl Palladio d'oro \u00e8 un premio onorifico che viene consegnato a personaggi che si sono particolarmente contraddistinti nei rispettivi campi professionali con lo scopo di legarli alla citt\u00e0 (qualora non siano vicentini) o di renderli ambasciatori di Vicenza nel mondo.\nAltri simboli.\nGioiello di Vicenza.\nIl \"Gioiello di Vicenza\" \u00e8 un modello della Citt\u00e0 di Vicenza, di cui non ci resta testimonianza di un progetto preciso, realizzato in placche d'argento su supporto di legno nel 1578. La sua attribuzione lo rimanda alla maestria dell'orafo Giorgio Capobianco, su progetto di Andrea Palladio. Furono i cittadini a offrirlo come \"ex voto\" alla Madonna di Monte Berico per scongiurare l'epidemia di peste.\nIl governo napoleonico nel 1797 distrusse il modellino di cui si persero le tracce. Sei dipinti a olio raffiguranti San Vincenzo quale patrono della citt\u00e0 recante in mano il prezioso modellino, hanno conservato fino ai nostri giorni la memoria di questo capolavoro perduto, di una tradizione orafa millenaria che vale a Vicenza il nome di \"\u201cCitt\u00e0 dell'Oro\u201d\".\nCaratteristica dei dipinti \u00e8 di raffigurare il Gioiello da punti di vista differenti cos\u00ec che se ne possa idealmente immaginare la rotazione.\nNel 2010 il Comitato presieduto dallo storico dell'arte Davide Fiore, gi\u00e0 ideatore, promotore e direttore artistico del primo Giro della Rua, ha indetto un concorso per ricostruire il Gioiello, vinto dall'architetto Romano Concato di Trissino. Tra il 2011 e il 2012 l'iniziativa \"Trasforma il tuo Vecchio Argento in Storia\" ha visto i vicentini donare 65\u00a0kg di argento per la ricostruzione del loro simbolo. Nell'aprile del 2012 \u00e8 incominciata la ricostruzione del Gioiello per opera dell'argentiere vicentino Carlo Rossi, con l'utilizzo di tecniche artigianali antiche di secoli. Il 7 settembre 2013 il Gioiello di Vicenza viene riconsegnato ai cittadini in occasione della tradizionale processione verso il santuario di Monte Berico.\nMonumenti e luoghi d'interesse.\nPatrimonio mondiale UNESCO.\nIl 15 dicembre 1994, nella 18\u00aa Sessione del Comitato del Patrimonio Mondiale UNESCO, a Phuket, il sito di \u201cVicenza Citt\u00e0 del Palladio\u201d \u00e8 stato inserito nella lista dei patrimoni dell'umanit\u00e0 ai sensi dei seguenti criteri:\nOltre ai 23 monumenti palladiani e le 3 ville della citt\u00e0, nel 1996 \u00e8 stato ottenuto l'inserimento nella Lista del Patrimonio Mondiale dell'Umanit\u00e0 di altre 21 ville del Palladio presenti nel territorio veneto. In questa occasione il nome del sito \u00e8 divenuto: \u201cCitt\u00e0 di Vicenza e le ville palladiane nel Veneto\u201d.\nArchitetture religiose.\nAlcune delle principali chiese storiche di Vicenza:\nArchitetture militari.\nLe principali architetture militari della citt\u00e0 risalgono al periodo di dominazione scaligera (fine Trecento) e, nonostante buona parte delle fortificazioni sia stata inglobata, nel corso dei secoli, in nuove strutture, viale Mazzini conserva tuttora le mura medioevali che sono oggetto di un sofisticato restauro.\nOltre alle mura, la maggiore testimonianza di architetture militari si ha con le porte che fungevano da accesso al centro storico:\nPorta Santa Croce, uno dei pi\u00f9 importanti resti ancora intatti delle antiche fortificazioni, \u00e8 l'ultima a essere costruita dagli scaligeri (venne eretta nel 1385). Da questa porta partono le mura scaligere di viale Mazzini. La porta ha ancora una funzione di ingresso al centro storico (si accede a corso Fogazzaro). Date le precarie condizioni, nel 2012 \u00e8 stata oggetto di importanti lavori di restauro conservativo.\nPorta Nova \u00e8 stata costruita nel 1381 da Antonio della Scala per difendere ulteriormente il complesso fortificato della Rocchetta (dove si trovavano armi e munizioni per la citt\u00e0). Nel 1848 accanto a questa porta vennero combattute feroci battaglie per la difesa della citt\u00e0 dagli austriaci. La porta \u00e8 stata abbattuta nel 1926, in occasione della visita di Benito Mussolini. Nelle vicinanze \u00e8 stato aperto un varco nelle antiche mura a cui viene dato il nome di Porta Nova, ma che nulla ha a che spartire con la porta originaria.\nPorta Castello, la porta pi\u00f9 vicina al centro (entrando ci si trova in piazza Castello) e di principale ingresso alla citt\u00e0 per chi proviene da ovest, rappresentava il passaggio attraverso le strutture del castello scaligero, da cui trae il nome. Sorge a poca distanza dalla pi\u00f9 antica porta Feliciana che venne chiusa e sostituita dall'attuale la quale fa parte, assieme alla possente Torre di piazza Castello, di un complesso fortificato voluto ancora dagli Ezzelini.\nPorton del Luzo, in origine casa torre della famiglia Lucii risalente all'XI secolo, il Porton del Luzzo appartiene allo stesso periodo della prima cerchia medioevale ed \u00e8 considerato una delle porte pi\u00f9 antiche di Vicenza. Chiusa nel XIII secolo, venne riaperta nella met\u00e0 del XVI secolo. Pi\u00f9 volte rimaneggiata e restaurata con i materiali di scavo ricavati dal vicino teatro romano di Berga, \u00e8 caratterizzata da una merlatura anch'essa rifatta.\nPorta Santa Lucia, edificata nel 1369, porta all'omonimo borgo. \u00c8 caratterizzata da un bassorilievo con il Leone di San Marco che \u00e8 stato scalpellato alla caduta della Repubblica di Venezia e da una lapide che ricorda i nomi dei vicentini morti durante la battaglia contro gli austriaci del maggio-giugno 1848. Nel 2012 la via che conduce alla porta \u00e8 stata oggetto di lavori al sistema fognario della zona a seguito dell'alluvione del 2010.\nPorta San Bortolo, porta costruita in epoca veneziana (precisamente nel 1455), pi\u00f9 che per scopo difensivo, era la barriera per il dazio. Testimone anch'essa dei combattimenti del 1848 \u00e8 sopravvissuta al feroce bombardamento del 18 novembre 1944 che colp\u00ec duramente il quartiere di San Bortolo (allora il pi\u00f9 popoloso della citt\u00e0). La porta \u00e8 stata ristrutturata dal gruppo alpini del quartiere tra il 1993-1994 e negli stessi anni il comune riorganizz\u00f2 la viabilit\u00e0 attorno alla porta (che sorge in uno degli incroci della circonvallazione interna, vicino all'ingresso storico dell'ospedale San Bortolo). La porta \u00e8 diventata un monumento inserito all'interno di una rotatoria e non ha pi\u00f9 la funzione di permettere il passaggio sotto a essa.\nAltro.\nLe piazze.\nPiazza dei Signori, \u00e8 la piazza principale della citt\u00e0, cuore pulsante del governo cittadino prima come foro romano della citt\u00e0, poi, nel Medioevo e Rinascimento, con il Palazzo della Ragione (noto come Basilica Palladiana) dove veniva amministrata la giustizia e la Loggia del Capitanio, sede del rappresentante della Repubblica di Venezia. Nella piazza - di forma rettangolare - si collocano anche la Torre Bissara, la torre civica (con i suoi 82\u00a0m uno dei pi\u00f9 alti edifici del capoluogo), il Palazzo del Monte di Piet\u00e0 con la Chiesa di San Vincenzo (dedicata al compatrono della citt\u00e0) e le due colonne, una con il Leone di San Marco e l'altra con la statua del Redentore.\nPiazzetta Palladio, piccola piazza verso il lato occidentale della Basilica, anticamente nota come \"piazzetta della Rua\" (dal nome della macchina in legno portata a braccia attraverso le vie del centro storico durante la processione del Corpus Domini). Il nome attuale \u00e8 dovuto invece alla presenza di una statua dedicata ad Andrea Palladio opera ottocentesca dello scultore Vincenzo Gajassi.\nPiazza delle Erbe, situata a un livello pi\u00f9 basso di Piazza dei Signori, \u00e8 cos\u00ec chiamata perch\u00e9 \u00e8 stata per lungo tempo sede del mercato ortofrutticolo e floreale. La piazza (dominata dal lato meridionale della Basilica), ospita anche una torre duecentesca che in passato era usata come prigione e luogo di tortura (vi fu imprigionato anche Silvio Pellico) chiamata, per questo, Torre del Girone o del Tormento. La torre \u00e8 unita alla Basilica Palladiana da un arco, detto \"degli Zavatteri\", risalente al 1494 e cos\u00ec chiamato perch\u00e9 sotto di esso si teneva un tempo il mercato delle scarpe e delle ciabatte (\"zavate\" nella lingua del tempo).\nPiazza Biade, posta sul lato orientale della Basilica, si chiama cos\u00ec perch\u00e9 fin dal 1262 vi si teneva il mercato dei cereali e delle sementi. In fondo a essa, sulla sinistra si trova la Chiesa di Santa Maria in Foro, detta dei Servi perch\u00e9 la sua costruzione fu iniziata all'inizio del Quattrocento dall'ordine dei Servi di Maria. La piazza ospita uffici comunali e alcuni assessorati in un edificio costruito dopo la seconda guerra mondiale. Dopo diverse polemiche per l'utilizzo della piazza come parcheggio per auto comunali, la piazza \u00e8 stata pedonalizzata.\nPiazza delle Poste, in realt\u00e0 una via (contr\u00e0 Garibaldi) secondo lo stradario civico, \u00e8 conosciuta localmente come \"piazza delle Poste\" per la presenza della sede del principale ufficio postale; l'edificio \u00e8 uno dei maggiori esempi di architettura razionalista italiana in citt\u00e0. La piazza ospita una fontana (la \"Fontana dei Bambini\") del 1984, con sculture in bronzo di Nereo Quagliato. Si tratta di uno dei poli della movida serale della citt\u00e0 vista la presenza di numerosi locali per il \"rito dello spritz\".\nPiazza Duomo, vi trova sede il palazzo vescovile con il Museo diocesano e la cattedrale cittadina. Sulla sinistra, staccato dalla Cattedrale, si trova il campanile romanico del Duomo, mentre sul lato meridionale della piazza \u00e8 collocato l'accesso al Criptoportico romano, il principale monumento archeologico cittadino, riscoperto nel 1954 a 6 metri dal livello stradale, testimonianza di una domus romana del I secolo. Al centro della piazza nel 1880 fu eretta una statua a Vittorio Emanuele II, a opera di Augusto Benvenuti.\nPiazza Matteotti, chiamata in passato \"piazza dell'Isola\" (perch\u00e9 era una piccola isola circondata dalle acque del fiume Bacchiglione, che talvolta la invadevano) e in seguito \"piazza Vittorio Emanuele\", \u00e8 dominata da Palazzo Chiericati (sede della Pinacoteca civica) e dall'ingresso al Teatro Olimpico, entrambi capolavori palladiani.\nPiazzetta Santo Stefano, caratterizzata dalla presenza di due palazzi nobiliari, Palazzo Sesso Zen Fontana del XIV secolo e Palazzo Negri de Salvi del XV, e soprattutto dalla facciata della chiesa di Santo Stefano, una delle antiche sette cappelle cittadine, ridisegnata alla fine del Seicento.\nPiazza San Lorenzo, ospita l'ottocentesco monumento al poeta vicentino Giacomo Zanella e il barocco Palazzo Repeta (gi\u00e0 sede provinciale della Banca d'Italia), costruito tra il 1701 e il 1711, tra le prime opere di Francesco Muttoni. La Chiesa di San Lorenzo, che sorge sul lato opposto, \u00e8 assieme a quella di Santa Corona uno degli esempi pi\u00f9 rappresentativi del gotico sacro in citt\u00e0; fu costruita dai frati francescani minori nel XIII secolo. La piazza (riqualificata negli anni duemila con l'arretramento della statua e la costruzione di una fontana a raso terra con giochi d'acqua) ha segnato e continua a segnare le giornate di molti giovani vicentini che l'attraversano per recarsi ai vicini licei Pigafetta e Lioy. Fino a qualche anno fa era famosa per essere la piazza \"nera\" della citt\u00e0, punto d'incontro per molti giovani di destra sul modello di Piazza San Babila a Milano.\nPiazza Castello, diametralmente opposta a piazza Matteotti, ospita diversi palazzi palladiani come Palazzo Porto Breganze, Palazzo Thiene Bonin Longare, sede della Confindustria di Vicenza, Palazzo Piovini e il torrione medioevale di Porta Castello. La piazza ospita inoltre una statua di Giuseppe Garibaldi realizzata da Ettore Ferrari nel 1887.\nPiazzale della Vittoria, grande piazzale panoramico situato sulla cima del colle di Monte Berico, a poca distanza dalla citt\u00e0, permette di godere di una vista panoramica della citt\u00e0, con le montagne sullo sfondo, teatro delle battaglie della prima guerra mondiale. Particolarmente gremito durante le celebrazioni al Santuario della Madonna di Monte Berico, patrona della citt\u00e0 e durante le sere d'estate, \u00e8 la meta delle passeggiate lungo i portici di viale X Giugno, nonch\u00e9 sede di numerosi concerti.\nPonti storici.\nPonte Pusterla \u00e8 una struttura a tre archi in origine fabbricata in legno, sostituito poi nel 1231 con la pietra al quale si accede da contr\u00e0 San Marco o da Contr\u00e0 Vittorio Veneto. Il nome \"pusterla\" sembra riferirsi a una piccola porta di passaggio. Qui si trovava una delle originarie porte di ingresso alla citt\u00e0, divenuta poi di secondaria importanza dopo l'avanzamento della cinta muraria e abbattuta nel 1820 per facilitare i collegamenti con il centro. Restaurato nel 1444 e ancora nel 1640, il ponte fu allargato nel 1928 per esigenze di traffico. Vi scorre il fiume Bacchiglione. Il ponte, danneggiato dall'alluvione del 1\u00ba novembre 2010 \u00e8 stato oggetto di una radicale ristrutturazione tra il 2010 e il 2011, che ne ha alzato anche il piano stradale.\nPonte degli Angeli, sorge nelle vicinanze di Piazza Matteotti e deve il suo nome odierno all'antica chiesetta di Santa Maria degli Angeli (non pi\u00f9 esistente) che era stata ricavata dal torrione di protezione dell'importante Ponte di San Pietro. Palladio, tra il 1555 e il 1560 ne aveva predisposto un progetto di restauro. Alcuni secoli dopo, nel 1889, il manufatto fu completamente demolito perch\u00e9 ritenuto di ostacolo allo scorrere del fiume Bacchiglione e sostituito con una struttura in ferro, che colleg\u00f2 le due sponde fino al secondo dopoguerra, quando il ponte fu rifatto in cemento armato con una struttura pi\u00f9 adatta a sopportare il crescente traffico veicolare.\nPonte Furo dal quale si pu\u00f2 ammirare una delle pi\u00f9 suggestive immagini di Vicenza: il fiume Retrone che si snoda attraverso gli edifici e sullo sfondo la Basilica Palladiana affiancata dalla Torre cittadina \u00e8 infatti uno degli scorci pi\u00f9 belli della citt\u00e0. Il ponte sorge nei pressi del punto in cui la roggia Seriola confluiva nel Retrone dove, un tempo, esisteva la \"Barriera Eretenia\", uno degli ingressi daziari attraverso la cinta che delimitava la citt\u00e0.\nPonte delle Barche, sorge nel quartiere centrale delle Barche ed \u00e8 il pi\u00f9 antico dei ponti vicentini, con tre archi sostenuti da pilastri a grossi blocchi di pietra. La struttura, presenta delle arcate molto basse, tali per cui in caso di forti piogge il Retrone arriva a superare gli archi allagando il ponte.\nPonte San Michele \u00e8 stato costruito nel Seicento sul modello dei ponti veneziani. Il nome deriva dal convento e dalla chiesa romanico-gotica di San Michele, il primo ricco di arte ed eretto nel duecento dai frati agostiniani, parzialmente demolito nel secolo scorso per dare nuovi spazi alla citt\u00e0, la seconda distrutta invece in epoca napoleonica. \u00c8 attraversabile solo da pedoni.\nPonte San Paolo, che da piazza delle Erbe porta all'omonima \"contr\u00e0\", era situato sull'asse principale che in epoca romana attraversava la citt\u00e0 da nord a sud. Dopo una piena del fiume, sono emersi alcuni scivoli di carico e scarico usati dalla imbarcazioni che risalivano il Retrone e trasportavano le merci fin sotto il Ponte stesso, attiguo alla zona in cui si svolge il mercato cittadino; storicamente, sembra che questi scivoli risalgano all'epoca medioevale e che abbiano avuto grande importanza per Vicenza, dove il trasporto mercantile fluviale era molto in uso fino al Settecento.\nPonte Novo, in origine \"Ponte delle Convertite\" per la sua vicinanza a un monastero in cui venivano accolte giovani donne desiderose di avvicinarsi alla vita religiosa, il Ponte Novo \u00e8 stato demolito e ricostruito negli anni duemila. Collega la parte nord della citt\u00e0 con la zona di Corso Fogazzaro. Fino ad alcuni decenni or sono, quando le acque del fiume erano balneabili, i giovani vicentini usavano tuffarsi da questo ponte per un bagno.\nVie centrali.\nLa quasi totalit\u00e0 di vie e strade del centro storico cittadino vengono identificate con il toponimo di \"contr\u00e0\" (abbreviazione di \"contrada\"). Fanno eccezione le piazze e i due corsi principali.\nCorso Palladio, \u00e8 la strada cuore di Vicenza, la via dei negozi, sempre affollata per le ormai note \"Vasche in Corso\". Il tracciato della strada si \u00e8 mantenuto pressoch\u00e9 inalterato fin dall'epoca romana, quando fungeva da decumano massimo della \"Vicetia\" di allora, a sua volta impostato sulla consolare Via Postumia. Si estende per circa settecento metri, da Piazza Castello a Piazza Matteotti, da Ovest a Est, e rappresenta una vera e propria galleria di chiese e di palazzi prestigiosi che vi si affacciano, in parte firmati dal Palladio. \u00c8 totalmente pedonalizzato, come buona parte delle vie limitrofe.\nCorso Fogazzaro, ricalca il tracciato di uno dei \"cardini minori\" della citt\u00e0 romana e taglia il settore nord-occidentale del centro storico a partire dall'incrocio con corso Palladio. Lungo 630 metri (fino alla porta Santa Croce), il corso \u00e8 intitolato ad Antonio Fogazzaro, uno dei pi\u00f9 celebri scrittori vicentini, autore di romanzi come \"Malombra\", \"Piccolo mondo antico\" e \"Piccolo mondo moderno\", nei quali viene descritta la societ\u00e0 provinciale a cavallo tra l'Ottocento e il Novecento.\nContr\u00e0 Porti, Cardo Massimo della citt\u00e0 in epoca romana, la via fu uno degli assi da cui part\u00ec il rinnovamento edilizio del XV secolo e sul quale si innestarono anche gli interventi palladiani. Lungo la strada si trovano molti palazzi della famiglia Da Porto (da cui la via trae il nome) come Palazzo Iseppo Da Porto (che ospita, all'interno, ambienti affrescati da Giambattista Tiepolo) e Palazzo Porto Colleoni. Sempre opera del Palladio \u00e8 il maestoso Palazzo Barbaran Da Porto, del 1569, sede del Centro Internazionale di Studi di Architettura Andrea Palladio, (CISA) che fronteggia l'ala quattrocentesca di Palazzo Thiene.\nCimiteri.\nNel comune di Vicenza, oltre al\nSono attivi altri sei cimiteri, a suo tempo appartenenti a paesi contermini ora divenuti frazioni della citt\u00e0; sono quelli di:\nNon pi\u00f9 utilizzato \u00e8 invece lo storico Cimitero acattolico di viale Fratelli Bandiera, che tuttavia rimane aperto come area verde.\nAree verdi in citt\u00e0.\nOltre ai classici parchetti di quartiere in citt\u00e0 esistono numerose aree verdi, alcune storiche (Campo Marzo e Giardini Salvi) altre di recente istituzione (Parco del Retrone, Parco Fornaci). Tutti i parchi, le aiuole e le piante di Vicenza sono curate da Valore Citt\u00e0 AMCPS.\nI parchi pi\u00f9 importanti della citt\u00e0 sono:\nCampo Marzo \u00e8 la pi\u00f9 grande area verde della citt\u00e0, la pi\u00f9 antica a essere di propriet\u00e0 comunale e una delle poche a esser priva di limitazione degli orari d'accesso (il parco \u00e8 privo di recinzioni). Sorge alle pendici di Monte Berico, a ridosso della stazione ferroviaria. Diviso in due settori da viale Roma, questo parco presenta, nella parte ovest, una serie di vialetti che cingono alcune statue (una ad Antonio Pigafetta, una ad Antonio Fogazzaro) e il grande parco giochi di via dell'Ippodromo, e dalla parte est il caratteristico viale Dalmazia (completamente riqualificato in anni recenti) dove, a settembre, vengono collocate le giostre per la festa della Santa Patrona.\nGiardini Salvi, \u00e8 un piccolo giardino (aperto dal 1909) adiacente alle mura di piazza Castello, in pieno centro e presenta una ricca vegetazione, un andamento sinuoso dei suoi viali, che si snodano tra fontane e statue, costeggiando la roggia Seriola. Importanti sono la presenza della loggia del Longhena e della loggia Valmarana, la seconda opera in stile palladiano. Da alcuni anni, nei Giardini, si tengono i mercatini natalizi. Oggetto di una radicale riqualificazione tra il 2008 e il 2009, il giardino presenta anche un percorso adatto ai disabili, nonch\u00e9 un roseto da collezione.\nParco Querini, altro grande polmone verde del capoluogo (120.000\u00a0m2), situato tra il centro storico e l'ospedale San Bortolo, \u00e8 caratterizzato da vasti prati, da un esteso boschetto e da un suggestivo viale alberato (fiancheggiato da statue di stile classico), che porta a un tempietto monoptero adagiato su un'isoletta artificiale circondata da un fossato. Divenuto di propriet\u00e0 comunale nel 1971, \u00e8 il parco per eccellenza dove fare jogging, vista anche la presenza di un percorso vita. Nel 2010 un settore del parco \u00e8 stato arricchito di una serie di strumenti ludico-scientifici adatti a far capire la rifrazione, l'energia cinetica e altri fenomeni fisici.\nParco del Retrone, si tratta di un parco che si estende lungo il fiume Retrone, nel quartiere dei Ferrovieri, terzo parco per estensione (40.000\u00a0m2). Ricco di giovani alberi (il parco \u00e8 stato istituito nel 1997), cespugli fioriti e spazi per lo sport (pallavolo, calcio e canoa), \u00e8 gestito dalla Legambiente.\nOasi naturalistica degli stagni di Casale \"Alberto Carta\", istituita nel 1998 nell'omonima frazione a sud del capoluogo, \u00e8 costituita da circa 30 ettari di invasi acquitrinosi, utilizzati (fino ad alcuni decenni fa) per lo sfruttamento dei sedimenti argillosi. Terminata l'attivit\u00e0 di escavazione, l'area si \u00e8 popolata di animali e piante tipiche delle zone ricche d'acqua. L'Oasi (gestita e protetta dal WWF) si presenta come una delle poche zone umide naturali della pianura vicentina.\nParco di Villa Guiccioli: si trova nei pressi del Museo del Risorgimento e della Resistenza e occupa la sommit\u00e0 del colle Ambellicopoli con un'estensione di circa quattro ettari. \u00c8 ricco di piante appartenenti sia alla flora locale sia a specie esotiche tra cui la Zelcova, censita tra gli alberi monumentali della provincia di Vicenza.\nParco Fornaci \u00e8 l'ultimo parco istituito in citt\u00e0 (l'inaugurazione \u00e8 avvenuta nell'estate del 2007), ha un'estensione di 35.000\u00a0m2 e si colloca nella zona di viale Crispi, in un'area che ha richiesto un intervento di bonifica ambientale dopo la demolizione delle vecchie Fornaci Lampertico. Il parco \u00e8 dotato di un centinaio di piante, di un laghetto, tre fontane con giochi d'acqua, strutture ricreative come un campo da bocce, un percorso vita e una pista da skateboard, la seconda pi\u00f9 grande d'Italia, di 25 metri per lato.\nParco della pace: un grande parco a nord della citt\u00e0, in corso di realizzazione (dal 2019) nell'area dell'ex aeroporto Dal Molin.\nSociet\u00e0.\nEvoluzione demografica.\nIl 48,1% della popolazione \u00e8 nata nel comune di Vicenza. Tra i residenti non nati nel comune troviamo il 17,6% nato in uno dei comuni della provincia, il 7,3% nati in un'altra provincia della regione Veneto, il 12,7% provenienti da altre regioni italiane e il 14,6% provenienti dall'estero.\nL'et\u00e0 media della popolazione \u00e8 di 44,3 anni (41,1 per i maschi e 46,4 per le femmine) e questo dato pone Vicenza come la citt\u00e0 capoluogo pi\u00f9 giovane del Veneto. Il rapporto femmine e maschi vede una prevalenza di femmine (52,5% del totale)\nVicenza risulta al 39\u00ba posto tra i comuni italiani per popolazione, il quarto comune del Veneto dopo Venezia, Verona e Padova e il terzo per densit\u00e0 abitativa dopo Padova e Treviso.\nEtnie e minoranze straniere.\nDi seguito sono riportati i gruppi di stranieri pi\u00f9 consistenti:\nI cittadini stranieri risultano essere 18.317 ovvero circa il 16,11% della popolazione.\nPresenza statunitense in citt\u00e0.\nLa maggiore presenza straniera a Vicenza \u00e8 data dagli statunitensi, al 2011 circa 9.000 persone, chiamata Vicenza Military Community, che gravita dal 1955 attorno alla caserma Ederle. Sia i soldati sia i civili statunitensi non sono iscritti all'anagrafe cittadina, i bambini non frequentano le scuole italiane ma le scuole presenti all'interno della caserma, non si rivolgono al servizio sanitario italiano se non in caso di gravit\u00e0 o per prestazioni specialistiche, dato che all'interno della caserma \u00e8 presente una clinica medica con medici militari.\nLa comunit\u00e0 ha una emittente televisiva (AFN Vicenza) e una radio (AFN Eagle), un piccolo corpo interno di vigili del fuoco e un corpo di polizia militare (Military Police) che interviene in citt\u00e0 in ogni situazione che coinvolga un militare statunitense (dagli incidenti stradali alle risse nei bar).\nNella zona est della citt\u00e0 \u00e8 presente un vero e proprio \"quartiere a stelle e strisce\", il Villaggio Americano, con cinema, \"fast food\", negozi e impianti sportivi dove risiedono molte famiglie di militari di stanza alla Ederle.\nLa presenza militare statunitense a Vicenza \u00e8 stata ampiamente dibattuta dal 2006, dividendo l'opinione pubblica, in occasione dell'annuncio pubblico della sua espansione, effettuata a partire dal 2009 con la costruzione di una seconda base a circa 6\u00a0km dalla caserma Ederle, nella zona subito a nord della citt\u00e0 dove prima sorgeva l'aeroporto di Vicenza: la caserma Del Din - Dal Molin, inaugurata nel 2013.\nTradizioni e folclore.\nLa Rua.\nLa \"Rua\" (che in italiano significa \"ruota\") \u00e8 stata per secoli il simbolo dell'orgoglio popolare vicentino.\nSi trattava di una grande struttura lignea introdotta nel 1441 per sostituire il cero e il gonfalone che venivano fatti sfilare alla processione del Corpus Domini (deliberata dal comune di Vicenza nel 1389) dal collegio dei notai. Il nome dell'intera macchina scenica deriva proprio dalla presenza di una grande ruota girevole incastonata nel centro della struttura e che rappresentava la rotazione quadrimestrale nell'espletamento delle cariche all'interno del potente collegio dei notai.\nLe sfilate della \"Rua\" dal 1444 proseguirono, pur tra varie interruzioni, per quasi quattrocento anni fino all'ultima avvenuta nel 1928. Le sue notevoli dimensioni, specialmente in altezza, erano diventate ormai incompatibili con le esigenze di una citt\u00e0 moderna e soprattutto interferivano con gli impianti per l'illuminazione elettrica e con i fili delle linee tranviarie. Si decise quindi di sospendere le sue sfilate.\nNel 1944 l'opera (che era conservata in un magazzino comunale) venne distrutta durante un bombardamento e non fu pi\u00f9 ricostruita fino al 2007, quando l'azienda municipale Valore Citt\u00e0 AMCPS, per festeggiare i suoi 100 anni di attivit\u00e0, decise di fare un regalo storico alla citt\u00e0, ricostruendo l'opera con materiali pi\u00f9 moderni e resistenti ed esponendola, per la prima volta dopo decenni, in Piazza dei Signori nel settembre dello stesso anno.\nAll'inizio del 2010 \u00e8 nata l'idea di creare un comitato della Rua, per far rivivere, in occasione della festa per la Santa Patrona lo storico \"giro della Rua\".\nLa manifestazione vede la presenza di un corteo di quasi 1000 persone che rappresentano i quartieri, le associazioni, i gruppi sportivi, le confraternite, gli ordini militari e gli ordini professionali della citt\u00e0, che sfila per le vie del centro la sera del primo sabato di settembre. La sfilata \u00e8 capeggiata dalla \"Ruetta\", (una riproduzione dal peso di 400\u00a0kg e dall'altezza di 8 metri), realizzata nel 1949 e di recente restaurata, che si presenta con una cascata di fiori, naturalmente biancorossi (come i colori della citt\u00e0). A sostenerla, a turno, sono 18 atleti vicentini accompagnati dal ritmo della fanfara storica degli alpini.\nDa piazza Duomo il corteo raggiunge piazza Castello, percorre quindi corso Palladio e contr\u00e0 Santa Barbara da dove entra in piazza dei Signori. In piazza dei Signori si svolge la suggestiva cerimonia di accensione della storica grande Rua (alta 24 metri e del peso complessivo di 300 quintali) installata, fin dai primi giorni di settembre, nella piazza.\nIl \"Giro della Rua\" \u00e8 una tra le pi\u00f9 antiche manifestazioni folcloristiche italiane, la seconda nel Veneto dopo lo Sposalizio del mare di Venezia. Si svolge ai primi di settembre negli anni dispari.\nMercato.\nIl mercato ambulante del centro storico \u00e8 una delle tradizioni popolari pi\u00f9 antiche e significative della citt\u00e0. Al marted\u00ec si svolge in versione ridotta tra Piazza dei Signori, Piazza delle Erbe e contr\u00e0 Garibaldi (\"piazza delle Poste\") con circa 50 banchi mentre il mercato del gioved\u00ec si estende tra Piazza dei Signori, Piazza Biade, Piazzetta Palladio, Piazza delle Erbe, contr\u00e0 Garibaldi, Piazza Duomo, viale Roma, contr\u00e0 Pescherie Vecchie, Piazza Castello e Piazzale del Mutilato per un totale di 135 banchi.\nLingue e dialetti.\nLa lingua veneta (nella sua variante veneto centrale o, ancor pi\u00f9 precisamente, veneto alto vicentino) \u00e8 una lingua romanza ampiamente parlata e diffusa ancor oggi. \u00c8 tutelata come \"lingua\" dalla regione Veneto (che pure ne riconosce il carattere composito) ma non dallo Stato italiano, che non l'annovera tra le minoranze linguistiche, pur essendo compresa fra le lingue minoritarie dall'UNESCO.\nIn citt\u00e0 si parla la variante del \"veneto alto vicentino\" (a sua volta una variante del \"veneto centrale\").\nIl dialetto vicentino \u00e8 infatti diviso tra \"basso vicentino\" (parlato nelle zone dei colli berici, a sud del capoluogo) e \"alto vicentino\" (parlato sia in citt\u00e0 sia a nord del capoluogo). Le differenze emergono, ad esempio nella modifica della consonante C e G (\"cinque\" diventa \"zinque\" nel basso vicentino mentre diventa \"sinque\" in citt\u00e0, \"gente\" diventa \"zente\" nel basso vicentino e \"xente\" in citt\u00e0).\nReligione.\nVicenza \u00e8 sede dell'omonima diocesi, sede della Chiesa cattolica di rito romano, suffraganea del Patriarcato di Venezia e appartenente alla Regione ecclesiastica Triveneto. In citt\u00e0 si trova la Cattedrale di Santa Maria Annunciata, la Basilica Santuario della Madonna di Monte Berico, chiesa dedicata alla patrona della diocesi e la paleocristiana Basilica dei Santi Felice e Fortunato. Le parrocchie della citt\u00e0 sono 37, alle quali vanno aggiunte altre 12 chiese che non sono parrocchie e che, in alcuni casi, sono affidate a ordini religiosi (la Basilica di Monte Berico \u00e8 affidata ai Servi di Maria, il Tempio di San Lorenzo ai frati francescani, quello di Santa Corona ai cappuccini). Le parrocchie sono tutte raggruppate nel \"vicariato urbano\", a sua volta suddiviso in 12 unit\u00e0 pastorali che, a volte, hanno un unico parroco per pi\u00f9 parrocchie.\nAltri culti religiosi maggioritari in citt\u00e0 sono l'Islam, con la moschea Ettawaba di via Vecchia Ferriera, e la Chiesa cristiana ortodossa che esercita il proprio culto nelle chiese della Misericordia dal 2010 (Chiesa ortodossa serba, con l'unica parrocchia nel Veneto) e di Santa Croce dal 2007 (Chiesa ortodossa moldava, presente in citt\u00e0 dal 2005). I Testimoni di Geova sono circa un migliaio nella provincia. Culti religiosi meno diffusi sono comunque presenti in citt\u00e0 (Buddhisti, nonch\u00e9 Battisti e Metodisti presenti soprattutto nella comunit\u00e0 militare statunitense).\nIstituzioni, enti e associazioni.\nTribunale Civile e Penale.\nIl tribunale di Vicenza \u00e8 si trova in un moderno edificio nel complesso di Borgo Berga, inaugurato nel 2012 e che va sostituire il vecchio palazzo di giustizia di Santa Corona, edificato negli anni sessanta in pieno centro storico. La costruzione della nuova sede si era resa necessaria sia per gli insufficienti e scomodi spazi della vecchia sede sia a seguito del riordino dei tribunali italiani che ha visto la chiusura del tribunale di Bassano del Grappa. L'attuale sede sorge in un'ex area industriale dismessa (il \"Cotonificio Rossi\") ed \u00e8 stata oggetto di polemica in quanto tribunale e nuovo quartiere annesso si trovano sul punto di confluenza dei fiumi Bacchiglione e Retrone (quindi in una zona delicata dal punto di vista idrogeologico). Inoltre la nuova struttura presenta dei problemi strutturali (in particolare infiltrazione di acqua dal soffitto durante le forti piogge)\nCarcere San Pio X.\nLa casa circondariale di Vicenza (intitolata a Filippo Del Papa) si trova in una zona periferica del quartiere di San Pio X ed \u00e8 stata edificata negli anni ottanta a seguito del trasferimento dalla vecchia sede di San Biagio (un ex convento del 500 convertito in carcere alla fine dell'800, sito a ridosso del centro in una zona logisticamente problematica). Strutturato come carcere di massima sicurezza \u00e8 stato ampliato nel luglio 2016 portando la struttura a una campienza massima di circa 500 detenuti.\nOspedale San Bortolo.\nLa principale struttura pubblica \u00e8 l'Ospedale San Bortolo (facente parte dell'Azienda sanitaria ULSS 8 Berica), classificato come \"ospedale regionale ad alta specializzazione\". Si trova a ridosso del centro tra i viali Rodolfi, Bandiera, contr\u00e0 San Bortolo e Parco Querini ed \u00e8 strutturato in 5 lotti alcuni storici altri edificati tra gli anni sessanta e settanta. Gli ultimi lotti sono stati aperti negli anni 2000 ed \u00e8 in costruzione un sesto lotto che dovrebbe essere inaugurato nel 2020.\nUnited States Army Africa.\nSi tratta della componente dell'esercito statunitense posta alle dipendenze dell'United States Africa Command. Ha la sua sede presso la Caserma Ederle.\nCoESPU.\nIl \"Center of Excellence for Stability Police Units\" \u00e8 un centro di formazione dell'Arma dei Carabinieri per le forze di pace nato nel 2005 con lo scopo di formare prevalentemente, ma non esclusivamente, personale di paesi in situazioni di instabilit\u00e0 politico/sociale o con necessit\u00e0 di accrescere la propria capacit\u00e0 di sostegno internazionale al supporto di operazioni a sostegno della pace. Ha sede presso la caserma Chinotto di via Medici.\nGendarmeria europea.\n\u00c8 un corpo di polizia militare dell'Unione europea nato da un'iniziativa multinazionale di cinque paesi membri dell'Unione europea (Francia, Italia, Paesi Bassi, Portogallo e Spagna, ai quali si sono aggiunte la Romania nel 2008 e la Polonia nel 2011) ed \u00e8 stata creata con lo scopo di provvedere a una pi\u00f9 efficiente gestione delle crisi internazionali fuori dai confini dell'UE. Anch'esso si trova presso la caserma Chinotto.\nCultura.\nMusei.\nVicenza \u00e8 una citt\u00e0 ricca di musei: sono otto i principali, tre dei quali di propriet\u00e0 comunale, i rimanenti della diocesi, di fondazioni bancarie e altre istituzioni private.\nTeatri principali.\nVicenza \u00e8 una citt\u00e0 con una lunga tradizione che la lega al teatro. Essa ha avuto in passato parecchie strutture.\nI principali teatri sono:\nIstruzione.\nScuole.\nLa citt\u00e0 presenta la pi\u00f9 alta densit\u00e0 scolastica di tutto il Veneto e una delle pi\u00f9 alte d'Italia, soprattutto sotto il profilo delle scuole medie superiori (per confronto, la Regione istituisce ben dodici borse di studio per la mobilit\u00e0 europea nella sola provincia di Vicenza, pi\u00f9 che in ogni altra provincia veneta).\n14 scuole dell'infanzia, 25 scuole primarie e 11 scuole secondarie di primo grado della citt\u00e0 sono raggruppate in 11 istituti comprensivi, gestiti dal Comune per conto dello Stato. Esistono inoltre altre 17 scuole dell'infanzia che sono di gestione e di propriet\u00e0 interamente comunale. Le modalit\u00e0 di accesso alle scuole sono regolate da norme varate dal consiglio comunale nel 2009, che danno priorit\u00e0 al bimbi che vogliono iscriversi nelle scuole del loro quartiere. 5 delle 11 scuole secondarie presentano anche l'indirizzo musicale.Nel maggio 2011, in occasione della pubblicazione della seconda edizione del \"Rapporto sulla qualit\u00e0 nella scuola\", realizzato da \"Tuttoscuola\" (mensile per insegnanti, genitori e studenti) Vicenza si \u00e8 classificata al 15\u00ba posto in Italia per la qualit\u00e0 del sistema d'istruzione, a partire dalle scuole dell'infanzia.\n12 sono le scuole secondarie di secondo grado presenti a Vicenza la cui gestione \u00e8 affidata, dallo Stato, alla Provincia.\nTra queste, una lunga storia vanta l'Istituto Tecnico Industriale Statale \"A. Rossi\" fondato nel 1878. Porta il nome del suo fondatore e tra i suoi allievi ha avuto Federico Faggin, padre del microprocessore.\nIl Liceo ginnasio Antonio Pigafetta, sorto nel 1807 \u00e8 uno tra i pi\u00f9 antichi licei italiani e vanta tra i suoi ex allievi politici come Mariano Rumor e Tiziano Treu, scrittori come Antonio Fogazzaro, Goffredo Parise, Guido Piovene, Luigi Meneghello, Ilvo Diamanti e Gian Antonio Stella, industriali e studiosi.\n4 sono i centri di formazione professionale riconosciuti dalla Regione.\nUniversit\u00e0.\nDopo avere avuto, tra il 1204 e il 1209, una propria Universit\u00e0, dal 1990 Vicenza \u00e8 tornata a ospitare diversi corsi di laurea sia triennale sia magistrale che, amministrativamente, dipendono dalle universit\u00e0 di Padova e di Verona; i corsi attivi sono:\nLe sedi universitarie, dopo la recente apertura del nuovo Polo Universitario legato alla facolt\u00e0 di Economia e la conseguente cessione del complesso di Santa Maria Nova al comune sono quattro: San Pietro, San Nicola, Barche, Viale Margherita. I corsi legati alle facolt\u00e0 di medicina si svolgono invece presso il polo didattico universitario dell'Ospedale San Bortolo.\nCon l'obiettivo di promuovere e sostenere l'istruzione universitaria nell'attivit\u00e0 pratica di didattica, ricerca e organizzazione nel 2002 \u00e8 nata la \"Fondazione Studi Universitari di Vicenza\" i cui soci sono il Comune di Vicenza, la Provincia di Vicenza, la Fondazione Cassa di Risparmio di Verona, Vicenza, Belluno e Ancona e, come socio sostenitore, la Banca Popolare di Vicenza.\nIn citt\u00e0 trova inoltre sede il Conservatorio di musica Arrigo Pedrollo.\nNell'immediata periferia, ad Altavilla Vicentina si trova la Fondazione CUOA (Centro Universitario di Organizzazione Aziendale), una scuola di management, che svolge attivit\u00e0 di formazione e sviluppo della cultura imprenditoriale e manageriale: \u00e8 tra le prime business school in Italia.\nAccademia Olimpica.\nL'Accademia Olimpica \u00e8 un'antica istituzione culturale fondata nel 1555 da un gruppo di intellettuali, tra i quali l'architetto Andrea Palladio. \u00c8 dedita alla promozione \u201cmediante pubblicazioni, tornate, celebrazioni, corsi di insegnamento e manifestazioni varie di studi letterari, storici, filosofici, scientifici, tecnici, giuridici, economici, sociologici, amministrativi e attivit\u00e0 artistiche, con speciale riguardo alla cultura, alla vita artistica e al progresso della citt\u00e0 di Vicenza e del suo territorio storico\u201d. Oltre a ci\u00f2 l'Accademia si attribuisce compito di \u201cvigilanza sulla conservazione e l'uso del Teatro Olimpico da essa eretto, la sua valorizzazione mediante manifestazioni d'arte adeguate alla dignit\u00e0 del monumento, la conservazione, l'incremento e la vigilanza sull'uso pubblico della Biblioteca\u201d.\nMedia.\nTelevisione.\nRedazioni di Vicenza:\nCinema.\nElenco di alcuni dei 63 film e telefilm girati \"in toto\" o in parte nel capoluogo berico (in ordine cronologico):\nCucina.\nNumerosi sono i piatti tipici del territorio vicentino.\nFra i primi piatti sono rinomati il risotto con i bruscandoli (germogli di luppolo), che si raccolgono al margine dei sentieri nei boschi dei Colli Berici, i risi e bisi o la pasta e fagioli alla vicentina, che si differenzia da quella preparata nelle altre zone del Veneto per l'utilizzo di tagliatelle all'uovo, o anche la \"pan\u00e0\" o zuppa di pane raffermo e brodo di pollo.\nPiatto assolutamente locale sono i \"Bigoi co' l'arna\", sorta di grossi spaghetti di grano tenero tradizionalmente trafilati col torchio girato a mano e conditi con un rag\u00f9 di anatra. Tipici inizialmente della cittadina di Thiene, sono stati con il tempo apprezzati in tutta la provincia\nFra i secondi piatti ricordiamo soprattutto il bacal\u00e0 alla vicentina, comparso sulle tavole vicentine nel XVI secolo: esso \u00e8 un piatto di pesce a base di stoccafisso (merluzzo essiccato) servito con contorno di polenta.\nLa sopressa Vicentina \u00e8 una sorta di grosso salame del diametro di circa 8\u00a0cm, prodotto con carne di solo maiale (possono essere utilizzate spalla, prosciutto, capocollo, ma anche altre parti del suino), sale, pepe e salnitro. Anch'essa \u00e8 caratterizzata dal marchio D.O.P..\nMa il prodotto D.O.P. pi\u00f9 conosciuto \u00e8 sicuramente il formaggio Asiago, disponibile nelle due varianti, fresco e stagionato. Si tratta di un formaggio che, grazie alla sua alta qualit\u00e0 e ai metodi di produzione ancora legati alla tradizione, ha ormai raggiunto un alto livello di apprezzamento e di notoriet\u00e0 non solo in Italia, ma sempre pi\u00f9 anche all'estero.\nUn prodotto particolare, tutelato come presidio Slow Food \u00e8 l'oca in onto prodotta un tempo in tutto il veneto, ma soprattutto nel basso vicentino e sui Colli Berici.\nUn dolce molto rustico, la \"putana\" di farina di mais e fichi, si vende nelle pasticcerie in una versione ingentilita che sta a met\u00e0 tra la \"pinza\" veneta e la \"nicolotta\" veneziana. La versione tradizionale prevede un dolce di farina gialla, strutto e alloro, con poco zucchero e arricchita di mele, uva appassita in granaio, fichi secchi, noci e talvolta scorza d'arancia grattugiata. Si cuoceva sotto le braci del focolare ancora sino all'anteguerra. La versione attuale si compone di farina gialla, pane ammollato nel latte, burro, zucchero o miele, canditi, uvetta, pinoli.\nL'autoironia di un'\u00e9quipe di pasticcieri vicentini ha portato alla creazione \"ex novo\" di un dolce denominato \"la gata\" (derivato dal soprannome \"Vicentini magnagati\") che utilizza ingredienti della tradizione (non manca un goccio di grappa), nel tentativo di colmare la lacuna nella gastronomia locale che di fatto non ha un dolce tipico.\nImportante anche la produzione vitivinicola che s'inserisce in varie parti del territorio provinciale.\nGeografia antropica.\nStoria dell'urbanistica.\nAttorno al nucleo centrale del centro storico, esistente gi\u00e0 in epoca romana e racchiuso dalla prima cinta di mura durante l'Alto Medioevo, durante il Basso Medioevo nacquero alcuni borghi urbani, che furono racchiusi nel XIV secolo dalle mura scaligere, poi nel XV dalle mura e fortificazioni veneziane; al di fuori di queste, durante l'et\u00e0 moderna, si formarono altri borghi che restarono suburbani.\nA partire dalla prima met\u00e0 del XX secolo, ma soprattutto nel corso della seconda, la citt\u00e0 assunse la sua configurazione attuale, dovuta alla forte espansione della popolazione, al notevole aumento della viabilit\u00e0 e del traffico, all'espansione delle strutture produttive e del settore terziario, quindi alla costruzione di abitazioni e di edifici di ogni genere.\nCentro storico, quartieri e frazioni.\nIl territorio comunale \u00e8 diviso ufficialmente in sette circoscrizioni amministrative nelle quali sono compresi, a loro volta, borghi urbani e suburbani, quartieri, zone urbanistiche e frazioni.\nLa maggior parte dei quartieri di Vicenza - le zone abitate con particolari caratteristiche topografiche, funzionali e storiche - si sono sviluppati nel corso del XX secolo fuori dalla cinta muraria lungo le strade principali in uscita dalla citt\u00e0; altri sono stati costruiti sulla base di piani urbanistici, soprattutto nel corso degli anni settanta.\nI loro nomi talora hanno origini storiche, oppure derivano dal progetto urbanistico, talora dalla parrocchia principale, altre volte si tratta di denominazioni di uso corrente; non sempre ne sono ben definiti i confini, nel caso di quartieri contigui.\nLe frazioni sono centri abitati esistenti prima del Novecento e sviluppatisi lungo le strade in uscita dalla citt\u00e0 nel raggio di alcuni km., che sono stati inclusi nell'ambito urbano; attualmente anche le frazioni sono definite quartieri e assieme a questi, dal punto di vista amministrativo, fanno parte delle circoscrizioni.\nCentro storico.\nSecondo la definizione corrente data dal Comune di Vicenza e dai progetti urbanistici connessi, il Centro storico \u00e8 costituito:\nIl Centro storico \u00e8 quindi sostanzialmente delimitato dall'anello della circonvallazione interna: viale Giuseppe Mazzini, viale Bartolomeo D'Alviano, viale Fratelli Bandiera, viale Ferdinando Rodolfi, via Legione Gallieno, viale Margherita, viale Risorgimento Nazionale, viale Venezia, viale Milano.\nSotto l'aspetto amministrativo appartiene alla Circoscrizione 1.\nSuddivisioni amministrative.\nLe 7 circoscrizioni di Vicenza, nate nel 1976 come espressione dell'autonomia locale, a partire dal 2008 rappresentano solo un aspetto di decentramento amministrativo (anagrafe, servizi sociali).\nIn precedenza avevano avuto anche una funzione politica con l'elezione diretta dei Consigli di Circoscrizione. In seguito, per\u00f2, all'approvazione della legge finanziaria del 2008, il numero minimo di popolazione per una circoscrizione deve essere pari a 30.000 abitanti. Le circoscrizioni nel comune di Vicenza, per\u00f2, avevano quasi tutte una popolazione inferiore. Il Consiglio Comunale non ha trovato un accordo per l'accorpamento (che prevedeva la riduzione delle sette circoscrizioni in tre o quattro) e con lo scioglimento dello stesso consiglio per le elezioni amministrative del 2008 si \u00e8 giunti allo scioglimento definitivo di tutti e 7 i \"parlamentini\".\nLa suddivisione \u00e8 la seguente:\nOgni circoscrizione raggruppa a s\u00e9 diversi quartieri. Le frazioni sono tali solo da un punto di vista tecnico in quanto l'espansione della citt\u00e0 negli ultimi anni, ha portato queste aree a non avere pi\u00f9 soluzione di continuit\u00e0 con Vicenza al pari dei quartieri cittadini pi\u00f9 centrali.\nArea metropolitana.\nVicenza possiede alcuni caratteri tipici dell'area della Pianura Padana quali uno sviluppo abitativo fortemente concentrato lungo l'asse comunicativo autostradale-ferroviario Torino-Trieste (Autostrada A4) e uno sviluppo industriale e commerciale che ha prodotto una crescita molto forte dei comuni contermini, in termini economici e di presenza abitativa.\n si pu\u00f2 dividere in tre parti:\nLa popolazione dell'intera area metropolitana vicentina \u00e8 pari a abitanti/km2. si \u00e8 scelto di considerare la cintura urbana vicentina solo per quel che riguarda i comuni confinanti e , con l'aggiunta di Grisignano, Grumolo e Camisano per il forte legame con il capoluogo. Montecchio Maggiore \u00e8 stata, invece, esclusa, per la capacit\u00e0 della citt\u00e0 castellana di vivere una dimensione autonoma, facendo asse con Arzignano e ponendosi come un'area di sviluppo a occidente in parte indipendente dalle scelte cittadine.\nVariazioni.\nLa circoscrizione territoriale ha subito le seguenti modifiche: nel 1987 distacco di territori aggregati ai comuni di Caldogno e Torri di Quartesolo e aggregazione di territori staccati dai comuni di Caldogno e Torri di Quartesolo (zone disabitate).\nEconomia.\nLe statistiche che prendono in esame i principali indicatori economici vedono la citt\u00e0 berica, insieme alla sua provincia, collocarsi in posizioni di eccellenza, segno di un tessuto produttivo e commerciale dinamico e ben strutturato, forte nei numeri e attento agli aspetti qualitativi, protagonista sul mercato interno e con una strategica propensione all'export. Nel territorio sono presenti numerose industrie metallurgiche, tessili, chimiche e di fibre sintetiche, farmaceutiche, cartarie, editoriali, di produzione di macchine elettriche, elettroniche, agroalimentari, ottiche e di produzione di apparecchi meccanici. Alcune di esse nel corso degli anni sono state trasferite nelle ZAI dell'hinterland.\nNell'export, Vicenza raggiunge il terzo posto tra tutte le province italiane. Quest'area si colloca alle spalle di Milano, capitale finanziaria per eccellenza, e di Torino, dove ha sede la Fiat, una delle pi\u00f9 importanti industrie automobilistiche europee. Un risultato ancora pi\u00f9 significativo, considerato che i 9 miliardi e 266 milioni di euro di fatturato export (rif. nel 2010) sono realizzati da una struttura produttiva fatta principalmente di tante piccole e medie imprese, capaci, nonostante le ridotte dimensioni, di competere con i grandi gruppi internazionali grazie ad armi quali la flessibilit\u00e0, la specializzazione, l'elevato tasso tecnologico e i livelli qualitativi raggiunti. I mercati di destinazione vedono in testa i Paesi dell'Unione europea (38,6%); seguiti dell'America settentrionale (15,7%), dell'Europa centro-orientale (15,2%) e dai i paesi dell'Asia (11,7%).\nIl sistema produttivo di questa citt\u00e0 \u00e8 inoltre affiancato da un considerevole numero di attivit\u00e0 di supporto strategico: si tratta di aziende del terziario avanzato, banche e gruppi finanziari, un importante polo fieristico, realt\u00e0 impegnate nel campo della formazione, una dinamica rete di servizi offerti dagli enti istituzionali, tra i quali spicca la Camera di Commercio di Vicenza e l'azienda speciale Vicenza Qualit\u00e0, impegnata nella promozione dei prodotti vicentini e nel supporto all'internazionalizzazione delle imprese.\nConfartigianato Vicenza e Confindustria Vicenza sono tra le principali associazioni d'Italia per numero d'iscritti.\nLe sedi delle categorie economiche sono cos\u00ec distribuite:\nAgricoltura e allevamento.\nNonostante l'agricoltura e l'allevamento abbiano perso notevole importanza nel corso degli anni, lasciando spazio alle industrie, la provincia di Vicenza si contraddistingue per la coltivazione di cereali e per la vite. Diverse sono le zone di produzione DOC con vini quali il Breganze Cabernet, il Gambellara, il Colli Berici Garganega. La cantina sociale cooperativa Colli Vicentini \u00e8 una tra le pi\u00f9 importanti d'Italia cos\u00ec come la cantina privata Zonin \u00e8 una delle pi\u00f9 conosciute.\nIl Mercato Ortofrutticolo di Vicenza raccoglie tutte le principali produzioni agricole locali come i piselli di Lumignano, gli asparagi bassanesi, la ciliegia di Marostica, il riso di Grumolo delle Abbadesse, le patate di Rotzo, il tartufo di Nanto, il broccolo fiolaro di Creazzo fino ad arrivare, negli ultimi anni, alla produzione di olio di oliva nella zona dei Colli Berici e sotto il massiccio del Monte Grappa (denominata \"Conca degli ulivi\").\nMolto attivo \u00e8 anche l'allevamento di bestiame destinato alla produzione di latte (la Centrale del latte di Vicenza \u00e8 attiva in citt\u00e0 dal 1929 ed \u00e8 rimasta fino al 1997 un'azienda municipalizzata) e dei formaggi (tra cui l'Asiago).\nIndustria.\nL'industria \u00e8 il settore pi\u00f9 attivo in citt\u00e0 in particolare il settore orafo e dei gioielli, di cui Vicenza \u00e8 considerata la capitale. La manifestazione fieristica VicenzaOro \u00e8 tra le pi\u00f9 importanti al mondo nel settore. Accanto a un sistema di piccole-medie industrie orafe troviamo realt\u00e0 che, nel corso degli anni si sono affermate in tutto il mondo come Pianegonda (gruppo Morellato), Chimento, Cielo Venezia 1270 e Facco Corporation solo per citarne alcune.\nMa la Zona Industriale Ovest si contraddistingue per una molteplicit\u00e0 di aziende diverse che vanno dal colosso delle costruzioni Maltauro, all'industria chimico farmaceutica Zambon, fino alle acciaierie AFV Beltrame e Valbruna.\nTra le aziende pi\u00f9 importanti presenti nel territorio berico troviamo il Gruppo Marzotto, la Diesel SpA, Gas Jeans, la Dainese (leader nell'abbigliamento sportivo, fornitrice di diverse scuderie del motomondiale), Pal Zileri (abbigliamento elegante per uomo) e Bottega Veneta (che fa parte del gruppo fiorentino Gucci).\nDal 1999 \u00e8 presente nel territorio vicentino una prestigiosa casa automobilistica artigianale di lusso, la Fornasari.\nServizi.\nIn citt\u00e0 sono presenti diversi istituti bancari e le principali banche italiane hanno a Vicenza almeno una filiale.La citt\u00e0 \u00e8 stata la sede del Gruppo Banca Popolare di Vicenza (ora confluita in Intesa Sanpaolo), del Banco Desio Veneto e della direzione Veneto Centrale di Unicredit Banca.\n\u00c8 stata inoltre la sede della Banca Cattolica del Veneto dalla fondazione (1892) fino al momento della fusione (1990) con Banco Ambrosiano (il nome infatti divent\u00f2 Banco Ambrosiano Veneto) che mantenne in citt\u00e0 la sede legale. Dopo un'ulteriore serie di accorpamenti societari che portarono alla nascita di Intesa Sanpaolo, la citt\u00e0 \u00e8 uno dei centri direzionali dell'istituto bancario.\nFiera di Vicenza.\nNata ufficialmente come Fiera Campionaria nel 1948, aveva come presidente Gaetano Marzotto e vicepresidente Giacomo Rumor. La prima sede era presso i Giardini Salvi in pieno centro ma, con il trascorrere degli anni, s'intu\u00ec l'importanza di dare alla struttura nuovi spazi. Venne scelta quindi l'area di Vicenza Ovest (dove andava pian piano formandosi la zona industriale), vicina all'autostrada A4 e fuori dal centro storico. Fino al 2015 le fiere dell'oro si svolgevano in tre edizioni nel corso dell'anno (la prima a gennaio, la pi\u00f9 importante, una a maggio e una a settembre) mentre ad oggi sono state mantenute solo le edizioni invernale e autunnale, cancellando definitivamente la manifestazione di maggio. Nel 1971 venne inaugurata la nuova struttura.\nCon le fiere orafe VicenzaOro, la Fiera di Vicenza \u00e8 uno dei poli fieristici pi\u00f9 importanti d'Italia e tra i pi\u00f9 conosciuti al mondo.\nTurismo.\nLa citt\u00e0 \u00e8 conosciuta in tutto il mondo per essere patria artistica di Andrea Palladio e grazie alle sue opere architettoniche \u00e8 dal 1994 citt\u00e0 patrimonio mondiale dell'umanit\u00e0 dell'UNESCO; ogni anno \u00e8 visitata da turisti provenienti da tutto il mondo e, nonostante il flusso turistico si stia sempre di pi\u00f9 portando verso il mordi-e-fuggi, la citt\u00e0 \u00e8 tappa fissa nel tour veneto vista anche la vicinanza con Venezia e Verona. Inoltre le importanti manifestazioni fieristiche s'intersecano con l'offerta turistico culturale della citt\u00e0 che \u00e8 aumentata grazie all'apertura di nuovi musei e alla creazione di eventi di richiamo. Nel 2011, secondo i dati del consorzio \"Vicenza\" (che cura la promozione turistica berica), \u00e8 stato registrato un incremento del + 14,1% di turisti.Il quotidiano londinese Times ha inoltre inserito Vicenza tra le 10 mete italiane pi\u00f9 \"cool\".\nInfrastrutture e trasporti.\nStrade.\nVicenza \u00e8 da secoli un importante crocevia del Nordest italiano e pertanto ben servita soprattutto sotto il profilo stradale. Esistono due autostrade che servono la citt\u00e0:\nPer Vicenza passano inoltre diverse strade statali:\nDue circonvallazioni cingono la citt\u00e0.\nInfine la Tangenziale Sud corre, per alcuni tratti, parallela all'autostrada A4, utilizza anch'essa due gallerie sotto i Colli Berici, inizia dalla zona del parco commerciale \"Le Piramidi\", a Torri di Quartesolo, e arriva fino al casello di Vicenza Ovest. Sono stati avviati i lavori per il primo tronco della Tangenziale Nord-ovest dalla zona di Ponte Alto fino al comune di Costabissara che andr\u00e0 a sgravare il traffico pesante di viale del Sole.\nFerrovie e tranvie.\nVicenza \u00e8 posta sull'asse ferroviario Milano-Venezia ed \u00e8 servita dalle seguenti stazioni ferroviarie:\nFra il 1880 e il 1980 Vicenza disponeva inoltre di ulteriori relazioni ferrotranviarie:\nMobilit\u00e0 urbana.\nAutobus.\nIl trasporto pubblico locale di Vicenza si caratterizza per una rete urbana di autobus gestita da SVT - Societ\u00e0 Vicentina Trasporti. La societ\u00e0 \u00e8 nata nel marzo 2016 a seguito della fusione del ramo mobilit\u00e0 di AIM Vicenza (societ\u00e0 controllata dal comune) con FTV - Ferrovie Tramvie Vicentine (societ\u00e0 controllata dalla provincia che gestiva le linee extraurbane).\nIl servizio urbano SVT conta 22 linee che collegano i vari quartieri e l'area metropolitana berica, al centro della citt\u00e0. 19 sono invece le linee extraurbane che collegano il capoluogo con i principali centri della provincia.\nAnche le aziende di trasporto extraurbano di Padova (Busitalia) e di Treviso (Mobilit\u00e0 di Marca) hanno attive ciascuna una linea di collegamento tra Vicenza-Padova e Vicenza-Treviso.\nNel 1911 fu inaugurata una rete tranviaria urbana, che nel 1928 fu affiancata da una rete filoviaria. I tram urbani furono soppressi nel 1951 (malgrado ci\u00f2, la popolazione locale ha mantenuto l'uso del termine \"tram\" mutandone il significato per identificare gli autubus correntemente in uso), mentre la rete filoviaria cess\u00f2 l'esercizio nel 1970.\nPiste ciclabili e bike sharing.\nLa citt\u00e0 possiede circa 65\u00a0km di piste ciclabili suddivisi in 29 tratti. All'interno del Piano Urbano della Mobilit\u00e0 (avviato nel 2012) \u00e8 stato inserito un apposito \"Biciplan\" della citt\u00e0 di Vicenza che prevede lo sviluppo di 7 direttrici ciclabili per garantire le connessioni con i comuni contermini, i quartieri periferici e le aree centrali, ma anche di una rete ciclabile all'interno dei quartieri per promuovere l'accessibilit\u00e0 ciclabile ai diversi attrattori urbani (scuole in primis). Le 7 ciclovie sono identificabili da copripali dai colori diversi (rossi per la ciclovia centro-Polegge, blu per la ciclovia centro-San Lazzaro...) che riportano il nome della ciclovia e alcune indicazioni stradali per raggiungere altre ciclabili o poli attrattori.\nPresso i parcheggi Verdi, Fogazzaro e Stadio \u00e8 attivo un servizio di bike sharing gratuito con bici elettriche e normali.\nEsistono inoltre due parcheggi custoditi per biciclette: il \"Vi.Bicipark ponte San Paolo\" e il \"Vi.Bicipark stazione\". Entrambi i parcheggi dispongono di ciclofficina e del servizio di marcatura.\nAeroporti.\nLa citt\u00e0 \u00e8 stata servita dalla seconda guerra mondiale fino al 2008 da un piccolo aeroporto, prima militare poi aperto al traffico civile. L'aeroporto \"Tommaso Dal Molin\" sorgeva a ridosso della citt\u00e0, a circa 3\u00a0km a nord-ovest, nell'area poi occupata da una seconda base militare americana, la caserma Del Din, oltre alla gi\u00e0 esistente caserma Ederle (a 6\u00a0km di distanza). Nell'area rimanente \u00e8 prevista la costruzione di un parco pubblico.\nAmministrazione.\nIl consiglio comunale di Vicenza ha sede alla \"Sala Bernarda\" presso la Loggia del Capitaniato che si affaccia su Piazza dei Signori. I consiglieri comunali (dopo le modifiche introdotte con la legge finanziaria per l'anno 2010) sono 32;\nLa giunta comunale \u00e8 composta da sindaco e da 9 assessori (5 uomini e 4 donne). La sede principale del comune si trova presso Palazzo Trissino Baston in Corso Palladio.\nConsolati.\nIn citt\u00e0 sono presenti i consolati onorari di:\nGemellaggi e patti di amicizia.\nVicenza \u00e8 gemellata con le seguenti citt\u00e0:\nHa stretto patti di amicizia con:\nSport.\nVicenza ha dato i natali a molti sportivi entrati nella storia come Gian Giorgio Trissino, il primo italiano a vincere una medaglia d'oro alle Olimpiadi.\nIn citt\u00e0 si trovano: la sede nazionale dell'Associazione Italiana Calciatori e le sedi provinciali del C.O.N.I. e del C.S.I..\nCitt\u00e0 europea dello Sport 2017.\nLa citt\u00e0 di Vicenza \u00e8 stata ufficialmente proclamata \"Citt\u00e0 europea dello Sport\" per l'anno 2017 dall'ACES (\"Associazione delle Capitali Europee dello Sport\"). Il riconoscimento \u00e8 stato conferito il 16 novembre 2016 a Bruxelles, presso la sede del Parlamento europeo.\nCalcio.\nLe principali societ\u00e0 calcistiche cittadine sono:\nRugby.\nLa Rangers Rugby Vicenza \u00e8 una societ\u00e0 di rugby a 15 nata nel 1974 che schiera almeno una formazione in undici diverse categorie previste dalla Federazione Italiana Rugby. La prima squadra maschile milita nel campionato di Serie A con una cadetta che milita in Serie C1, mentre la prima squadra femminile partecipa alla Coppa Italia seven.\nPallacanestro.\nL'AS Vicenza, \u00e8 una societ\u00e0 di basket femminile fondata nel 1958, tra le pi\u00f9 titolate in Italia, vincitrice di 12 Scudetti, 5 Coppe dei Campioni, e 1 Coppa Rocchetti.\nDopo una serie di vicende societarie degli ultimi anni, la squadra milita in serie A2.\nLa Pallacanestro Vicenza \u00e8 la squadra di basket maschile che milita in serie B.\nHockey in line.\n\"Diavoli Vicenza\" \u00e8 una squadra di hockey in line nata nel 1949 che milita nella massima categoria del campionato italiano dal 2004, vincitrice di uno Scudetto e di due Coppe Italia.\nPallavolo.\nL'Anthea Volley Vicenza milita in serie A2.\nFino al 2010 era presente la Joy Volley Vicenza che milit\u00f2 in serie A1 e serie A2.\nL'Obiettivo Risarcimento Volley milit\u00f2 in serie A1 fino allo scioglimento avvenuto nel 2016.\nAtletica leggera.\nL'Atletica Vicentina \u00e8 una societ\u00e0 di atletica leggera, la terza forza dell'atletica leggera italiana per risultati complessivi ottenuti nei campionati di societ\u00e0..\nSono legati alla citt\u00e0 i fondisti: Gelindo Bordin, Orlando Pizzolato, Vittorio Fontanella, i lanciatori Paolo Dal Soglio per il peso e Diego Fortuna per il disco e i velocisti Roberto Ribaud, Luciano Caravani, Matteo Galvan. \u00c8 di Vicenza anche la campionessa juniores nel salto triplo Ottavia Cestonaro.\nCiclismo.\nVicenza \u00e8 la citt\u00e0 di Tullio Campagnolo, fondatore dell'omonima impresa, azienda leader nella produzione di componenti per bicicletta, alla quale sono da attribuire importanti innovazioni presenti sulle bici di tutto il mondo, dallo sgancio rapido per le ruote al cambio a deragliatore a parallelogramma.\nLa citt\u00e0 \u00e8 stata pi\u00f9 volte sede di tappa del Giro d'Italia. Nel dettaglio le tappe con arrivo a Vicenza:\nBaseball.\nNel comune hanno sede due societ\u00e0: A.S.D. Palladio B.S. Vicenza e A.S.D Vicenza Baseball Softball Club.\nLa citt\u00e0 inoltre ha ospitato alcune partite del Campionato mondiale di baseball in due occasioni: nel 1998 (proprio per l'occasione fu costruito l'attuale stadio comunale di Baseball \"Pomari\") e nel 2009.\nFootball americano.\nGli Hurricanes Vicenza, hanno partecipato nel 2010 al loro primo campionato nazionale di Serie B FIDAF..\nPallanuoto.\nLa Nuoto Vicenza \u00e8 una squadra di pallanuoto maschile che milita in Serie C..\nImpianti sportivi.\nIn citt\u00e0 sono presenti 71 impianti sportivi. Di questi, 28 sono classificati come Grandi Impianti e sono gestiti dall'omonimo settore del assessorato allo sport comunale. Gli altri impianti (principalmente campi da calcio, palestre e piastre polisportive) sono in gestione alle varie circoscrizioni di quartiere.\nTra le strutture classificate come Grandi Impianti ci sono:\nVicentini \"magnagati\".\nGli abitanti di Vicenza vengono scherzosamente soprannominati \"magnagati\" (\"mangia gatti\") in un detto popolare codificato in una filastrocca pubblicata nel 1879. Sono state avanzate svariate teorie sull'origine di tale epiteto, che probabilmente in realt\u00e0 non ha origini culinarie, ma che nell'immaginario moderno \u00e8 divenuto anche un simbolo della povert\u00e0 patita dal territorio e della sua gente nei periodi passati, da ultimo durante la seconda guerra mondiale, quando questo segno di disperazione - cibarsi di questi animali domestici una volta esauriti quelli da cortile - era in realt\u00e0 abbastanza diffuso in tutta Italia, tant'\u00e8 che una circolare del Ministero dell'Interno all'inizio del 1943 vietava espressamente l'uccisione di gatti per scopi alimentari, al fine di evitare la proliferazione di topi.\nLa tradizione, comunque, assegna particolarmente ai vicentini la nomea di \"mangia gatti\". Sulle ragioni di questa attribuzione ci sono diverse leggende, ma l'unico collegamento storico \u00e8 rintracciabile nel 1509, quando Padova era attaccata dalle truppe della lega di Cambrai, allestite contro la Repubblica di Venezia. Tra gli aggressori vi erano i vicentini, tradizionali nemici dei sudditi dei Carraresi, e sarebbe a loro che i padovani mostrarono in segno di disprezzo, dall'alto delle mura, una gatta appesa a una lancia: \u00abLo sfott\u00f2 era riferito alla macchina da guerra conosciuta come \"il gatto\" e utilizzata anche dalle truppe imperiali\u00bb.\nA seguito di questo epiteto, assunto bonariamente a blasone da parte dei vicentini, il gatto \u00e8 divenuto in maniera autoironica un simbolo molto diffuso in citt\u00e0 ed \u00e8 usato, tra gli altri, da:"}
{"id": "1010455", "revid": "1855488", "url": "https://it.wikipedia.org/wiki?curid=1010455", "title": "Lacey Chabert", "text": "Biografia.\nLacey Chabert \u00e8 nata a Purvis, nel Mississippi, nel 1982, figlia di Tony Chabert, un cajun della Louisiana, e di Julie Johnson. Ha un fratello, T.J., e due sorelle, Wendy e Crissy.\nLa sua prima apparizione in pubblico fu nel programma \"Star Search\" nel 1991. Inizi\u00f2 poi la sua carriera di attrice grazie ad alcuni spot televisivi, fino ad arrivare a partecipare alle serie televisive, tra cui \"Cinque in famiglia\", e alla soap opera \"La valle dei pini\". Nel 2004 si fece conoscere al grande pubblico grazie al film campione di incassi \"Mean Girls\", accanto a Lindsay Lohan. Pi\u00f9 recentemente ha preso parte al film \"Black Christmas - Un Natale rosso sangue\", remake del film di Bob Clark, nel ruolo di Dana Mathis. In seguito in \"Being Michael Madsen\", \"Reach for Me\", \"In My Sleep\" e \"La rivolta delle ex\".\nChabert \u00e8 anche una cantante da musical: tra il 1991 e il 1994 lavor\u00f2 a Broadway nel musical \"Les Mis\u00e9rables\" nel ruolo di Cosette da bambina; ha inoltre prestato la propria voce al personaggio di Meg Griffin nella prima stagione de \"I Griffin\", venendo alfine sostituita in pianta stabile da Mila Kunis a partire dalla stagione successiva.\nNel dicembre del 2013 ha sposato David Nehdar, con cui era fidanzata da molti anni; hanno avuto una figlia, Julia Mimi Bella (2016).\nDoppiatrici italiane.\nNelle versioni in italiano dei suoi film, Lacey Chabert \u00e8 stata doppiata da:\nDa doppiatrice \u00e8 sostituita da:"}
{"id": "1010461", "revid": "21079", "url": "https://it.wikipedia.org/wiki?curid=1010461", "title": "Solidi di Catalan", "text": ""}
{"id": "1010463", "revid": "767487", "url": "https://it.wikipedia.org/wiki?curid=1010463", "title": "World Olympians Association", "text": "La World Olympians Association \u00e8 l'Associazione sportiva internazionale che riunisce gli Olimpionici di tutto il mondo allo scopo di promuovere e rafforzare gli ideali del Movimento Olimpico.\nLa WOA italiana \u00e8 rappresentata dall'Associazione Nazionale Atleti Olimpici e Azzurri d'Italia (ANAOAI)."}
{"id": "1010468", "revid": "21079", "url": "https://it.wikipedia.org/wiki?curid=1010468", "title": "Piano di Gauss", "text": ""}
{"id": "1010470", "revid": "21079", "url": "https://it.wikipedia.org/wiki?curid=1010470", "title": "Sfera geodetica", "text": ""}
{"id": "1010472", "revid": "767487", "url": "https://it.wikipedia.org/wiki?curid=1010472", "title": "J'en suis", "text": "J'en suis \u00e8 un film del 1997 diretto da Claude Fournier.\nIl film \u00e8 stato prodotto da \"Malofilm Productions Inc.\", \"Rose Films\", \"R\u00e9seaux Premier Choix\", \"Soci\u00e9t\u00e9 de D\u00e9veloppement des Entreprises Culturelles\" (SODEC) e \"T\u00e9l\u00e9film Canada\". Distribuito a cura di \"Malofilm International\".\nTrama.\nPierre Sanchez e Dominique Samson, due brillanti architetti, a causa dell'incidente immobiliare pi\u00f9 grande del secolo, sono costretti a sciogliere la loro societ\u00e0. Pierre decide quindi di tornare al suo vecchio lavoro; alla Scuola di teatro nazionale. Dominique decide invece di provare a rimettere in sesto la sua societ\u00e0 e per fare quindi denaro in modo facile e veloce trova lavoro come venditore di antiquariato.\nPresto per\u00f2 si rende conto che l'unico modo per tenersi il lavoro sar\u00e0 quello di fingersi un omosessuale mettendo cos\u00ec in crisi il suo matrimonio e la sua identit\u00e0 sessuale. Mentre quindi la moglie si consola con uno psichiatra, Dominique inizia seriamente a dubitare di se stesso. Una donna per\u00f2 chiamata Pepitas Rosa, un'arredatrice d'interni, si riveler\u00e0 per Dominque come la salvezza; Pepitas lo aiuta infatti a ritrovare se stesso e a ricostruire il suo matrimonio."}
{"id": "1010473", "revid": "1452073", "url": "https://it.wikipedia.org/wiki?curid=1010473", "title": "Poliedro duale", "text": "In geometria, il poliedro duale di un poliedro formula_1 \u00e8 un altro poliedro formula_2, tale che ad ogni vertice di formula_1 corrisponde una ed una sola faccia di formula_2. In altre parole, lo si ottiene scambiando i ruoli dei vertici e delle facce di formula_1. Il duale di formula_2 \u00e8 di nuovo formula_1.\nSe formula_1 e formula_2 hanno la stessa struttura combinatoria, formula_1 \u00e8 detto autoduale. Fra i 5 solidi platonici, il tetraedro \u00e8 autoduale, mentre cubo e ottaedro sono uno duale dell'altro; anche icosaedro e dodecaedro sono uno duale dell'altro.\nIl duale di un solido archimedeo \u00e8 un solido di Catalan.\nDefinizioni.\nNon esiste una definizione univoca di \"poliedro duale\" che funzioni per tutti i poliedri. Vi sono due nozioni, una combinatoria e l'altra metrica, che sono generalmente coincidenti nei poliedri pi\u00f9 regolari.\nDualit\u00e0 combinatoria.\nDal punto di vista combinatorio, due poliedri formula_11 e formula_12 sono \"duali\" se esiste una corrispondenza biunivoca formula_13 fra gli insiemi di vertici, spigoli e facce di formula_11 e formula_12 che inverte le adiacenze. Pi\u00f9 precisamente:\nQuesta dualit\u00e0 \u00e8 detta dualit\u00e0 combinatoria. La dualit\u00e0 combinatoria non tiene conto delle grandezze metriche dei poliedri, e cio\u00e8 dei loro volumi, delle lunghezze dei loro spigoli, o degli angoli formati da questi.\nSe formula_11 \u00e8 un poliedro convesso, un duale combinatorio \u00e8 ottenuto scegliendo un vertice all'interno di ogni faccia e prendendo l'inviluppo convesso di questi punti. Dal punto di vista metrico il duale dipende dalla scelta dei punti, ma non dal punto di vista combinatorio.\nDualit\u00e0 metrica.\nDal punto di vista metrico, due poliedri formula_11 e formula_12 sono \"duali\" se sono ottenuti l'uno dall'altro tramite inversione lungo una sfera formula_21. In questo caso si parla di dualit\u00e0 metrica.\nMolti solidi, come i solidi regolari o i solidi archimedei, hanno un \"centro\" formula_33. In questo caso, il duale del solido \u00e8 generalmente considerato il duale metrico secondo una qualsiasi sfera centrata in formula_33. Sfere con raggi diversi danno luogo a poliedri simili: il poliedro duale \u00e8 quindi ben definito metricamente solo a meno di similitudine."}
{"id": "1010481", "revid": "62221", "url": "https://it.wikipedia.org/wiki?curid=1010481", "title": "Austrosystasinae", "text": ""}
{"id": "1010488", "revid": "62221", "url": "https://it.wikipedia.org/wiki?curid=1010488", "title": "Austrosystasis", "text": ""}
{"id": "1010499", "revid": "110157", "url": "https://it.wikipedia.org/wiki?curid=1010499", "title": "Stenungsund (comune)", "text": "Stenungsund \u00e8 un comune svedese di 24.236 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1010501", "revid": "74801", "url": "https://it.wikipedia.org/wiki?curid=1010501", "title": "Sk\u00f6vde (comune)", "text": "Sk\u00f6vde \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1010507", "revid": "74801", "url": "https://it.wikipedia.org/wiki?curid=1010507", "title": "Partille (comune)", "text": "Partille \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1010512", "revid": "74801", "url": "https://it.wikipedia.org/wiki?curid=1010512", "title": "M\u00f6lndal (comune)", "text": "M\u00f6lndal \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1010513", "revid": "2095503", "url": "https://it.wikipedia.org/wiki?curid=1010513", "title": "Margot (Picasso)", "text": "Margot o Donna imbellettata \u00e8 un dipinto a olio su cartone (69,5x57 cm) di Pablo Picasso, realizzato nel 1901 e conservato nel Museo Picasso di Barcellona. L'opera \u00e8 nota anche come \"L'attesa\" (\"La Espera\", in spagnolo) o \"Prostituta con una mano sulla spalla\".\nStoria e descrizione.\nNel 1901 Picasso non ancora ventenne si era stabilito a Madrid, e andava cercando un proprio stile personale, sperimentando le varie possibilit\u00e0 che gli offrivano il suo retaggio accademico paterno, i maestri del passato e gli artisti a lui contemporanei delle recenti novit\u00e0 dell'impressionismo e del post-impressionismo. Dopo un'incursione deludente nello stile classicheggiante, rappresentato dalla \"Donna in blu\" esposta senza successo e con stroncatura della critica, le opere dei mesi successivi sembrano guardare di nuovo alla Francia, visitata un anno prima e comunque centro d'attenzione di chi cercava gli esempi pi\u00f9 d'avanguardia, pubblicati da riviste e stampe. \nLa \"Donna imbellettata\" \u00e8 un ritratto dell'amica Margot a mezza figura, che si protende in avanti coi gomiti appoggiati su un piano, forse un tavolino scuro, e offre allo spettatore uno sguardo sfrontato, ma non diretto, deviato di poco verso destra per dare un senso di pensierosa malinconia: sembrerebbe uscito da una di quelle scene di tabarin di Toulouse-Lautrec. Tuttavia qui il colore \u00e8 steso a pennellate squadrate di colori base, giustapposte ma non fuse, secondo l'estetica che andavano sperimentando i primi nabis e che porter\u00e0 al pointillisme. La tecnica consisteva nello stendere i colori densi con un pennello duro e suadrato, e all'occorrenza grattare il colore in eccesso con una spatolina. L'effetto \u00e8 particolarmente brillante nello sfondo, dove il verde e il giallo ricordano certi campi di Van Gogh, mentre per la figura in primo piano il rosso della veste e del cappello con una rosa, o l'incarnato biancastro tendente al verdognolo appaiono pi\u00f9 spenti, anticipando i toni fortemente malinconici delle sue opere del cosiddetto \"periodo blu\", in cui Picasso giunger\u00e0 a uno stile pienamente personale e riconoscibile."}
{"id": "1010517", "revid": "767487", "url": "https://it.wikipedia.org/wiki?curid=1010517", "title": "D\u00e5\u00e5th", "text": "I D\u00e5\u00e5th, precedentemente conosciuti come \"Dirtnap\", sono una band death metal di Atlanta, Georgia, sotto contratto con la Roadrunner Records.\nIl nome prende ispirazione dalla Qabbalah ebraica, in particolare la D\u00e5\u00e5th \u00e8 l'undicesima Sephirot e rappresenta il divario tra l'uomo e Dio. La loro musica \u00e8 un death metal veloce, violento e piuttosto tecnico con l'occasionale aggiunta di qualche tocco di tastiera.\nStoria.\nIl gruppo \u00e8 stato fondato da Eyal Levi, Mike Kameron e da Sean Farber, che, dopo aver lasciato il Berklee College of Music di Boston, si dedicano a tempo pieno alla loro carriera musicale.\nIl loro primo album, intitolato \"Futility\", \u00e8 stato pubblicato nel 2004. \"The Hinderers\" \u00e8 uscito il 20 marzo 2007 ed \u00e8 un concept sulla conoscenza prodotto da James Murphy. Sono stati anche realizzati due video: il primo, \"Festival Mass Soulform\", \u00e8 stato realizzato a scopo promozionale per trovare un'etichetta discografica disposta a mettere il gruppo sotto contratto (e questa sar\u00e0 la Roadrunner Records), il secondo, \"The Subterfuge\" \u00e8 stato pubblicato il 28 febbraio 2007.\nNel marzo/aprile dello stesso anno la band si \u00e8 imbarcata in un tour europeo insieme a Unearth, Despised Icon e Job for a Cowboy e in estate \u00e8 stata uno dei gruppi in rotazione sul secondo palco dell'Ozzfest."}
{"id": "1010518", "revid": "1573940", "url": "https://it.wikipedia.org/wiki?curid=1010518", "title": "Austrosystasis atricorpus", "text": "Austrosystasis atricorpus , \u00e8 un imenottero Calcidoide della famiglia degli Pteromalidi.\nQuesta specie \u00e8 l'unico rappresentante della sottofamiglia Austrosystasinae , e del genere Austrosystasis . \nLa specie \u00e8 citata fra la fauna del Queensland in Australia. \u00c8 associata a galle su piante del genere \"Eleocarpus\", ma non si dispone di informazioni precise sulla sua biologia. "}
{"id": "1010520", "revid": "93328", "url": "https://it.wikipedia.org/wiki?curid=1010520", "title": "Repubblica sociale italiana", "text": ""}
{"id": "1010524", "revid": "125811209", "url": "https://it.wikipedia.org/wiki?curid=1010524", "title": "Opel Meriva", "text": "La Opel Meriva \u00e8 una monovolume di fascia media, prodotta in due serie a partire dal 2003 al 2017 dalla casa automobilistica tedesca Opel. \u00c8 stata sostituita dalla Opel Crossland X, vettura della tipologia crossover SUV costruita su meccanica e telaio Peugeot, primo modello nato dall'acquisizione del gruppo PSA.\nStoria.\nSi tratta di una vettura voluta dai vertici Opel per completare la gamma di monovolume Opel posizionandosi tra la piccola Agila e la Zafira. In fase di progettazione, i tecnici Opel hanno ricevuto direttive ben precise inerenti alla flessibilit\u00e0 dell'abitacolo e la qualit\u00e0 costruttiva, pi\u00f9 alta possibile, in modo tale da competere anche con vetture di classe maggiore, come per esempio la Mercedes-Benz Classe A. La Meriva \u00e8 stata svelata per la prima volta nel maggio 2002, ma la presentazione ufficiale sarebbe avvenuta al salone di Ginevra dell'anno seguente e le vendite sono iniziate in quella stessa primavera, con l'avvio della produzione della prima serie. La produzione era stata stabilita in Brasile e a Saragozza, in Spagna.\nPrima generazione (A, 2003-2010).\nLa prima serie della Meriva, denominata anche \"Meriva A\" \u00e8 stata appunto quella la cui commercializzazione inizi\u00f2 nel mese di aprile del 2003: la vettura era caratterizzata da una carrozzeria decisamente arrotondata, quasi \"ad uovo\", disegnata per garantire ottimi requisiti di abitabilit\u00e0 interna, ma anche per ottenere un buon Cx, che in questo caso era di 0.32. Il frontale riprendeva i motivi stilistici delle Opel dell'epoca, in particolare della Corsa C, con cui la Meriva A condivideva la base meccanica e delle Vectra C. La coda tonda era caratterizzata dai fari a sviluppo verticale posti molto in alto, ai lati del lunotto. Il grande portellone posteriore aveva la battuta piuttosto in basso, cos\u00ec da agevolare i carichi di oggetti ingombranti e/o pesanti.\nCome la pi\u00f9 grande Zafira, la Meriva ha degli interni modulabili a seconda delle esigenze, chiamati \"FlexSpace\". Ha cinque posti su due file. Il divano posteriore \u00e8 scorrevole in avanti, all'indietro ed in svariate altre posizioni ed adattamenti: \u00e8 infatti anche frazionabile ed \u00e8 trasformabile in due poltrone singole affiancate e separate tra loro da un bracciolo. Proprio la modulabilit\u00e0 dello spazio interno \u00e8 stato uno dei punti di forza della Meriva, un fattore che ne ha decretato il successo. Gli altri pregi della vettura stavano nel curato livello di assemblaggio e nel prezzo conveniente.\nMeccanica.\nLa Meriva, basandosi sulla piattaforma della Corsa C, ne ereditava le principali caratteristiche telaistiche, tra cui l'avantreno a ruote indipendenti con bracci trasversali e barra stabilizzatrice ed il retrotreno a ruote interconnesse. L'impianto frenante era a dischi, sia anteriormente che posteriormente con i dischi anteriori anche autoventilanti. Tuttavia non mancavano sostanziali adattamenti e novit\u00e0 strutturali specifiche, per esempio quella che consentiva di dissipare l'energia degli urti frontali in maniera pi\u00f9 efficace. Lo stesso interasse della vettura \u00e8 stato notevolmente allungato (da 2.49 a 2.63 m) per ottimizzare l'abitabilit\u00e0 interna. Inoltre, il retrotreno, pur essendo molto simile a quello del best seller Opel di segmento B, \u00e8 stato costruito utilizzando anche componenti di provenienza Astra G e Zafira A.\nIl cambio era inizialmente solo manuale a 5 marce, ma in seguito, nelle versioni successive, sarebbe arrivato anche un manuale a 6 marce. A richiesta, comunque, si poteva avere anche un cambio sequenziale Easytronic.\nLa gamma iniziale della Meriva ha esordito nell'aprile del 2003 e prevedeva per la maggior parte motori a benzina: vi erano quindi il 1.6 16v ed il 1.8 16v, da 101 e 125 CV, pi\u00f9 un 1.6 ad 8 valvole da 87 CV, che per\u00f2 non venne mai importato in Italia. Come motore diesel, si poteva avere inizialmente solo un 1.7 DTI (non common rail) da 75 CV, che per\u00f2 sarebbe arrivato ufficialmente nelle concessionarie solo due mesi pi\u00f9 tardi.\nDotazione.\nFin dal suo debutto, la Meriva \u00e8 stata proposta con un ottimo livello di dotazione, volto soprattutto a salvaguardare la sicurezza degli occupanti e ad offrire un buon comfort di marcia. Fin dalla versione base, la Meriva offriva infatti il doppio airbag pi\u00f9 gli airbag laterali, l'ABS ed il climatizzatore. Tale dotazione poteva essere estesa grazie ad una completa lista optional che comprendeva tra l'altro gli airbag a tendina, i poggiatesta attivi, i fari allo xeno, il sensore di parcheggio ed il doppio tetto apribile.\nIn seguito, la dotazione di serie \u00e8 stata arricchita ed \u00e8 arrivata a comprendere anche l'ESP. Anche la lista optional si \u00e8 allungata grazie all'arrivo di altre chicche come i fari alogeni auto-adattativi ed il navigatore satellitare.\nEvoluzione.\nInizialmente la gamma Meriva era composta di due livelli di allestimento, \"Enjoy\" e \"Cosmo\", e di tre motorizzazioni, tutte a 4 valvole per cilindri: un 1.6 ed un 1.8 a benzina, pi\u00f9 un 1.7 DTI turbodiesel ad iniezione diretta. In alcuni mercati, come quello tedesco, la Meriva \u00e8 stata proposta anche con un 1.6 a 2 valvole per cilindro, meno potente.\nNel 2004 la gamma venne ampliata con l'arrivo di un 1.4 a benzina e di un 1.7 CDTI, ossia turbodiesel common rail. Fu introdotto anche un nuovo allestimento, denominato \"Club\" e riservato al 1.4 benzina ed al 1.7 DTI. Sempre del 2004 \u00e8 anche l'introduzione di una prima edizione speciale denominata \"Fashion Line\", disponibile con qualsiasi motorizzazione prevista fino a quel momento per la Meriva.\nNel 2005, in seguito alla joint-venture tra General Motors e Gruppo Fiat, la Meriva ricevette anche il nuovo 1.3 CDTI turbodiesel common rail di origine Fiat, il quale and\u00f2 a rimpiazzare il 1.7 DTI, ormai non pi\u00f9 competitivo. Nello stesso anno, nei mercati dov'era prevista, la Meriva 1.6 a 2 valvole per cilindro \u00e8 stata tolta di produzione.\nNel marzo 2006 la Meriva venne sottoposta ad un leggero restyling, visibile soprattutto nella calandra ridisegnata, nei nuovi fari anteriori trasparenti e nei fari posteriori brunitii. Il restyling fu l'occasione per aggiornare ancora una volta la gamma: innanzitutto venne introdotta la versione di punta, denominata Meriva OPC, ed equipaggiata da un 1.6 sovralimentato in grado di erogare 180 CV. Inoltre fu introdotto il 1.6 twinport, la cui potenza pass\u00f2 da 101 a 105 CV. Altro aggiornamento fu nel 1.3 CDTI, che pass\u00f2 da 70 a 75\u00a0CV e ricevette il filtro antiparticolato.Nel 2005 \u00e8 stato introdotto il nuovo 1.7 CDTI da 101 CV, mentre in Sudamerica \u00e8 stata tolta di produzione la Chevrolet Meriva, a causa di un drastico crollo nelle vendite.\nNel 2008 viene svelata la concept che avrebbe anticipato le linee della futura generazione della Meriva, mentre tra alla fine dello stesso anno viene reso noto l'aspetto della nuova \"Meriva B\". Ciononostante, la gamma della \"Meriva A\" non sub\u00ec ridimensionamenti ed ha continuato ad essere prodotta in un'ampia gamma di motorizzazioni. L'unico grosso aggiornamento, risalente al 2009, si \u00e8 avuto con l'uscita di produzione della versione \"OPC\". Inoltre, nel mese di luglio \u00e8 stata introdotta la versione a GPL, spinta da un 1.4 accoppiato appunto con l'impianto a gas.\nNel giugno del 2010, la \"Meriva A\" esce di produzione per lasciare il posto alla \"Meriva B\".\nRiepilogo caratteristiche.\nLa seguente tabella mostra le varie motorizzazioni previste per la Meriva A nel corso della sua produzione. Nelle versioni bi-fuel, il consumo medio \u00e8 dato dalla media dei consumi nelle due modalit\u00e0 di alimentazione.\nSeconda generazione (B, 2010-2017).\nNascita del modello.\nAl Salone di Ginevra del 2008, era stata svelata una concept-car che non solo anticipava le linee della nuova generazione della Meriva, ma di fatto ne avrebbe costituito il modello quasi definitivo. Proprio per questa sua quasi ufficialit\u00e0, la concept tedesca dest\u00f2 sorpresa per le sue innovazioni e per il suo design. Tra le caratteristiche salienti di questo prototipo la pi\u00f9 visibile era quella inerente all'apertura \"ad armadio\" delle portiere, cio\u00e8 con le posteriori incernierate posteriormente e quelle anteriori anteriormente. Questo sistema di apertura venne sperimentato dalla casa del fulmine gi\u00e0 nel 2005, precisamente su una Meriva A approntata come base sperimentale per studiare la possibilit\u00e0 di montare questo tipo di portiere.\nNel 2009, venne reso noto l'aspetto definitivo della monovolume compatta della Opel, che quindi non si discostava parecchio dall'aspetto della concept originaria.\nLa presentazione ufficiale della nuova serie denominata \"Meriva B\" \u00e8 avvenuta al Salone di Francoforte del 2009: la produzione di pre-serie \u00e8 stata avviata nei primi giorni del gennaio 2010, mentre una nuova presentazione si \u00e8 avuta al Salone di Ginevra. Durante questo periodo di presentazioni, la Meriva ha mostrato tutte le sue peculiarit\u00e0, oltre alla inusuale apertura delle porte, tutti aspetti e caratteristiche volti a offrire alla clientela il massimo della modulabilit\u00e0 dello spazio interno.\nEstetica e abitacolo.\nLa Meriva B ha costituito un salto evolutivo enorme rispetto alla precedente Meriva, sotto tutti i punti di vista. Esteriormente, il corpo vettura \u00e8 notevolmente aumentato negli ingombri e sfoggia un \"look\" molto pi\u00f9 moderno, nello stile delle recenti Astra J \u00e8 Insignia. Quest'aspetto si ritrova in particolare nel particolare taglio dei gruppi ottici, sia anteriori che posteriori. Della concept originaria vengono mantenute anche le portiere \"ad armadio\" (molte fonti le descrivono come portiere \"a libro\", sbagliando, poich\u00e9 quest'ultima configurazione ha le incernierature invertite rispetto a quelle della Meriva B).\nLa seconda serie della Meriva, insomma, si distacca in parte dalla posizione commerciale occupata dalla serie precedente, per andare a proporsi anche come alternativa a modelli di classe pi\u00f9 alta. Per questi motivi, tra le sue concorrenti \u00e8 pi\u00f9 sensato citare modelli come la Mercedes-Benz Classe B e la Sc\u00e9nic X-Mod, piuttosto che altri come la Daihatsu Materia e la Fiat Idea, oramai dimensionalmente pi\u00f9 lontani dalla nuova Meriva e pi\u00f9 vicini invece alla vecchia. L'incremento negli ingombri, infatti, \u00e8 stato di oltre 24\u00a0cm in lunghezza e di quasi 12 in larghezza, mentre l'altezza \u00e8 invece leggermente diminuita di circa 1\u00a0cm in meno. Leggero incremento anche per l'interasse, pi\u00f9 lungo di circa un centimetro e mezzo.Tutti questi aumenti negli ingombri vanno a riflettersi in maniera evidente nell'abitacolo, progettato in funzione del comfort di marcia, della funzionalit\u00e0 e della capacit\u00e0 di carico. A tale scopo, la casa di R\u00fcsselsheim ha depositato una lunga serie di brevetti (si parla di circa una dozzina) inerenti particolari dispositivi volti a offrire il massimo della modularit\u00e0 dello spazio interno, nonch\u00e9 della sua abitabilit\u00e0. Sono nati cos\u00ec i seguenti quattro sistemi:\nMeccanica e motorizzazioni.\nA differenza della serie precedente, la base meccanica della Meriva B non \u00e8 pi\u00f9 derivata dalla segmento B di turno, ossia la Corsa D, bens\u00ec dalla Zafira B (e quindi anche dalla Astra H).\nRiguardo alle motorizzazioni, Opel offre un'ampia gamma di propulsori, sia benzina che diesel. Tra i primi abbiamo un 1.4 16V con tre diversi livelli di potenza: 100 CV (aspirato), 120 CV e 140 CV, questi ultimi dotati di turbo compressore; tra i diesel, l'offerta si articola tra un 1.3 CDTI 16V di origine Fiat (Multijet) proposto sia con 75\u00a0CV che 95\u00a0CV e un 1.7 CDTI di origine Isuzu da 100 CV (abbinato solo ad un cambio automatico), 110 CV e 130 CV.\nDotazione e allestimenti.\nLa Meriva B viene proposta nel suo primo anno di debutto in due livelli di allestimento: \"Elective\" (base) e il pi\u00f9 ricco \"Cosmo\". L'anno seguente entrano altri allestimenti, il \"b-color\" e il \"b-color panoramic\", che aggiungono rispettivamente alcuni optional di serie come il tetto in colore nero lucido e i cerchi in lega da 18\" e il navigatore satellitare integrato. La versione \"Elective\" \u00e8 comunque gi\u00e0 completa, poich\u00e9 comprende nella dotazione di serie airbag frontali, laterali e per la testa anteriori e posteriori; il clima manuale, ABS, ESP, CBC, controllo della trazione e assistenza alla frenata di emergenza; retrovisori esterni riscaldabili e regolabili elettricamente e tutti i pacchetti Flex gi\u00e0 descritti tranne il FlexRail.\nLa \"Cosmo\" aggiunge gli interni in misto pelle/tessuto, il clima automatico bizona, i cerchi in lega da 16\", il volante e il pomello del cambio in pelle, i fendinebbia, i vetri laterali posteriori oscurati e la radio con doppio sintonizzatore e 7 casse. La versione \"b-color\" aggiunge rispetto alla \"Cosmo\" il tetto nero lucido e i fari anteriori ruotanti in curva mentre la \"b-color panoramic\" il tetto panoramico in vetro fisso e i fari ruotanti. Questi due allestimenti montano di serie i cerchi da 18 pollici.\nEvoluzione.\nNel 2011 entra in listino il 1.3 CDTI Start&amp;Stop, che integra, appunto, il sistema Start&amp;Stop, dispositivo che permette lo spegnimento automatico del motore durante le soste forzate in coda o ai semafori, in modo da ridurre inquinamento e consumi. Il motore utilizzato \u00e8 sempre il 1.3 turbodiesel common rail di origine Fiat, nella configurazione da 95 CV. Verso la fine dello stesso anno alcuni allestimenti cambiano: in particolare viene introdotta una versione pi\u00f9 economica denominata \"One\" disponibile per\u00f2 solo con i motori 1.4\u00a0100 CV e 1.3 CDTI 75 CV. Entra anche l'allestimento b-color elective. Come optional a richiesta, fa il suo ingresso per quasi tutti i motori il sistema Start&amp;Stop.\nNel 2012 si hanno alcune significative novit\u00e0 nella gamma: esce dal listino la 1.7 CDTI da 101\u00a0CV, ed entrano invece la \"Meriva 1.4 Turbo GPL\", con motore da 120 CV, e la \"Meriva 1.4 Start&amp;Stop\", con motore 1.4 da 100\u00a0CV accoppiato al dispositivo Start&amp;Stop. A partire dal mese di luglio, vengono rivisti gli allestimenti, semplificandoli. Adesso abbiamo la versione entry level \"One\" che offre di serie solo il climatizzatore manuale e sei airbag; la versione intermedi \"Elective\" che aggiunge la radio CD MP3 con 4 casse e comandi al volante e ai poggiatesta anteriori attivi; la versione di punta \"Cosmo\" che aggiunge il climatizzatore automatico bizona, la radio con 7 casse, gli alzavetri elettrici posteriori, il cruise control, il computer di bordo, il volante il pelle, i cerchi in lega da 16 pollici, i fari fendinebbia e i vetri e il lunotto posteriori oscurati; infine, la \"b-color Elective\" che aggiunge rispetto alla \"Elective\" i cerchi in lega da 17 pollici, il tetto di colore nero lucido, il cruise control, i fari fendinebbia, i vetri e il lunotto posteriori oscurati e il volante in pelle. Contemporaneamente il motore 1.4 turbo a benzina diventa Euro 6.Nel gennaio 2014, al Salone dell'automobile di Bruxelles, \u00e8 stata presentata la Meriva restyling: giunta a met\u00e0 della sua carriera commerciale, la monovolume beneficia di un leggero aggiornamento che include anteriormente un nuovi paraurti, calandra e della grafica dei fari ridisegnati, che in opzione possono essere integrati con la tecnologia a LED. Anche i fari posteriori sono stati ridisegnati nella loro grafica. Per quanto riguarda i motori, si ha la scomparsa del piccolo 1.3 CDTI da 75\u00a0CV e del 1.7 CDTI da 130\u00a0CV, quest'ultimo sostituito dal nuovo 1.6 CDTI da 136\u00a0CV. In alcuni mercati, come ad esempio quello italiano, tale motore viene anche proposto nella variante depotenziata a 110\u00a0CV. Curiosamente, tale variante non sostituisce il 1.7 CDTI di pari potenza, ma lo affianca ed entrambe le motorizzazioni proseguono la loro carriera in parallelo. Mentre la 1.6 CDTI \u00e8 equipaggiata di serie con un cambio manuale a 6 marce, la 1.7 CDTI \u00e8 stavolta disponibile solo con un cambio automatico a 6 marce. Poco tempo dopo, in piena primavera, la gamma si allarga con l'arrivo di un ulteriore 1.6 CDTI, ma con potenza ridotta a 95\u00a0CV. Tale novit\u00e0 sanc\u00ec anche l'uscita dai listini del motore 1.3 CDTI di eguale potenza.\nIn seguito non vi sarebbero stati ulteriori aggiornamenti di rilievo per la gamma della \"Meriva B\": la vettura si avvi\u00f2 quindi lentamente alla fine della sua carriera commerciale. Ci\u00f2 \u00e8 avvenuto all'inizio del 2017, anche se la vettura \u00e8 rimasta a listino ancora per alcuni mesi, in modo da smaltire le scorte giacenti nei magazzini.\nRiepilogo caratteristiche.\nDi seguito le motorizzazioni con cui la Meriva B viene offerta nel mercato italiano:\nDenominazioni.\nLa Meriva A \u00e8 stata proposta con il marchio Opel nella maggior parte dei mercati mondiali, ma anche con altri marchi. Di seguito vengono illustrati i tre marchi con la Meriva \u00e8 stata prodotta:"}
{"id": "1010528", "revid": "6923", "url": "https://it.wikipedia.org/wiki?curid=1010528", "title": "Museo d'arte sacra San Martino", "text": "Il museo d'Arte Sacra San Martino \u00e8 situato ad Alzano Lombardo, in provincia di Bergamo.\nStoria.\nIl museo, nato nel 1995 per volont\u00e0 del parroco di Alzano, don Alberto Facchinetti, si prefigge lo scopo di mostrare sia alla popolazione locale che agli amanti dell'arte, la storia della comunit\u00e0 del paese con opere religiose quali dipinti, sculture e monili aurei, ma anche testi ed oggetti liturgici (stendardi, ostensori, calici, paramenti sacri, croci ed altro ancora), appartenenti alla storia della basilica di san Martino che non avevano pi\u00f9 una precisa collocazione tra gli arredi in uso.\nUn altro obiettivo dell'esposizione \u00e8 quello di ricostruire la storia della Basilica di San Martino, mediante atti, decreti, disegni, ricostruzioni, testimonianze e documenti, tra cui un manoscritto riportante l'atto di fondazione della parrocchia risalente al 1457. \nLa chiesa difatti venne ricostruita, sulle basi di una pi\u00f9 piccola risalente all'XI secolo, nel 1442, ampliata e notevolmente abbellita nel XVII secolo grazie all'architetto Gerolamo Quadrio, il quale progett\u00f2 anche le sagrestie, notevolissimo esempio di arte barocca lombarda, a cui si accede direttamente dal museo, alle quali \u00e8 dedicata un'intera sezione. \nIl museo d'Arte Sacra si trova infatti all'interno dell'edificio detto \"il palazzo\", attiguo alla basilica di San Martino, che nei secoli passati era adibito a residenza dai conti Pelliccioli, nota famiglia del paese seriano.\nDopo numerosi cambi di propriet\u00e0, questo stabile, con il relativo cortile, \u00e8 stato acquistato dal comune che, in sinergia con la parrocchia, lo ha restaurato e recuperato nel 1953. \nSono per\u00f2 passati pi\u00f9 di quarant'anni prima che all'interno vi venisse aperto il museo, che occupa solo una parte del palazzo (quella pi\u00f9 vicina alla basilica stessa), nell'altro ramo trova posto un salone per le conferenze.\nPercorso espositivo.\nIl museo, suddiviso in quattordici sale, \u00e8 strutturato su tre piani che seguono un itinerario didattico ben definito, con tavole che corredano tutte le sale per meglio capire ed interpretare gli oggetti esposti.\nPiano terra.\nAl piano terra il museo presenta, attigui all'ingresso, ambienti adibiti alle attivit\u00e0 didattiche ed espositive, oltre che alla direzione, una piccola pinacoteca ed alla libreria.\nVi \u00e8 anche una sala organizzata in modo da fornire una sorta di \"memoria storica\", contenente le documentazioni inerenti ai vari lavori effettuati nel complesso.\nPrimo piano.\nGi\u00e0 salendo la scalinata si pu\u00f2 notare il dipinto su tela di Giovanni Raggi, che raffigura l'episodio biblico de \u201c\"La benedizione di Balaam\"\u201d (risalente al 1767). \nSul pianerottolo si aprono tre sezioni: a sinistra si trova la prima, suddivisa in tre ambienti che comprendono vari paramenti sacri, la pala del \"martirio di San Pietro\" di Jacopo Palma il Vecchio, il dipinto di Andrea Previtali, raffigurante \"Sant'Antonio abate, San Cristoforo e San Nicola da Tolentino\"; e la tela \"Giaele uccide Sisara\", di Enrico Albrici (1767). \nLa seconda sezione prevede una ricca esposizione di vari arredi liturgici, tra cui paramenti, ostensori, calici e libri sacri scritti a mano. \nLa terza ed ultima sezione comprende, nell'ordine, opere di artisti come Antonio Marinoni, Gian Paolo Cavagna e Carlo Ceresa. Poco pi\u00f9 avanti si trova una saletta in cui \u00e8 conservato il San Cristoforo, tela attribuita a Jacopo Robusti, noto col nome di Tintoretto, ed al figlio Domenico.\nSecondo piano.\nIl secondo piano \u00e8 composto da quattro saloni: nel primo si trova l'opera del Simoni denominata \"il calvario\", mentre nei successivi si trovano documenti, progetti e materiale vario delle famiglie Fantoni e Caniana, che diedero un fondamentale contributo nell'esecuzione delle Sagrestie. \nA lato si trova anche una postazione multimediale che permette di meglio comprendere le opere esposte."}
{"id": "1010532", "revid": "136053", "url": "https://it.wikipedia.org/wiki?curid=1010532", "title": "Furlo", "text": ""}
{"id": "1010533", "revid": "376555", "url": "https://it.wikipedia.org/wiki?curid=1010533", "title": "The Quarrymen", "text": "The Quarrymen (scritto anche \"The Quarry Men\") \u00e8 la prima \"band\" musicale fondata nell'autunno 1956 \u2013 e attiva fino al 1959 \u2013 dal futuro Beatle John Lennon. Si sono riformati nel 1997.\nI sei membri del gruppo erano tutti ragazzi di Liverpool, in Inghilterra, compagni di scuola di Lennon. Oltre a lui i componenti del gruppo erano: John Lowe, Rod Davis, Len Garry, Colin Hanton, Pete Shotton.\nAl tempo, quando il merseybeat non aveva ancora messo le sue radici, erano considerati come una \"skiffle band\", sull'onda di quella che era la moda musicale di fine anni cinquanta ed inizi anni sessanta.\nStoria.\nOrigini: la musica skiffle.\nIl nome Quarrymen fu ispirato da quello della scuola che Lennon e i suoi amici frequentavano, la Quarry Bank Grammar School. Lennon si era avvicinato alla musica rock and roll nel gennaio 1955 ascoltando Bill Haley &amp; The Comets (\"Rock Around the Clock\"), e successivamente, nell'aprile del 1956, era rimasto colpito dall'energia della canzone di Elvis Presley \"Heartbreak Hotel\".\nI teenager britannici della met\u00e0 degli anni cinquanta che intendevano avvicinarsi alla musica senza avere una particolare preparazione, si limitavano ad eseguire musica skiffle, un ibrido di folk statunitense, blues e \"hillbilly\", con qualche punta di rock and roll primigenio.\nIn definitiva, musica fatta \"in casa\" (oggi si direbbe \"musica da garage\"), sufficiente per\u00f2 a creare una piccola scuola all'interno della rivoluzione musicale che sarebbe da l\u00ec a poco giunta.\nIl maggiore esponente di musica skiffle attivo fra il 1955 ed il 1957 fu un musicista scozzese, Lonnie Donegan, del quale Lennon divenne presto uno sfegatato fan.\nLa strumentazione del gruppo fu, almeno in principio, assai originale. I Quarrymen suonavano, infatti, oltre al banjo, anche un curioso strumento chiamato washboard, costituito da una tavola usata per lavare il bucato che veniva percossa con ditali da cucito.\nDopo che ad essi si un\u00ec un altro futuro Beatle, Paul McCartney, i Quarrymen disponevano di quattro chitarre e di un contrabbasso sia pure rudimentale, il tea chest bass, costituito da una scatola metallica di t\u00e8 e da un manico di scopa a cui era collegata una corda per produrre il suono.\nL'era pre-Beatles.\nQuando nell'autunno 1956 Lennon decise di provare a produrre musica egli stesso, propose agli amici \u2013 inizialmente al suo miglior amico, Peter Shotton \u2013 di partire con la creazione di un gruppo che eseguisse repertorio skiffle. Con Lennon alla chitarra ritmica e voce e Shotton al washboard (tipico strumento skiffle in grado di assicurare la base ritmica), il seme del gruppo \u2013 in realt\u00e0 appena un duo \u2013 era gettato.\nDopo appena una settimana dalla decisione, avvenne il debutto con il nome di The Black Jacks, subito cambiato in The Quarrymen, in omaggio al nome della scuola che i due frequentavano. Doveva passare ancora appena una settimana perch\u00e9 i due reclutassero il terzo componente della \"band\", Bill Smith, abile a suonare il tea chest bass. Da notare che l'ingaggio di Smith fu fonte di qualche disputa, per un recente litigio intercorso fra Shotton e lo stesso Smith.\nSuperato l\"'impasse\", la strada del nuovo gruppo appariva in discesa, con l'entrata in formazione di altri due membri, Rod Davis (banjo) ed Eric Griffiths (chitarra), anch'essi compagni alla Quarry Bank School e, a differenza di Shotton e Smith, abili strumentisti. Smith, del resto, rimase per breve tempo nel gruppo, presto sostituito da Len Garry.\nCon l'ultimo arrivo, quello di Colin Hanton alla batteria (strumento poco consueto nelle formazioni skiffle), i Quarrymen erano pronti per iniziare a suonare ai party e ai festival di musica skiffle che si svolgevano abitualmente nella zona di Liverpool.\nIl 22 giugno 1957 \u2013 ricordano le cronache locali \u2013 la \"band\" suon\u00f2 due volte ad un party all'aperto in Rosebery Street, per festeggiare il 750\u00ba anniversario della municipalit\u00e0 di Liverpool concessa da re Giovanni d'Inghilterra.\nLa data storica del gruppo fu tuttavia quella del 6 luglio dello stesso anno, quando ebbe inizio la serie di veri e propri concerti pubblici, entr\u00f2 nel gruppo anche Paul McCartney.\nNel febbraio 1958 Paul present\u00f2 a John il compagno di scuola George Harrison, il quale entr\u00f2 a far parte del gruppo dopo due audizioni la seconda delle quali, avvenuta un mese dopo, si svolse su un autobus; McCartney dovette tuttavia vincere la resistenza di Lennon, che riteneva Harrison, all'epoca quattordicenne, troppo giovane per entrare nella band.\nIl 12 luglio del 1958 i Quarrymen incisero una \"cover\" di \"That'll Be the Day\" insieme al brano \"In Spite of All the Danger\", scritto da Paul McCartney e George Harrison. La formazione era composta da John Lennon (chitarra ritmica e voce), Paul McCartney (chitarra ritmica e accompagnamento vocale), George Harrison (chitarra solista e accompagnamento vocale), John Lowe (pianoforte) e Colin Hanton (batteria). L'unica copia esistente dell'acetato contenente i due brani pass\u00f2 nelle mani di Lowe quando il gruppo si sciolse. Nel 1981 McCartney lo acquist\u00f2 da Lowe per una cifra mai dichiarata (pare intorno alle 10.000 sterline) e ne fece realizzare alcune copie per i familiari e gli amici. Nel 2015 la rivista di collezionismo musicale \"Record Collector\" lo ha collocato al primo posto nella lista dei dischi pi\u00f9 costosi al mondo, la cui copia in acetato ha un prezzo stimato di 200.000 sterline\nDai Quarrymen ai Beatles.\nLe formazioni dei Quarrymen mutarono con frequenza con il passare del tempo, registrando defezioni ed integrazioni, alcune delle quali determinanti in chiave futura, come quella di Stuart Sutcliffe al basso e di Pete Best alla batteria.\nAlla fine, la formazione rimasta avrebbe costituito l'ossatura dei nascenti Beatles.\nI Quarrymen si sciolsero ufficialmente nel 1959; il gruppo cambi\u00f2 nomi e \"line-up\" per lasciare infine il posto a quello che \u00e8 considerato il gruppo musicale rock pi\u00f9 innovativo e influente rispetto al costume dei giovani che si sia avuto nel XX secolo; tornarono poi insieme per partecipare, da relatori, a \"Beatles Events\" in cui vengono organizzati conferenze e concerti.\nLa rinascita dei Quarrymen.\nChiusa l'esperienza dei Quarrymen, Pete Shotton, Rod Davis, Eric Griffiths, Len Garry e Colin Hanton si persero di vista per quarant'anni e attraversarono individualmente diversissimi destini sentimentali, artistici, lavorativi e finanziari.\nIn occasione del quarantennale dell'apertura del Cavern Club, i proprietari del locale organizzarono per il 16 gennaio del 1997 una grande festa invitando tutti coloro che, in qualche maniera, avevano avuto a che fare col club. Len Garry, l'unico con cui gli organizzatori erano in rapporto, fu incaricato di contattare con l'aiuto di John Duff Lowe gli altri componenti del gruppo. Tutti e quattro \u2013 alcuni con entusiasmo, altri inizialmente scettici e di malavoglia \u2013 risposero all'invito e quella sera, riconoscendosi a fatica dopo quattro decenni di lontananza, si ritrovarono assieme sul palco del Cavern per un'esibizione improvvisata accolta con tale entusiasmo \u2013 e che diede loro tale carica \u2013 da farli decidere di riprendere i rispettivi strumenti appesi al chiodo e di rimettere in piedi il gruppo.\nSi rividero il 5 luglio 1997, un altro leggendario quarantennale, alla festa di St Peter\u2019s Church, dove suonarono il medesimo repertorio sul pianale di un carro guidato da Doug Chadwick, esattamente come quarant'anni prima, nella storica giornata in cui John Lennon e Paul McCartney fecero conoscenza. Riscosso largo consenso, il rinato gruppo incise un CD dal titolo emblematico (\"Get Back - Together\") e continu\u00f2 a esibirsi in concerti per tutta la Gran Bretagna, ritrovando fra il pubblico tanti amici di un tempo \u2013 fra gli altri Rob Molyneux, John Duff Lowe, Jonathan Bailey, Nigel Whalley \u2013 e risult\u00f2 sempre pi\u00f9 richiesto tanto da essere scritturato per un tour negli Stati Uniti, a cui sono seguite altre trasferte americane, concerti in vari paesi europei e appuntamenti rievocativi e commemorativi.\nA seguito del ritiro di Pete Shotton nel 2000 e della morte di Eric Griffith nel 2005, il gruppo era formato nel 2011 da Rod Davis, Len Garry, John Duff Lowe e Colin Hanton."}
{"id": "1010536", "revid": "339392", "url": "https://it.wikipedia.org/wiki?curid=1010536", "title": "Krai Primorskij", "text": ""}
{"id": "1010537", "revid": "1543377", "url": "https://it.wikipedia.org/wiki?curid=1010537", "title": "Fokino (Territorio del Litorale)", "text": "Fokino \u00e8 una citt\u00e0 della Russia, situata nell'estremo oriente russo nel Kraj Primorskij sulle coste del golfo di Pietro il Grande fra Nachodka e il capoluogo regionale Vladivostok, dal quale dista circa 130 km. Appartiene al distretto di \u0160kotovo.\nLa citt\u00e0 ha lo \"status\" di citt\u00e0 chiusa, visto che il suo porto \u00e8 la base della flotta del Pacifico.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1010540", "revid": "1305772", "url": "https://it.wikipedia.org/wiki?curid=1010540", "title": "Art\u00ebm (Russia)", "text": "Art\u00ebm (anche \"Artjom\" o \"Artyom\") \u00e8 una citt\u00e0 della Russia, situata nell'estremo oriente russo nel Territorio del Litorale, circa 50 km a nord del capoluogo regionale Vladivostok.\nStoria.\nFondata nel 1924 come centro minerario, dichiarata citt\u00e0 nell'ottobre 1938, la cittadina prese il nome dal celebre rivoluzionario sovietico F\u00ebdor Andreevi\u010d Sergeev, conosciuto come \"compagno Art\u00ebm\".\nEconomia.\nL'economia locale si \u00e8 basata a lungo sull'estrazione del carbone, ma le riserve sono praticamente esaurite. Le miniere impiegano ancora 3 500 persone (2007).\nArt\u00ebm ha oggi un'economia prevalentemente industriale; nei pressi della citt\u00e0 ha sede anche l'aeroporto di Vladivostok dove si basa la compagnia aerea russa Vladivostok Avia.\nPopolazione.\nGli abitanti sono aumentati dal 2004 per l'annessione amministrativa di alcuni comuni vicini ad Art\u00ebm."}
{"id": "1010542", "revid": "33751", "url": "https://it.wikipedia.org/wiki?curid=1010542", "title": "Front-man", "text": ""}
{"id": "1010544", "revid": "1566286", "url": "https://it.wikipedia.org/wiki?curid=1010544", "title": "Mike Vogel", "text": "Biografia.\nNato in Pennsylvania, una volta raggiunta la maggiore et\u00e0 si trasferisce a New York in cerca di fortuna. Nella Grande Mela inizia a lavorare come modello. Successivamente inizia a farsi le ossa recitando per la televisione nella serie tv \"I Finnerty\" e nel film tv \"Wuthering Heights\".\nViene alla ribalta grazie al remake \"Non aprite quella porta\" con Jessica Biel, che ottiene un successo inaspettato ai botteghini. \u00c8 poi co-protagonista del film \"Supercross\" e ottiene ruoli minori in \"4 amiche e un paio di jeans\", \"Vizi di famiglia\", \"Havoc - Fuori controllo\" e nel blockbuster \"Poseidon\". Nel 2007 \u00e8 protagonista assoluto dell'horror/thriller \"Le morti di Ian Stone\" e nel 2008 ottiene una parte di rilievo in \"Cloverfield\" di Matt Reeves e nell'horror fantasy \"Open Graves\". Diventa il protagonista del film \"Across the Hall\" al fianco di Danny Pino e Brittany Murphy. Figura anche nel film \"Blue Valentine\" che vede come protagonisti Michelle Williams e Ryan Gosling. Ottiene una parte da co-protagonista nel telefilm \"Miami Medical\", in cui veste i panni di un aitante chirurgo tramautologo.\nPartecipa al cast della commedia \"Lei \u00e8 troppo per me\", portando in scena la parte di un amico del protagonista Kirk (interpretato da Jay Baruchel). Nel 2011 recita nel film indipendente intitolato \"Heaven's Rain\" e prende parte alle riprese di \"The Help\", tratto dal romanzo \"L'aiuto\" di Kathryn Stockett. Sempre nel 2011 interpreta uno degli ex fidanzati di Anna Faris nella commedia \"(S)Ex List\". \u00c8 inoltre tra i protagonisti della serie televisiva \"Pan Am\" e dal 2013 \u00e8 tra i protagonisti della serie televisiva \"Under the Dome\", basata sul romanzo \"The Dome\" di Stephen King. \nNel 2021 raggiunge l'apice della notoriet\u00e0 grazie alla partecipazione come protagonista alla serie originale Netflix \"Sex/Life \". Sempre nello stesso anno prende parte alla decima stagione di \"American Horror Story \", dove interpreta il Presidente John Fitzgerald Kennedy.\nVita privata.\nNel 2003 ha sposato un'ex modella, Courtney, da cui ha avuto tre figli: Cassy Renee (2007), Charlee B. (2009) e Gabriel James (2013). La famiglia vive ad Austin, Texas.\nDoppiatori italiani.\nNelle versioni in lingua italiana dei suoi lavori, Mike Vogel \u00e8 stato doppiato da:"}
{"id": "1010546", "revid": "66908", "url": "https://it.wikipedia.org/wiki?curid=1010546", "title": "1 vs. 100", "text": ""}
{"id": "1010547", "revid": "36426", "url": "https://it.wikipedia.org/wiki?curid=1010547", "title": "Ponti di Pisa", "text": "L'elenco comprende i ponti di Pisa costruiti sull'Arno nel territorio pisano sia nel centro cittadino che nelle immediate vicinanze e nell'ordine in cui si incontrano discendendo il fiume. Tutti ponti di Pisa risalgono al secondo Novecento, poich\u00e9 nessuno si salv\u00f2 dalle distruzioni dei tedeschi in ritirata nel 1944. "}
{"id": "1010549", "revid": "287204", "url": "https://it.wikipedia.org/wiki?curid=1010549", "title": "Bunny Luv", "text": "Biografia.\nIl suo primo film risale al 1999, \"Up and Cummers 68\". Da allora ha realizzato un'ottantina di pellicole. Dal 2004 \u00e8 anche regista: ha al suo attivo una ventina di film. Il 1\u00ba maggio 2000 si \u00e8 sposata con Devan Sapphire, da cui ha divorziato nel 2002 per risposarsi con Dcypher."}
{"id": "1010555", "revid": "7", "url": "https://it.wikipedia.org/wiki?curid=1010555", "title": "Quarry Men", "text": ""}
{"id": "1010557", "revid": "2051852", "url": "https://it.wikipedia.org/wiki?curid=1010557", "title": "Record europei del nuoto", "text": "I record europei del nuoto sono i tempi pi\u00f9 veloci mai nuotati in una competizione, da un nuotatore rappresentante una federazione europea. Ogni record, maschile e femminile, in vasca lunga e in vasca corta, viene ratificato dalla LEN.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "1010566", "revid": "1632387", "url": "https://it.wikipedia.org/wiki?curid=1010566", "title": "Massificazione", "text": "Con il termine massificazione si indica un fenomeno sociale e politico, tipico della contemporaneit\u00e0, caratterizzato dall'annullamento dell'individuo e della sua singolarit\u00e0, nella totalit\u00e0 della massa come aggregato variegato e informe.\nMassificazione.\nLa \u00abmassificazione\u00bb storicamente \u00e8 un fenomeno sociale presente in tutte le societ\u00e0, la cui origine si perde nella notte dei tempi. Senza la massificazione in una societ\u00e0 verrebbe a mancare la forza di coesione sociale e la societ\u00e0 si sgretolerebbe e andrebbe in frantumi. Infatti sociologicamente, credenze, tradizioni, superstizioni, riti religiosi, cultura ecc. hanno sempre avuto la funzione di massificare gl'individui per farli appartenere ad un dato sistema sociale o di potere. Malgrado la massificazione sia sempre esistita e sia stata perseguita specialmente in campo politico, religioso e militare, non si pu\u00f2 dire che sia stata sempre criticata cos\u00ec come \u00e8 avvenuto in seguito alla nascita dei totalitarismi nel Novecento.\nAnche nel campo religioso, si pu\u00f2 parlare, secondo un'ottica laica e fortemente critica, delle varie religioni monoteistiche come esempi di totalitarismi religiosi che si sono succeduti parallelamente ad altrettante specie di totalitarismi politici, che hanno avuto, fra le altre conseguenze, un ruolo notevole in conflitti di varia natura, comportando anche innumerevoli morti fra i loro aderenti o fra coloro a cui esse si opponevano (come nel caso delle Crociate e dell'Inquisizione per i cattolici, della Jih\u0101d per i mussulmani, ecc.).\nCon l'avvento della societ\u00e0 industriale tecnologicamente avanzata, per\u00f2, la massificazione \u00e8 diventata un fenomeno ancora pi\u00f9 vistoso delle epoche storiche precedenti ed \u00e8 stata criticata negativamente da filosofi ed artisti di rilievo. Per esempio, Max Horkheimer, Theodor Adorno e Herbert Marcuse, noti esponenti della Scuola di Francoforte hanno denunciato l'influenza massificante esercitata con la \"persuasione occulta\" della cultura massicciamente diffusa dai mezzi di comunicazione di massa e dall'industria culturale. Andy Warhol, noto esponente della pop-art americana in un poster fortemente allusivo, ha raffigurato una parete costruita con lattine di coca-cola come se fossero mattoni ed in un punto di essa ha infilato un \"limone giallo\", per significare che nella societ\u00e0 americana per ogni cento persone che pensano nello stesso modo, ce n'\u00e8 una sola che pensa diversamente.\nKatharina Fritsch, nel dipinto intitolato \"Intorno a un tavolo\" (1988, Museo d'Arte Moderna, Francoforte) ha raffigurato seduti faccia a faccia una doppia fila interminabile di persone tutte vestite allo stesso modo, ugualmente pettinate mentre pensano le stesse cose, per significare che oggi nessuno pi\u00f9 sfugge all'influenza massificante e persuasiva della civilt\u00e0 dei consumi e dei mezzi di comunicazione di massa. Il tavolo \u00e8 ricoperto da una tovaglia di colore rosso sulla quale sono stati ricamati una tale quantit\u00e0 di rombi bianchi in rilievo, per cui il bianco prevale nettamente sul rosso.\n. A riprova di quanto Ortega ha sostenuto nei suoi \"Scritti politici\" nel 1972, ricordiamo che a Berlino il 10 aprile del 1968 sul Kurf\u00fcrstendamm, fu eliminato dalla scena politica Rudi Dutschke, uno dei maggiori protagonisti della contestazione studentesca del '68, perch\u00e9 come leader del suo movimento, nel tentativo di opporsi alla manipolazione dell'opinione pubblica da parte dei mezzi di comunicazione di massa e alla massificazione dilagante nella sua citt\u00e0, aveva chiesto l'espropriazione della catena editoriale di Axel Springer, perch\u00e9 prevista dallo Statuto di Berlino. Se non che la comparsa sui maggiori giornali di quella citt\u00e0 di articoli che titolavano: \u00abFermate Rudi Dutschke!\u00bb arm\u00f2 la mano di un folle, che lo fer\u00ec gravemente alla testa a colpi di pistola, eliminandolo cos\u00ec fisicamente dal mondo della politica.\nNel 1913 il libero pensatore John B. Bury, prevedendo che tutto ci\u00f2 sarebbe accaduto aveva scritto: \nCon queste parole Bury voleva intendere che la libert\u00e0 di pensiero, nella sua millenaria lotta contro autoritarismi e totalitarismi, ha sempre avuto molti nemici e continuer\u00e0 ad averli.\nTotalitarismo.\nIl termine totalitarismo \u00e8 usato nel linguaggio politico, storico e filosofico per indicare \"la dottrina o la prassi dello Stato totalitario\" (Nicola Abbagnano), cio\u00e8 di qualsiasi stato intende ingerirsi nell'intera vita -anche privata- dei suoi cittadini al punto da identificarsi in essi.\nStoricamente il termine \u00e8 stato creato per indicare la dottrina politica del fascismo italiano e del nazismo tedesco. In filosofia il totalitarismo ha avuto molti teorici di rilievo, ma anche altrettanti eccellenti critici. In generale a volte viene usato anche in altri campi per indicare qualsiasi specie di dottrina assolutistica. Per analogia viene usato anche per indicare qualunque tipo o forma di assolutismo, sia in campo politico che dottrinale. Il termine \u00e8 stato usato in questo senso anche dallo statunitense G.H. Sabine nella sua \"Storia delle dottrine politiche\".\n. Infatti il periodo storico che va dal 1917 (Rivoluzione d'ottobre) al 1989 (crollo del Muro di Berlino) \u00e8 stato definito \"l'et\u00e0 dei totalitarismi\". Inoltre alcuni filosofi della Scuola di Francoforte (Horkheimer, Adorno, Marcuse...), autori della \"teoria critica della societ\u00e0\", hanno definito totalitarismo lo stesso capitalismo perch\u00e9, in quanto sistema economico sociale, utilizza la cultura di massa (non la cultura prodotta dalle masse, bens\u00ec quella prodotta dai mezzi di comunicazione di massa) e l'industria culturale per massificare gli individui e controllarli psicologicamente e politicamente in ogni momento della loro vita e in ogni aspetto del loro pensiero. . Perci\u00f2, se l'800 \u00e8 passato alla storia come il \"secolo delle rivoluzioni\", il '900 passer\u00e0 come il \"secolo dei totalitarismi\".\nIlluminismo totalitario.\nIl concetto di Illuminismo totalitario \u00e8 un concetto che \u00e8 stato teorizzato nell'ambito della filosofia della Scuola di Francoforte da Max Horkheimer e Theodor Adorno nel libro \"Dialettica dell'illuminismo\". In quest'opera i due filosofi, gi\u00e0 famosi per aver fondato l'Istituto per la ricerca sociale, s'interrogano sul concetto d'illuminismo e ne sottolineano la sua caratteristica ambiguit\u00e0. Perci\u00f2 scrivono: \u00abL'illuminismo nel senso pi\u00f9 ampio di pensiero in continuo progresso, ha perseguito da sempre l'obiettivo di togliere agli uomini la paura e di renderli padroni. Ma la terra interamente illuminata splende all'insegna di trionfale sventura\u00bb.\nIn queste parole sono distinguibili due aspetti dell'illuminismo: il primo, spiega che esso \u00e8 stato un processo di razionalizzazione del processo di civilizzazione occidentale; il secondo, che esso \u00e8 stato uno strumento di dominio della natura da parte dell'uomo, fino a diventare strumento di dominio da parte dell'uomo della societ\u00e0 capitalistica. Intrecciando tra loro questi due aspetti i due filosofi francofortesi alla fine del 1947 ritennero di essere riusciti a spiegare come mai il capitalismo fosse sfociato nel fascismo, senza ricorrere al pensiero marxiano. Dopo aver premesso ci\u00f2, l'ambiguit\u00e0 dell'illuminismo diventava chiara: da un lato esso \u00abha perseguito da sempre l'obiettivo di togliere agli uomini la paura e di renderli padroni\u00bb; dall'altro, \u00abla terra interamente illuminata splende all'insegna di trionfale sventura\u00bb.\nDetto altrimenti, inizialmente l'obiettivo perseguito dall'illuminismo era quello di liberare l'uomo ed il suo mondo dalla magia, dalla superstizione, dal fanatismo, dall'ignoranza ecc., facendo progredire le conoscenze umane, cosa che aveva gi\u00e0 intuito Bacone, padre della filosofia sperimentale. Egli aveva ben compreso che la scienza moderna avrebbe trasformato l'uomo in un \"essere superiore\" capace di trasformare il sapere in potere, in ogni campo. Di conseguenza ha incominciato a svilupparsi senza limiti, senza restrizioni, fino al punto di diventare totalitario. \u00c8 accaduto cos\u00ec paradossalmente ci\u00f2 che non sarebbe dovuto mai accadere: le stesse idee sui diritti degli uomini, tanto fermamente rivendicate da tutti gli illuministi (specialmente francesi), sono diventate dei diritti astratti da ogni realt\u00e0, privi di ogni effetto pratico e puramente teorici.\nIn realt\u00e0 nella societ\u00e0 industrializzata e tecnologicamente avanzata, la ragione che illumina, la ragione che libera dalle catene, \u00e8 stata trasformata nella ragione che controlla, che domina l'uomo, la natura e la societ\u00e0 da ogni punto di vista. La razionalit\u00e0 connessa con il potere, con il dominio, \u00e8 diventata un organo di controllo e di dominio degli uomini e del loro pensiero in ogni campo della vita sociale. Perci\u00f2 \u00abl'umanit\u00e0, invece di entrare in uno stato veramente umano\u00bb, sta sprofondando in \u00abun nuovo genere di barbarie\u00bb, in una nuova specie di totalitarismo: \u00abl'illuminismo totalitario\u00bb (cfr. Premessa alla \"Dialettica dell'illuminismo\"). In pratica la ragione \u00e8 stata nuovamente messa in catene dal potere, che avvalendosi del capitalismo, prima attraverso la diffusione della cultura prodotta dai mass-media, poi con la creazione dell'industria culturale, \u00e8 riuscito nuovamente ad impedire all'uomo di pensare liberamente."}
{"id": "1010567", "revid": "1714743", "url": "https://it.wikipedia.org/wiki?curid=1010567", "title": "Antonio di Borbone-Vend\u00f4me", "text": "Discendeva da Luigi IX, il Santo attraverso uno dei figli cadetti di quest'ultimo, Roberto, conte di Clermont.\nBiografia.\nEgli aveva gi\u00e0 il titolo di conte di Marles e poi di conte di Beaumont, oltre a quello di duca di Vend\u00f4me.\nSposatosi a Moulins il 20 ottobre 1548 con Giovanna d'Albret, alla morte del suocero (25 maggio 1555) ebbe dalla moglie il titolo di re di Navarra.\nPrivo di vera convinzione religiosa, cambi\u00f2 molte volte il proprio credo oscillando fra protestantesimo e cattolicesimo. Insieme al fratello minore Luigi I di Borbone-Cond\u00e9 fu a capo del partito borbonico-ugonotto contro i duchi di Guisa, ma fu arrestato e solo dopo la morte di Francesco II (5 dicembre 1560) fu liberato e spinto dai capi del cattolicesimo a rinnegare i propri compagni di fede. Caterina de' Medici, reggente in nome del figlio Carlo IX lo nomin\u00f2 luogotenente generale del regno nel 1561. Unitosi al triumvirato cattolico del duca Francesco I di Guisa, del connestabile di Montmorency e del Maresciallo di Saint-Andr\u00e9, combatt\u00e9 gli ugonotti, prese la citt\u00e0 di Bourges e assedi\u00f2 Rouen, aiutato dalle invenzioni belliche dell'ingegnere militare Bartolomeo Campi, in mano ai protestanti, ma fu mortalmente ferito il 3 novembre 1562 e spir\u00f2 due settimane dopo.\nDiscendenza.\nDa Giovanna d'Albret Antonio ebbe cinque figli:\nInoltre dalla sua amante Luisa di B\u00e9raudi\u00e8re ebbe:"}
{"id": "1010586", "revid": "105826", "url": "https://it.wikipedia.org/wiki?curid=1010586", "title": "Jacopo Dondi", "text": ""}
{"id": "1010590", "revid": "88740", "url": "https://it.wikipedia.org/wiki?curid=1010590", "title": "Donna in blu", "text": "La Donna in blu (\"Mujer de azul\") \u00e8 dipinto a olio su tela (133,5x100 cm) di Pablo Picasso, databile al 1901 e conservato nel Museo Nacional Centro de Arte Reina Sof\u00eda di Madrid.\nStoria e descrizione.\nA fine dell'anno 1900 Picasso era di ritorno da Parigi dopo aver visitato l'esposizione universale. Diretto a Malaga, si ferm\u00f2 a Barcellona e, per la prima volta, visit\u00f2 il Museo del Prado a Madrid. . Qui pot\u00e9 vedere le tele dei grandi maestri spagnoli del \"Siglo de Oro\" e ne rimase colpito, cercando subito dopo di arricchire il proprio stile con gli spunti di quella grande maniera del passato. Dopo aver passato qualche mese a Malaga decise infatti di stabilirsi a Madrid per circa un anno\nLa \"Donna in blu\" \u00e8 il dipinto pi\u00f9 significativo di questa breve fase. In grande formato, mostra la volont\u00e0 dell'artista di mettersi in confronto coi grandi maestri del passato come Goya e Vel\u00e1zquez.\nSu uno sfondo scuro posa una donna in maniera classica, abbigliata molto vistosamente, decentrata sulla sinistra e in una posa che valorizza la composizione del dipinto, con un braccio in avanti poggiato sul manico di un ombrello, quasi a occupare tutto lo spazio a disposizione. Il cappello \u00e8 grande, con fioroni, ma ancora pi\u00f9 grande \u00e8 il fiocco azzurrino al collo, che contrasta col bustino blu scuro; i gioielli sono vistosi, la gonna con crinolina \u00e8 enorme e occupa quasi tutta la met\u00e0 inferiore del dipinto; una sciarpa in vita d\u00e0 una nota di colore verde alla composizione. \nL'ispirazione proviene da ritratti come la \"Maria Anna d'Austria\" di Vel\u00e1zquez, o la \"Maria Luisa di Parma col tontillo\" di Goya. La pennellata densa e corposa ricorda El Greco, ma anche gli artisti post-impressionisti visti a Parigi, come Toulouse Lautrec o Van Gogh, con tocchi vibranti ad esempio nel volto, fatto di tratteggi che annullano le linee di contorno. \nL'opera non ottenne per\u00f2 il successo sperato: presentata all'Esposizione di Belle Arti di Madrid, non trov\u00f2 acquirenti e raccolse dure critiche negative."}
{"id": "1010591", "revid": "1543377", "url": "https://it.wikipedia.org/wiki?curid=1010591", "title": "Arlecchino pensoso", "text": "Arlecchino pensoso \u00e8 un olio su tela (82,7x61,2\u00a0cm) realizzato nel 1901 dal pittore spagnolo Pablo Picasso.\nL'opera \u00e8 conservata al Metropolitan Museum of Art di New York.\nIn questo quadro si pu\u00f2 notare come il colore blu acquisti sempre maggiore rilevanza nelle opere picassiane, tanto da divenire predominante su tutti gli altri, e quale importanza abbiano i personaggi del circo per l'artista, che li ripropone costantemente."}
{"id": "1010592", "revid": "1522738", "url": "https://it.wikipedia.org/wiki?curid=1010592", "title": "Tootie", "text": ""}
{"id": "1010595", "revid": "130516", "url": "https://it.wikipedia.org/wiki?curid=1010595", "title": "ISIA", "text": ""}
{"id": "1010601", "revid": "21079", "url": "https://it.wikipedia.org/wiki?curid=1010601", "title": "Moltiplicazione scalare", "text": ""}
{"id": "1010602", "revid": "74801", "url": "https://it.wikipedia.org/wiki?curid=1010602", "title": "Contea di Monroe (Michigan)", "text": "Monroe \u00e8 una contea nel sud est dello Stato del Michigan negli Stati Uniti.\nGeografia fisica.\nLa contea confina a nord con le contee di Washtenaw e di Wayne, a est si affaccia sul lago Erie, a sud confina con la contea di Lucas dell'Ohio ed a ovest con la contea di Lenawee.\nIl territorio \u00e8 pianeggiante. I fiumi scorrono verso est per sfociare nel lago Erie. Nell'area nord-orientale scorrono i fiumi \"Huron\" (al confine con la contea di Wayne), \"Swan Creek\" e \"Stony Creek\". Nell'area centrale scorre il fiume \"Raisin\" che bagna la citt\u00e0 di Monroe che funge da capoluogo di contea. Il Raisin riceve da nord il \"Saline\" e da ovest il \"Macon Creek\".\nStoria.\nI primi europei che giunsero nella regione nel 1634 furono dei missionari francesi che chiamarono il fiume principale dell'area \"Riviere Aux Raisins\" per le numerosi piante di vite che crescevano lungo le sue sponde.\nI francesi fondarono l'insediamento di \"Frenchtown\" che venne in seguito rinominato Monroe. Nel corso della guerra del 1812 a Frenchtown fu combattuta una cruenta battaglia che vide la sconfitta degli americani e la vittoria degli inglesi e dei loro alleati indiani guidati da Tecumseh.\nLa contea fu istituita nel 1817 e prese il nome dal presidente James Monroe che visit\u00f2 il territorio nello stesso anno.\nSulla riva del lago Erie, nei pressi di Newport, \u00e8 situata la centrale nucleare \"Enrico Fermi Nuclear Generating Station\" costruita nel 1963 e ricostruita nel 1985."}
{"id": "1010607", "revid": "1718925", "url": "https://it.wikipedia.org/wiki?curid=1010607", "title": "Merda (disambigua)", "text": ""}
{"id": "1010617", "revid": "547034", "url": "https://it.wikipedia.org/wiki?curid=1010617", "title": "Amaranthaceae", "text": "Le Amaranthaceae sono una famiglia di angiosperme dicotiledoni che conta circa 165 generi, per un totale di pi\u00f9 di 2040 specie.\nMolte di queste sono arbustive, fruticose o erbacee, poche specie formano anche alberi e altre sono rampicanti.\nSecondo il sistema di Classificazione APG II (2003), la famiglia fa parte dell'ordine delle Caryophyllales; con questa classificazione, nelle Amarantacee sono state fatte confluire anche le specie tradizionalmente classificate all'interno della famiglia delle Chenopodiaceae oggi non pi\u00f9 valida.\nLe Amaranthaceae compendono specie di interesse agrario quali la bietola (\"Beta vulgaris\"), la quinoa (\"Chenopodium\" \"quinoa\"\")\", gli spinaci (\"Spinacia oleracea\").\nDistribuzione.\nSi tratta di una famiglia distribuita ovunque nel globo; sebbene molte delle sue specie siano concentrate nelle regioni a clima tropicale, alcuni generi cone Ce\u00echenopodium sono diffusi anche nelle zone fredde e temperate.\nLa maggior parte delle specie delle Amarantacee sono native dell'Africa e dell'America, anche se, come detto, nel complesso la famiglia \u00e8 distribuita nel mondo intero. Alcune di queste specie sono considerate piante infestanti, sebbene alcune particolari specie vengano anche coltivate a scopi ornamentali o alimentari, specialmente le specie appartenenti ai generi Alternanthera, Amaranthus, Celosia ed Iresine. Altre specie notevoli sono l'Amaranthus e le specie del genere Salsola. Queste ultime, come molti altri appartenenti alla famiglia, sono alofite, crescono cio\u00e8 in prevalenza in suoli ricchi di sale.\nDescrizione.\nNella maggior parte delle specie, le foglie sono semplici, alternate od opposte, ed in alcuni casi succulente o ridotte a squame. Non presentano mai stipole.\nI fiori possono essere sia singoli che raggruppati in infiorescenze di vario tipo, e nella maggior parte dei casi bisessuati, provvisti cio\u00e8 sia di stami che di ovario. Presentano un perigonio per lo pi\u00f9 pentamero (talvolta fino a 8 tepali), 5 stami. l'ovario \u00e8 supero.\nI frutti sono nella maggioranza dei casi delle capsule.\nSistematica.\nNel sistema APG IV del 2016, come nelle precedenti classificazioni APG, la famiglia \u00e8 collocata nell'ordine Caryophyllales e comprende le piante precedentemente trattate come famiglia Chenopodiaceae.\nLa monofilia delle Amaranthaceae, cos\u00ec come definite oggi, \u00e8 stata fortemente supportata da analisi morfologiche e filogenetiche. \nLa sistematica delle Amaranthaceae \u00e8 oggetto di intense ricerche recenti. Gli studi genetici e molecolari hanno rivelato che la classificazione tradizionale, basata su caratteri morfologici e anatomici, spesso non rifletteva le relazioni filogenetiche.\nGli studi attuali hanno classificato le specie dell'ex famiglia Chenopodiaceae in otto distinte sottofamiglie: Polycnemoideae, Betoideae, Camphorosmoideae, Chenopodioideae, Corispermoideae, Salicornioideae, Salsoloideae, e Suaedoideae. In questa classificazione preliminare quindi le l'Amaranthaceae s.l. sono divise in 10 sottofamiglie con circa 180 generi e 2.500 specie.\nPrima di incorporare le specie delle Chenopodiaceae, questa famiglia contava 75 generi e 900 specie. La principale differenza tra le Amaranthaceae e le Chenopodiaceae \u00e8 che le seconde possiedono petali membranosi e stami spesso uniti tra loro a formare una struttura ad anello.\nI 75 generi tradizionalmente classificati nella famiglia della Amarantacee sono:\nA questi si aggiungono i generi della ex famiglia delle Chenopodiaceae, considerata, secondo i pi\u00f9 moderni criteri, una sottofamiglia delle amarantacee:"}
{"id": "1010619", "revid": "486946", "url": "https://it.wikipedia.org/wiki?curid=1010619", "title": "Unione internazionale dei giovani socialisti", "text": ""}
{"id": "1010620", "revid": "26891", "url": "https://it.wikipedia.org/wiki?curid=1010620", "title": "Seconda Battaglia della Sirte", "text": ""}
{"id": "1010621", "revid": "26891", "url": "https://it.wikipedia.org/wiki?curid=1010621", "title": "Simbolo di classificazione dello scafo", "text": ""}
{"id": "1010622", "revid": "287204", "url": "https://it.wikipedia.org/wiki?curid=1010622", "title": "Santiago Canizares", "text": ""}
{"id": "1010628", "revid": "94902", "url": "https://it.wikipedia.org/wiki?curid=1010628", "title": "Amaranthacee", "text": ""}
{"id": "1010629", "revid": "339392", "url": "https://it.wikipedia.org/wiki?curid=1010629", "title": "Classe di cacciatorpediniere 42", "text": ""}
{"id": "1010630", "revid": "94902", "url": "https://it.wikipedia.org/wiki?curid=1010630", "title": "Amarantacee", "text": ""}
{"id": "1010631", "revid": "26891", "url": "https://it.wikipedia.org/wiki?curid=1010631", "title": "Classe di incrociatori Ticonderoga", "text": ""}
{"id": "1010640", "revid": "75435", "url": "https://it.wikipedia.org/wiki?curid=1010640", "title": "Gnostica", "text": ""}
{"id": "1010646", "revid": "174925", "url": "https://it.wikipedia.org/wiki?curid=1010646", "title": "Fribillazione ventricolare idiopatica", "text": ""}
{"id": "1010647", "revid": "113256909", "url": "https://it.wikipedia.org/wiki?curid=1010647", "title": "Lago Rumia", "text": "Il lago Rumia \u00e8 un piccolo laghetto artificiale situato in provincia di Reggio Calabria. Il lago si trova in Aspromonte, nel territorio del comune di San Roberto ad un'altezza di 1300\u00a0m circa, a 25\u00a0km a linea d'aria dalla costa.\nAttivit\u00e0.\nIl lago \u00e8 attrezzato per la pesca della trota ed \u00e8 una conosciuta meta escursionistica.\nAnimali.\nNel lago sono presenti le seguenti specie di animali: trota fario, trota iridea, carpa comune e carpa specchio."}
{"id": "1010648", "revid": "6066", "url": "https://it.wikipedia.org/wiki?curid=1010648", "title": "Callistene di Olinto", "text": ""}
{"id": "1010657", "revid": "123905665", "url": "https://it.wikipedia.org/wiki?curid=1010657", "title": "Valle dell'Ubaye", "text": "La Valle dell'Ubaye (in occitano e Italiano Ubaia o Ubaja) \u00e8 situata nel dipartimento delle Alpi dell'Alta Provenza e conta circa 7700 abitanti, chiamati \"\"Ubayens\" oppure \"Val\u00e9ians\"\". Prende il nome dal fiume Ubaye che la percorre in tutta la sua lunghezza e la citt\u00e0 principale della valle \u00e8 la sottoprefettura di Barcelonnette.\nGeografia.\nLa valle (chiamata familiarmente la Val\u00e9ia dai suoi abitanti) si trova all'estremit\u00e0 orientale delle Alpi dell'Alta Provenza. Pi\u00f9 precisamente, si situa tra le Alte Alpi al nord, le Alpi Marittime al sud e l'Italia all'est. Storicamente, essa segna anche il confine tra il Delfinato e la Provenza, facendo per\u00f2 parte di quest'ultima.\nVista satellitare della Vallata dell'Ubaye, da Google Map\nLa vallata dell'Ubaye \u00e8 una vallata di origine glaciale; la sponda destra dell'Ubaye \u00e8 assolata e coltivata, la sponda sinistra invece \u00e8 esposta a nord ed \u00e8 boschiva. La sua altezza va dai 771 metri del punto pi\u00f9 basso del comune di Lauzet-Ubaye e fino ai 2655 metri della sorgente dell'Ubaye. Il suo monte pi\u00f9 alto \u00e8 l'Aiguille de Chambeyron con 3412 metri di altezza. La vallata dell'Ubaye con tutte le sue valli secondarie ha una superficie totale di circa 94\u00a0000 ettari.\nTerritorio.\nLa vallata dell'Ubaye non \u00e8 lineare, ma conta parecchie diramazioni: \nTradizionalmente, si divide la valle in tre parti: la bassa-valle da Lauzet a Barcelonnette (da 771 a 1150 metri), la media-valle da Barcelonnette a Jausiers (circa sui 1200/1300 metri), infine l'alta-valle fino alla sorgente (da 1200 a Jausiers fino a 2650 metri alla sorgente).\nOrografia.\n\u00c8 contornata da alte vette che superano sovente i 3000 metri. La vetta pi\u00f9 alta della vallata \u00e8 l'Aiguille de Chambeyron a 3412 metri d'altitudine, nel comune di Saint-Paul-sur-Ubaye, al nord-est della valle. Altre vette che superano i 3.000 metri sono: Il Brec de Chambeyron (3.389\u00a0m), le Pics de la Font Sancte (3.385\u00a0m), la Cima Mongioia (3.340\u00a0m) e il Grand B\u00e9rard (3.046\u00a0m). Altre vette molto conosciute, anche se meno elevate, sono la Grande S\u00e9olane, il Grand Parpaillon, il \"Cappello del Gendarme\", il Pan di Zucchero, il Siguret.\nGeologia.\nIdrografia.\nLa vallata dell'Ubaye prende il nome dal fiume omonimo che l'attraversa. L'Ubaye nasce alla frontiera italo-francese, presso il colle del Longet, nel massiccio del Monviso, ed ha una lunghezza di circa 80 kilometri. Scorre da nord-est verso sud-ovest fino al comune di Jausiers, dove inizia a dirigersi verso ovest fino a confluire nella Durance, nei pressi del lago di Serre-Pon\u00e7on. Il suo principale affluente \u00e8 l'Ubayette che nasce dal lago di Lauzanier. Il suo regime \u00e8 torrentizio con grandi portate alla fine della primavera ed in autunno e con piccole portate in estate e soprattutto in inverno.\nPer il fatto che predominano le rocce composite (marne nere) e per le forti pendenze la vallata ha numerosi torrenti permanenti oppure occasionali. Per questo motivo vi sono state nel tempo numerose frane e smottamenti; ultimamente la vallata \u00e8 stata molto rimboscata ed il rischio \u00e8 diventato minimo anche se esiste ancora. La vallata possiede un certo numero di laghi. Alcuni sono artificiali (laghi di Jausiers e di Pra Loup). Altri invece sono naturali:\nClima.\nIl clima \u00e8 montano ma con influenze mediterranee, con circa 300 giorni di sole all'anno. L'inverno \u00e8 freddo nel fondovalle (media di 0\u00a0\u00b0C a Barcelonnette in gennaio), pi\u00f9 gradevole nei villaggi posti sui versanti della valle. L'estate \u00e8 fresca (media di 19\u00a0\u00b0C a Barcelonnette in luglio) ma si possono produrre dei picchi di calore. Come in tutte le regioni alpine, dei grandi temporali si possono produrre in estate, particolarmente verso la fine della stagione.\nGeografia antropica.\nCitt\u00e0.\nI due pi\u00f9 grandi centri sono Barcelonnette e Jausiers. Dalla bassa-valle all'alta-valle, lungo il corso dell'Ubaye, i comuni sono: \nPi\u00f9 distanti dall'Ubaye si trova:\nNel vallone dell'Ubayette:\nInoltre, la vallata conta 3 stazioni sciistiche: \nAccessi.\nLa vallata possiede solamente 6 accessi carrozzabili: \nSi pu\u00f2 inoltre raggiungere Embrun a piedi o in bicicletta attraverso il colle del Parpaillon. Inoltre la vallata possiede un piccolo aeroporto aperto ai voli privati: l'Aeroporto di Barcelonnette - Saint-Pons.\nAmbiente.\nFlora.\nVegetazione alpina tipica. Vi sono delle grandi foreste di abeti, di larici e di pini; specialmente il \"Gran Bosco\", grande foresta nel vallone dei Sagnes. Riguardo ai fiori si trovano dei rododendri, delle sassifraghe, degli ontani e dei ranuncoli dei ghiacciai.\nFauna.\nLa vallata dell'Ubaye \u00e8 popolata di fauna alpina classica: marmotte, camosci, volpi, uccelli diversi (pernice bianca, cornacchia nera, corvo), rapaci diversi (tra cui qualche coppia di aquila reale e dei molto rari gipeti).\nI camosci sono numerosi e presenti principalmente sulle alte creste della valle. Sono inoltre molto difficili da osservare. Un posto accessibile a tutti dove si possono osservare pi\u00f9 facilmente si trova nel \"Bachelard\", al sud della valle. \u00c8 un vallone ai piedi del Monte Pelat, sulla strada del colle della Cayolle. Le marmotte sono anch'esse presenti, ma nei pi\u00f9 alti alpeggi. Il luogo pi\u00f9 propizio per osservarle \u00e8 il vallone di Lauzanier, vicino alla sorgente dell'Ubayette, presso la frontiera italo-francese. L'accesso \u00e8 facile e le marmotte sono numerose.\nDegli stambecchi e dei mufloni vivono nell'alta-valle, ed anche nel massiccio dei S\u00e9olanes e del Pane di Zucchero. Inoltre delle tracce del passaggio dei lupi sono state trovate ed alcune guide di alta montagna ne hanno visti. Nel versante degli animali domestici molti sono le capre negli alpeggi e le mucche nei pascoli pi\u00f9 bassi.\nStoria.\nLa vallata fu abitata fin dalla preistoria come testimoniano le numerose vestigia scoperte un po' dappertutto. Durante l'antichit\u00e0 la trib\u00f9 celto-ligure degli Esubieni popol\u00f2 la vallata. La vallata fu inclusa nell'impero romano da Augusto e fece parte della piccola provincia delle Alpi Cozie. Una via romana attraversava la vallata, chiamata allora \"Vallix nigra\". I Romani hanno occupato la localit\u00e0 di Faucon e probabilmente anche la posizione fortificata di Tournoux, che \u00e8 stata utilizzata dalla preistoria fino a Maginot. Inoltre la localit\u00e0 prendeva il nome da un certo \"Turnus\", ufficiale romano. Gli Esubieni furono romanizzati e la loro civilt\u00e0 spar\u00ec.\nCristianizzata alla fine dell'epoca romana, la vallata dipendeva dal vescovo di Embrun. Nell'alto medioevo nella zona operarono i monaci della potente abbazia di San Colombano di Bobbio ed al suo ricco feudo monastico, che gi\u00e0 avevano fondato nel cuneese l'abbazia di San Dalmazzo di Pedona, nel VII secolo l'abbazia di Taggia e nell'VIII secolo a Nizza il monastero di Cimiez. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto la regola cenobitica di san Colombano diffondendosi anche fuori dall'isola. Furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nLa vallata \u00e8 stata inclusa nella contea della Provenza lungo tutto il medioevo. Il suo capoluogo, Barcelonnette, fu fondato nel 1231 da Raimondo Berengario IV, conte di Provenza. Prima di questa data la \"capitale\" della valle era Saint-Pons. Nel 1388, la vallata fu annessa al ducato di Savoia. Francesco I pass\u00f2 il colle della Maddalena per andare a combattere in Italia. La vallata fu annessa alla Francia nel 1713 dal Trattato di Utrecht. Domand\u00f2 allora di essere annessa alla Provenza in ragione dell'importanza economica della transumanza. La vallata \u00e8 servita come base dell'armate delle Alpi durante la rivoluzione francese. Nell'anno 1830 fu aperta la prima strada carrozzabile che percorreva la valle: la N100. Questa strada \u00e8 diventata la D900 nel 1973. Nel XIX e nel XX secolo al seguito dei fratelli Arnaud partiti da Jausiers verso il 1830, una parte degli abitanti della valle emigrarono in Messico per fare fortuna. Durante la seconda guerra mondiale fu occupata dagli Italiani nel 1942 e dopo dai Tedeschi nel 1943 e nel 1944.\nUna vallata a vocazione militare.\nDalla preistoria e fino al XXI secolo la vallata dell'Ubaye ha avuto molto sovente una vocazione militare, pi\u00f9 o meno pronumciata secondo le epoche. Infatti essa ha una posizione geografica importante: contrafforte tra l'Italia ad est, la Provenza ad ovest, la regione di Embrun ed il Queyras a nord, il Verdon e la Tin\u00e9e a sud. \u00c8 dunque una via di passaggio che \u00e8 dal punto di vista militare importante possedere. I combattimenti tra gli Esubieni ed i Romani sotto la repubblica sono la pi\u00f9 antica traccia della posizione strategica della valle. La relativa altezza del colle della Maddalena (1991 metri) ne hanno fatto un punto di passaggio privilegiato per le armate che volevano attraversare il confine italo-francese.\nNel 1713 ebbe luogo un avvenimento importante per la vallata: il suo collegamento ufficiale al regno di Francia, sempre in ragione di questa posizione strategica. Qualche anno prima Vauban aveva fatto costruire nell'alta-valle la famosa Ridotta detta di Berwick, una piccola fortezza, che \u00e8 stata riutilizzata nel XIX e XX secolo come deposito di munizioni.\nDurante la Rivoluzione francese fino a 10\u00a0000 uomini dell'armata delle Alpi stazionarono nella valle per controllare il colle della Maddalena e le armate austro-piemontesi. Durante gli anni 1830, sotto l'impulso del generale Haxo, la fortificazione massiccia della vallata fu intrapresa con la costruzione del forte di Tournoux, la \"Versaille militare del XIX secolo\". Dopo la morte di Haxo, S\u00e9r\u00e9 de Rivi\u00e8res fu il suo continuatore. Negli anni 1930, un secolo dopo Haxo, un altro ingegnere segner\u00e0 la valle: Andr\u00e9 Maginot. Oggi alcuni forti, come quello di Tournoux, sono visitabili. Altri, come quello di Cuguret, appartengono a privati.\nSociet\u00e0.\nDemografia.\nDall'annessione alla Francia nel 1713 gli abitanti sono stimati cos\u00ec:\nAmministrazione.\nLa valle fa parte dell'arrondissement di Barcelonnette e conta due cantoni: quello di Barcelonnette e quello di Le Lauzet-Ubaye.\nEconomia.\nPrima del XX secolo la principale risorsa della vallata era il settore tessile, in particolare la lana e la seta. Dei mercanti andavano a vendere i prodotti locali in tutta la Provenza, e talvolta perfino in tutta l'Europa occidentale. L'agricoltura era essenzialmente di sussistenza. Oggi la valle vive essenzialmente sul turismo, sia invernale che estivo. La vendita dei prodotti locali \u00e8 altrettanto importante.\nMonumenti e luoghi di interesse.\nSiti naturali.\nI laghi (elencati all'inizio della voce)\nI massicci: \nAltri monti: I S\u00e9olanes, Siguret (3032\u00a0m), la T\u00eate de Louis XVI, il Grand B\u00e9rard, il Pain de Sucre, ecc.\nIl Mercantour\nMonumenti.\nLa vallata dell'Ubaye ha molti monumenti, di cui i principali sono:\nGastronomia.\nEssendo la vallata alla confluenza della Provenza, del Delfinato e dell'Italia, la cucina locale risente delle influenze alpine, mediterranee ed italiane. Alcune specialit\u00e0 locali sono: il liquore di genep\u00ec, la jausiereine e la toma dell'Ubaye."}
{"id": "1010668", "revid": "767487", "url": "https://it.wikipedia.org/wiki?curid=1010668", "title": "Oi Va Voi", "text": "Gli Oi Va Voi (equivalente ebraico dell'italiano \"Oh, buon Dio\") sono un gruppo musicale londinese che cerca di fondere alla carica del rock e alla sperimentazione della musica elettronica le sonorit\u00e0 dell'Est europeo e della musica ebraica.\nL'attuale formazione della band \u00e8 la seguente:"}
{"id": "1010690", "revid": "1305772", "url": "https://it.wikipedia.org/wiki?curid=1010690", "title": "Berezniki", "text": "Berezniki \u00e8 una grande citt\u00e0 industriale della Russia europea orientale, situata sulla riva sinistra del fiume Kama nel territorio di Perm', di fronte all'abitato di Usolie, posto sulla riva destra, al quale \u00e8 collegata da un ponte costruito nel 1981.\nStoria.\nLa citt\u00e0 venne fondata nel 1932 attorno ad un grosso \"kombinat\" chimico, fondato tre anni prima; lo sviluppo della citt\u00e0 fu molto rapido e la port\u00f2 in breve tempo a superare i 100.000 abitanti. Un certo ridimensionamento ha tuttavia fatto seguito alla crisi susseguente al crollo dell'Unione Sovietica.\nSociet\u00e0.\nEvoluzione demografica.\n\"Fonte: mojgorod.ru\"\nEconomia.\nFonte di lavoro per gli abitanti di Berezniki \u00e8 la presenza di numerose industrie metallurgiche, chimiche e minerarie (in particolare quelle per l'estrazione della potassa).\nPer le esigenze energetiche, invece, la citt\u00e0 dispone di tre centrali termoelettriche.\nInfrastrutture e trasporti.\nBerezniki \u00e8 collegata con ampie strade ad altri centri della regione e con un'autostrada a Perm'. L'aeroporto, con pista asfaltata, serve pi\u00f9 spesso per l'atterraggio di elicotteri, mentre la ferrovia \u00e8 indispensabile per arrivare alle miniere di potassa.\nTrasporto pubblico.\nIn citt\u00e0 il mezzo pi\u00f9 diffuso \u00e8 il filobus, come spesso accade in Russia, di produzione sovietica, il cui impianto iniziale risale al 1961."}
{"id": "1010729", "revid": "149587", "url": "https://it.wikipedia.org/wiki?curid=1010729", "title": "Krai di Stavropol'", "text": ""}
{"id": "1010778", "revid": "339392", "url": "https://it.wikipedia.org/wiki?curid=1010778", "title": "Krai di Krasnojarsk", "text": ""}
{"id": "1010798", "revid": "80339", "url": "https://it.wikipedia.org/wiki?curid=1010798", "title": "Norilsk", "text": ""}
{"id": "1010877", "revid": "149587", "url": "https://it.wikipedia.org/wiki?curid=1010877", "title": "Krai di Krasnodar", "text": ""}
{"id": "1010888", "revid": "124506548", "url": "https://it.wikipedia.org/wiki?curid=1010888", "title": "Puchar Polski", "text": "La Coppa di Polonia (\"pol.\" \"Puchar Polski\" \u2013 \"Remes Puchar Polski\" per motivi di sponsor) \u00e8 la seconda competizione calcistica della Polonia per importanza dopo la prima divisione nazionale ed \u00e8 posta sotto l'egida della Federazione calcistica della Polonia. Si svolge ogni anno dal 1950.\nLa partecipazione al torneo \u00e8 aperta a tutte le squadre affiliate alla Federcalcio polacca. Possono prendere parte al torneo anche le squadre delle riserve dei club pi\u00f9 noti. In due occasioni le squadre delle riserve hanno raggiunto la finale ed in una circostanza una di loro ha vinto il trofeo.\nLe squadre delle serie minori devono superare dei turni di qualificazioni a carattere regionale prima di acquisire il diritto a disputare la seconda fase della competizione insieme ai club di prima e seconda divisione. Ogni turno \u00e8 a partita unica e si gioca sul campo della squadra minore. La finale era a gara unica fino al 2002, quando \u00e8 stato adottato il modello italiano (andata e ritorno).\nLa squadra con pi\u00f9 vittorie \u00e8 il ."}
{"id": "1010982", "revid": "96858", "url": "https://it.wikipedia.org/wiki?curid=1010982", "title": "Tokyo Warhearts- Live in Japan", "text": ""}
{"id": "1011088", "revid": "149587", "url": "https://it.wikipedia.org/wiki?curid=1011088", "title": "Krai di Altai", "text": ""}
{"id": "1011164", "revid": "75435", "url": "https://it.wikipedia.org/wiki?curid=1011164", "title": "1 Enoch", "text": ""}
{"id": "1011172", "revid": "697352", "url": "https://it.wikipedia.org/wiki?curid=1011172", "title": "!Hero", "text": "!Hero \u00e8 un'opera rock statunitense del 2003, che rivede in chiave moderna gli ultimi due anni della vita di Ges\u00f9.\nL'opera, ambientata in un futuro distopico, si basa sulla domanda \"E se Ges\u00f9 fosse nato a Bethlehem, Pennsylvania?\".\nTrama.\nIn un futuro molto vicino, la Terra \u00e8 unificata sotto il Governo mondiale della \"International Confederation Of Nations\" (\"I.C.O.N.\"), che ha sradicato quasi tutte le religioni del mondo, ad eccezione dell'ebraismo e di qualche setta mistica ed occulta. New York \u00e8 ridotta ad un campo di battaglia, presidiato dalla Polizia, fra bande criminali e piccoli gruppi rivoluzionari che combattono contro la I.C.O.N.\nUn bambino ebreo di Bethlehem, di nome !Hero, \u00e8 costretto a fuggire assieme alla sua famiglia a Brooklyn, dove \u00e8 presente una piccola comunit\u00e0 ebraica e dove \u00e8 attiva l'ultima sinagoga esistente al mondo. Qui cresce ed inizia a predicare i principi del Cristianesimo alla popolazione di New York, assieme a Petrov e Maggie.\nLa I.C.O.N. considera !Hero e le sue teorie una minaccia per il proprio potere, cos\u00ec ordina a Devlin, capo della Polizia di New York, di prendere provvedimenti. Questi cospira con il Rabbino capo Kai per porre termine alle predicazioni di !Hero, che insegna ad amare il proprio nemico e a prendersi cura del prossimo. I due si servono di Jude per portare a termine il proprio piano.\nLa storia, raccontata dall'agente speciale Hunter (che diserta la Polizia per unirsi ad !Hero), ripercorre i principali miracoli e sermoni di Ges\u00f9, adattati dalla Bibbia, concludendosi con la morte di !Hero per mano di una folla inferocita (eterodiretta dalla I.C.O.N.) e con la sua risurrezione.\nAltri media.\nDopo la tourn\u00e9e ufficiale del 2003, l'opera fu riadattata anche sotto forma di trilogia letteraria e di fumetto. Inoltre, la colonna sonora venne pubblicata in album omonimo, mentre lo spettacolo fu pubblicato anche in DVD."}
{"id": "1011236", "revid": "75435", "url": "https://it.wikipedia.org/wiki?curid=1011236", "title": "Enoch etiope", "text": ""}
{"id": "1011352", "revid": "54253", "url": "https://it.wikipedia.org/wiki?curid=1011352", "title": "Secondo libro di Enoch", "text": "II Secondo libro di Enoch o Libro slavo di Enoch o Apocalisse di Enoch o Segreti di Enoch \u00e8 un apocrifo dell'Antico Testamento, scritto in greco nel I secolo d.C., in ambiente giudaico o un giudeo-cristiano palestinese. Ci \u00e8 pervenuto solo nella sua traduzione paleoslava, eseguita in Macedonia nell'XI secolo. Appartiene al genere apocalittico.\nDescrive un viaggio di Enoch attraverso i 7 cieli e riceve una serie di rivelazioni; in particolare gli viene descritta la creazione del mondo e gli sono svelati i segreti dell'avvenire. Il viaggio culmina con l'incontro con Dio e la trasformazione di Enoch nell'angelo Metatron.\nLa prima pubblicazione moderna si deve a Matvej Solokov nel 1899."}
{"id": "1011393", "revid": "486946", "url": "https://it.wikipedia.org/wiki?curid=1011393", "title": "Apocrifa", "text": ""}
{"id": "1011499", "revid": "767487", "url": "https://it.wikipedia.org/wiki?curid=1011499", "title": "\u00a1Oye Esteban!", "text": "\u00a1Oye Esteban! \u00e8 una raccolta di video musicali del cantante inglese Morrissey.\nPubblicata dalla Warner Reprise Video il 17 ottobre del 2000, il DVD raccoglie alcuni dei video promozionali realizzati dal cantante nel periodo compreso tra il 1988 e il 1995.\nLa copertina ritrae Morrissey nel giardino della sua casa di Primrose Hill, fotografato da Anton Corbijn. Questo scatto fa parte dalla stessa session fotografica apparse precedentemente, nel numero di aprile 1994 della rivista Details."}
{"id": "1011625", "revid": "767487", "url": "https://it.wikipedia.org/wiki?curid=1011625", "title": "Army Men (videogioco)", "text": "Army Men \u00e8 il primo videogioco della prolifica serie \"Army Men\". \u00c8 un videogioco d'azione i cui protagonisti sono i popolari soldatini di plastica. Uscito il 30 aprile del 1998 per PC, \u00e8 stato riadattato successivamente, prima sul Game Boy Color, e poi in una nuova versione 3D fedele all'originale, su PlayStation, intitolata Army Men 3D.\nTrama.\nTutto ha inizio quando il dittatore a capo della Repubblica Marrone decide di invadere i territori appartenenti ai Verdi. Gli eserciti scendono in campo con forze massicce. I livelli si dividono in tre gruppi, ciascuno corrispondente a una diversa regione: quella desertica, quella alpina e quella paludosa (bayou). Il giocatore segue le missioni di un sergente verde (Sarge nella versione originale). Ad esso \u00e8 assegnato il compito di recuperare tre misteriosi oggetti chiamati Chiave (\"Key\"), assemblabili, aprenti un Portale (\"Portal\") per un'altra dimensione.\nL'esistenza di tali manufatti viene svelata dopo che Sarge uccide un agente dell'esercito Blu (un'altra fazione che lavora soprattutto di spionaggio) in possesso di un documento che le menziona. I marroni stanno cercando di averle tutte per i loro non meglio definiti scopi bellici. Quindi, la prima Chiave verr\u00e0 recuperata proprio da Sarge in una fortezza Marrone nel deserto. La seconda invece verr\u00e0 intercettata in una stazione ferroviaria, caduta in mano della fazione rivale, nelle zone alpine. L'ultima Chiave invece verr\u00e0 rinvenuta in un fortino dell'esercito Grigio, nella zona paludosa.\nL'ultima missione di Sarge consister\u00e0 nello scortare un colonnello Grigio in pensione fino ad una zona sicura, e farsi dire da esso il luogo in cui \u00e8 ubicato il Portale. Una volta raggiunto, Sarge lo attraverser\u00e0, senza per\u00f2 fare mai pi\u00f9 ritorno e verr\u00e0 per questo dichiarato disperso in azione. Il portale in realt\u00e0 \u00e8 un accesso al mondo reale (il nostro, in contrapposizione a quello degli omini di plastica), e il soldatino verr\u00e0 usato da dei bambini come il giocattolo che \u00e8, fino almeno a quando esso non riesce a scappare. Da qui in poi comincia la trama di \"Army Men II\".\nModalit\u00e0 di gioco.\nNella schermata iniziale sar\u00e0 possibile scegliere fra la modalit\u00e0 \"Boot Camp\", ossia l'allenamento dove il giocatore impara le regole e ad usare le armi e i veicoli del gioco, \"One-Player\" per la campagna e \"Multi-Player\" per il gioco a pi\u00f9 giocatori (fino a 4) tramite internet o LAN.\nIl giocatore comanda Sarge, ma \u00e8 anche in grado, tramite alcuni comandi, di impartire ordini semplici alle proprie truppe (come seguire il sergente, attaccare un nemico o difendere una zona). Al giocatore \u00e8 premesso avere solo tre slot liberi per equipaggiare il soldatino. Il primo \u00e8 sempre occupato dal fucile base a proiettili infiniti o dalla sua espansione automatica rinvenibile durante le partite, il secondo da un'arma a scelta come granate, bazooka, mortaio o lanciafiamme, il terzo invece \u00e8 occupabile anche da attrezzi speciali come kit di primo soccorso o cercamine, senza dimenticare per\u00f2 anche esplosivo a tempo e mine. Poi, nel pieno stile del soldatini di plastica, durante le partite sar\u00e0 possibile guidare il carrarmato, la jeep o il camion da trasporto truppe, entrambi dotati di mitragliatrice. Vi sono anche degli slot extra che contengono chiamate per il quartier generale per richiedere bombardamenti e ricognizioni aeree o anche truppe aereo trasportate che si paracadutano nel punto prescelto.\nLa visuale del terreno di gioco \u00e8 isometrica. Nella versione PC il mouse pu\u00f2 essere utilizzato per ruotare il soldatino e sparare, mentre le altre azioni come camminare, correre, strisciare si svolgono con la tastiera. Quando si usa un'arma da lancio (granate e mortai) appare un mirino che oscilla velocemente, e occorre lanciare al momento giusto per tirare alla distanza desiderata."}
{"id": "1011739", "revid": "36426", "url": "https://it.wikipedia.org/wiki?curid=1011739", "title": "Epistola agli ebrei", "text": ""}
{"id": "1011826", "revid": "810736", "url": "https://it.wikipedia.org/wiki?curid=1011826", "title": "Nove Prodi", "text": "Nella cultura cortese-cavalleresca del XIV e XV secolo con l'espressione nove Prodi \u00e8 indicato un gruppo di eroi antichi scelti per personificare gli ideali della cavalleria.\nIdentit\u00e0 dei nove Prodi.\nLe nove figure di eroi antichi compaiono per la prima volta, per quanto si sa, nei \"Voeux du paon\" di Jacques de Longuyon scritto intorno al 1312-13. \nIn coerenza con un principio di simmetria i nove eroi antichi sono divisi in gruppi di tre, scelti come rispettivi campioni dell'antichit\u00e0 greco\u2013romana, del Vecchio Testamento e dei cicli cavallereschi sui paladini della Cristianit\u00e0.\nI Prodi, come gruppo, dovevano rappresentare le diverse connotazioni del perfetto cavaliere, dal momento che ciascuno di essi, in modo diverso, procur\u00f2 gloria ed onore alla propria nazione e ciascuno si distinse per le sue capacit\u00e0 di uomo d'arme.\nLe figure dei nove Prodi come elemento emblematico nella cultura cortese-cavalleresca del XV secolo vengono menzionate da Johan Huizinga, nel saggio \"Autunno del medioevo\". Lo storico olandese ci informa che: \nLo stesso Francesco I, nelle feste di corte, si vestiva di tanto in tanto con i costumi di uno dei nove Eroi.\nL'invenzione dei Prodi sopravvisse, magari in forme scherzose ed irriverenti, al progressivo venire meno della cultura cortese cavalleresca: Shakespeare, ad esempio, inserisce nella trama della commedia \"Pene d'amor perdute\", il goffo tentativo compiuto da alcuni maldestri personaggi di mettere in scena la rappresentazione de \"I nove Prodi\" a vantaggio di una principessa in visita presso di loro.\nI nove Prodi nelle arti figurative.\nNelle arti figurative le figure dei nove eroi trovano un ampio spazio iconografico, soprattutto nei codici miniati o negli affreschi dei saloni delle feste. A Colonia le loro statue stanno in bella mostra sulla facciata del vecchio palazzo comunale.\nLa raffigurazione pittorica forse pi\u00f9 significativa \u00e8 quella che orna la grande sala baronale del Castello della Manta. \"Les neuf preux\", assieme alle \"neuf preuses\" che fanno loro da contrappunto, vi compaiono ritratti a grandezza naturale in un giardino di delizie, ricco di alberi fronzuti dai cui rami pendono i rispettivi blasoni nobiliari.\nLe eroine, riccamente abbigliate rispondono, in questo caso, ai nomi esotici di Delfine, Sinope, Ippolita, Semiramide, Melanippe, Lampeto, Tamiri, Teucra e Pentesilea.\nSi tratta dell'affresco eseguito dal Maestro del Castello della Manta, ignoto e validissimo esponente del gotico internazionale in Piemonte. Il ciclo pittorico, voluto nella sua dimora da Valerano di Saluzzo, \u00e8 derivato dalle miniature dal romanzo \"Le Chevalier Errant\" di Tommaso III di Saluzzo. \nNei preziosi e coloratissimi costumi indossati dai diciotto personaggi si celano verosimilmente - in una sorta di gaia parata - le raffigurazioni di altrettanti personaggi della corte di Saluzzo."}
{"id": "1011945", "revid": "96910391", "url": "https://it.wikipedia.org/wiki?curid=1011945", "title": "Iperclorazione", "text": "L'iperclorazione \u00e8 un trattamento chimico a base di cloro per la purificazione batterica dell'acqua.\nPu\u00f2 essere \"continua\" o \"shock\". \nL'iperclorazione \"shock\" viene eseguita drenando l'acqua dall'impianto sotto trattamento ed immettendo una soluzione clorata a 50 ppm per 1 ora. Successivamente viene drenata la soluzione clorata ed eseguito il risciacquo con acqua di condotta sino al raggiungimento di 0,3 - 0,5 ppm di cloro residuo."}
{"id": "1012000", "revid": "287204", "url": "https://it.wikipedia.org/wiki?curid=1012000", "title": "Cappella Capponi", "text": "La cappella Barbadori, poi Capponi, si trova nella chiesa di Santa Felicita a Firenze, immediatamente alla destra di chi entra dall'ingresso principale. La cappella, oltre che essere un'importante opera del percorso artistico di Filippo Brunelleschi, \u00e8 famosa per conservare l\"Annunciazione\" e soprattutto la \"Deposizione\", una grande tavola considerata uno dei capolavori di Pontormo e del Manierismo in generale.\nStoria.\nBartolommeo Barbadori commission\u00f2 la cappella di famiglia a Filippo Brunelleschi attorno al 1420. Con la distruzione della cappella Ridolfi in San Jacopo sopr'Arno, questa cappella \u00e8 la pi\u00f9 antica opera del genere costruita da Brunelleschi che ci sia pervenuta, nonostante i pesanti rimaneggiamenti successivi, ed una delle prime tappe del percorso di riflessione del grande architetto sul tema degli edifici a pianta centrale. La cappella, dedicata alla Vergine, venne probabilmente costruita per onorare un affresco dell\"Annunciazione\", dipinto sulla controfacciata proprio come l'immagine miracolosa dell\"Annunciazione\" alla Santissima Annunziata, come se ne trovano anche in San Marco e in Santa Maria Novella. Nello stesso punto poi Pontormo affresc\u00f2 il medesimo soggetto.\nLa cappella fu ceduta nel 1487 ad Antonio Paganelli e dal 22 maggio 1525 Bernardo Paganelli la vendette alla famiglia Capponi, in particolare a Lodovico di Gino, che abitava nella vicina via de' Bardi. Egli, da poco tornato da Roma e ormai quarantenne, era desideroso di preparare un luogo per la sepoltura sua e della sua famiglia, come risulta da un documento del 1\u00ba luglio 1525 con il quale ordin\u00f2 una serie di disposizioni finanziarie per la cura delle anime, quali nuovi arredi sacri (paliotto, candelabri, ecc.) e la dicitura di cinque messe settimanali. Il Capponi cambi\u00f2 anche la dedicazione, dall'Annunciazione alla Piet\u00e0 (un tema pi\u00f9 adatto alla destinazione funeraria), e la fece quindi restaurare e ridecorare da Jacopo Pontormo (su consiglio di Niccol\u00f2 Vespucci), aiutato dal giovane Agnolo Bronzino. Al 1526 risale anche la vetrata di Guillaume de Marcillat.\nNon \u00e8 chiaro se la scelta del Capponi sul Pontormo si bas\u00f2 solo sui meriti artistici o se egli condividesse col pittore simpatie per le idee di riforma della Chiesa, che in quegli anni erano spesso viste come causa giusta da parte di alcuni ecclesiastici. Tali sospetti influenzarono a lungo una valutazione negativa dell'artista, a partire dal controriformato Giorgio Vasari, che non manc\u00f2 di criticare la predilezione per i maestri tedeschi e l'allontanamento dalla \"bella maniera\" fiorentina. Nel 1528 l'artista, che aveva categoricamente richiesto una protezione (\"una turata\") per non svelare anzitempo l sue particolarissime novit\u00e0 figurative, termin\u00f2 il suo lavoro. La cappella quindi, \"con meraviglia di tutta Firenze\", fu finalmente \"scoperta e veduta\".\nNel 1722 Ferrante Capponi fece nuovamente restaurare la cappella, facendo collocare un nuovo altare arricchito da marmi policromi e facendola chiudere con un cancelletto in ferro battuto tuttora esistente, che reca l'arme della famiglia. Forse risale a quell'epoca lo spostamento del tondo con la \"Madonna col Bambino\" di Pontormo, gi\u00e0 sull'altare, alla cappellina del proprio palazzo privato.\nDopo il 1735, al tempo del rifacimento della chiesa per opera di Ferdinando Ruggieri, venne risistemato l'aspetto esterno della cappella. Nel 1765-1767 poi fu distrutta e ricostruita la volta per permettere la creazione del coretto dell'affaccio del principe nella navata della chiesa, lungo il camminamento del Corridoio vasariano, perdendo sia l'originaria cupoletta brunelleschiana, sia l'affresco pontormesco del \"Dio Padre\", probabilmente distrutto deliberatamente per la rappresentazione non canonica del soggetto, contraria ai dettami successivi della Controriforma.\nDurante il restauro concluso nel 2018 \u00e8 stata riscoperta la decorazione architettonica della cupola interna, opera di Domenico Stagi riferibile al 1770 circa.\nDescrizione.\nArchitettura.\nLa cappella venne costruita da Brunelleschi negli anni in cui era attivo al portico dello spedale degli Innocenti e mentre stava dimostrando la fattibilit\u00e0 della cupola di Santa Maria del Fiore senza bisogno di armatura. In tal senso la cappella Barbadori fu una conferma di quanto gi\u00e0 dimostrato nel perduto saggio della cupoletta della cappella Ridolfi in San Jacopo Sopr'Arno, anche se neanche la copertura quattrocentesca della cappella Barbadori ci \u00e8 giunta. Manetti, nella biografia di Brunelleschi, descrisse l'opera come di \"nuova foggia a quello tempo e bellissima\".\nVarie ipotesi sono state fatte circa l'asppetto originario della cappella, tra cui quella che assomigliasse all'architettura illusionistica della \"Trinit\u00e0\" di Masaccio. La critica pi\u00f9 recente \u00e8 comunque incline a ritenere che, oggi come all'epoca in cui vi lavor\u00f2 Pontormo, l'aspetto sia sostanzialmente inalterato, con l'eccezione della cupola (oggi probabilmente pi\u00f9 ribassata) e dell'aspetto esterno che venne rimaneggiato dal Ruggieri dopo il 1736.\nLa cupola emisferica, poi distrutta e rifatta, poggiava su un ambiente cubico, raccordandosi con quattro pennacchi tra gli archi a tutto sesto delle pareti; in ciascuno di essi si trovava un oculo cieco, dove oggi si trovano gli affreschi degli \"Evangelisti\" di Pontormo e Bronzino. Innovativo era l'uso agli angoli di doppie semicolonne ioniche, invece dei tradizionali pilastri gotici; esse, sui lati esterni, si appoggiano su pilastri angolari corinzi. Lo schema, che ripropone, isolandolo, il modello della campata del portico dello spedale degli Innocenti, venne poi riproposto con poche varianti nella Sagrestia Vecchia e nella cappella Pazzi.\nI dipinti.\nIl tema della decorazione cinquecentesca della cappella era quello della resurrezione dell'anima: dalla morte, illustrata dalla \"Deposizione\", il corpo di Cristo veniva probabilmente proiettato dalle linee ascensionali verso il suo posto durante accanto al Padre, affrescato nella volta, per il giorno del Giudizio.\nSull'altare della cappella spicca nella cornice cinquecentesca originale il capolavoro manierista del Pontormo, la \"Deposizione\" o \"Trasposto di Cristo al sepolcro\", eseguito fra il 1525 ed il 1528, che presenta tutti caratteri pi\u00f9 riconoscibili di questo stile: colori sgargianti ed innaturali, allungamento delle figure, composizione complessa delle pose dei personaggi. Essi sono come sospesi a mezz'aria ed esprimono diverse emozioni, dalla disperazione della Madonna alla rassegnazione. Il peso del Cristo sembra annullarsi nell'atmosfera luminosa e rarefatta.\nSulla parete ovest figura un altro importante lavoro, l\"Annunciazione\" e forse due \"evangelisti\" (\"San Luca\" e \"San Giovanni\") dipinti nei pennacchi della cupola sono del Pontormo, mentre il \"San Marco\" ed il \"San Matteo\", sarebbero opera del Bronzino. L'affresco della volta \u00e8 andato perduto.\nQuesti affreschi furono danneggiati durante la costruzione del coretto e furono poi restaurati da Domenico Stagi.\nLa vetrata e altre opere.\nVerso la facciata della chiesa si trova la copia di una vetrata col \"Trasporto al sepolcro\" eseguita nel 1526 da Guillaume de Marcillat di Verdun, fondatore di una celebre scuola di vetrai, diretta dai frati Gesuati. La vetrata originale fu tolta dal suo posto durante la seconda guerra mondiale per evitarle possibili, irreparabili danni e conservata a palazzo Capponi alle Rovinate; solo nel 1997 ne venne realizzata una copia dalla vetreria Polloni, da ricollocare in loco. Nella vetrata \u00e8 rappresentato il \"Trasporto di Cristo nel sepolcro\" tra la Vergine e la Maddalena e con la \"Depozione\" dalla croce a monocromo sullo sfondo. Si tratta apparentemente di un tema doppio a quello della pala, ma in realt\u00e0 ne rappresenta forse il momento immediatamente precedente e immediatamente successivo. Alla vetrata inoltre guardano i protagonisti dell\"Annunciazione\" sulla stessa parete, l'Angelo come rivelazione luminosa di Dio, la Vergine come prefigurazione del destino tragico del figlio, pur senza esserne turbata nella certezza della resurrezione.\nSotto questa finestra \u00e8 presente un ritratto di san Carlo Borromeo, di autore ignoto, dentro un piccolo tabernacolo di marmi policromi: questo ritratto fu donato da Orazio Capponi, vescovo di Carpentras alla cappella della sua famiglia. Il tabernacolo fu disegnato da Jacopo Barozzi da Vignola. Ai lati di questo tabernacolo ci sono due iscrizioni in marmo nero per commemorare la fondazione della cappella.\nQuasi certamente sotto a questo tabernacolo si trovava un altare, dove alcuni documenti riscoperti recentemente hanno provato che fosse collocata nel paliotto la \"Madonna col Bambino\", delicata opera di Pontormo oggi nella cappellina privata di palazzo Capponi alle Rovinate.\nTema.\nSul tema generale della cappella scrisse una bella pagina Philippe Costamagna. La destinazione funebre dell'ambiente sacro \u00e8 legata al tema della resurrezione dell'anima a cui aspira ogni defunto. Fin dall'annunciazione il Bambino \u00e8 riconosciuto come il Redentore la cui morte riscatter\u00e0 il genere umano. La morte \u00e8 messa in scena nella pala d'altare e nella vetrata, ma la luce che trapassa entrambe e le fa risaltare \u00e8 carica della speranza divina: Maria annunciata \u00e8 infatti conscia non solo della morte del figlio, ma anche della sua resurrezione, grazie anche alla testimonianza degli evangelisti rappresentati nei pennacchi. E in alto Dio riceveva l'anima del figlio, proprio come quella di tutti i defunti."}
{"id": "1012103", "revid": "26891", "url": "https://it.wikipedia.org/wiki?curid=1012103", "title": "On the Wings of a Russian Foxboat", "text": ""}
{"id": "1012136", "revid": "1573940", "url": "https://it.wikipedia.org/wiki?curid=1012136", "title": "Austroterobiinae", "text": "La sottofamiglia degli Austroterobiinae , \u00e8 un piccolo raggruppamento di insetti della famiglia degli Pteromalidi (Hymenoptera Chalcidoidea) comprendente specie parassitoidi.\nBiologia.\nSi hanno poche informazioni sulla biologia di questa sottofamiglia. Due specie del genere \"Austroterobia\", scoperte recentemente in Africa e in India, sarebbero associate a Rincoti Margaroridi del genere \"Icerya\", rispettivamente sul caff\u00e8 e su un'anacardiacea asiatica.\nSistematica.\nLa sottofamiglia comprende due soli generi:"}
{"id": "1012218", "revid": "1641771", "url": "https://it.wikipedia.org/wiki?curid=1012218", "title": "Tromba (architettura)", "text": " \nLa tromba, in architettura, \u00e8 lo spazio vuoto attorno al quale si avvolgono le scale (\"tromba delle scale\") o il cunicolo nel quale scorre l'ascensore (\"tromba dell'ascensore\").\nElemento di raccordo.\nLa tromba \u00e8 anche un elemento di raccordo tra la base di una cupola (quindi un cerchio, un poligono o una ellisse) e la struttura dell'apertura nell'edificio coperta dalla cupola stessa (un quadrato, un rettangolo o un poligono).\nLa sua funzione \u00e8 simile a quella del pennacchio, ma a differenza di quest'ultimo invece di essere una sezione di una sfera, si tratta di una sezione di un cono o altra superficie curva.\nSi pu\u00f2 anche definire come il settore tra due archi contigui di un sistema sul quale \u00e8 impostata una cupola e formato da una serie di archeggiature sovrapposte e via via pi\u00f9 sporgenti."}
{"id": "1012430", "revid": "110157", "url": "https://it.wikipedia.org/wiki?curid=1012430", "title": "La dama prudente", "text": "La dama prudente \u00e8 una commedia teatrale di Carlo Goldoni, scritta e rappresentata nel 1751. Don Roberto prova rammarico nel vedere la consorte donna Eularia servita, secondo i costumi dell'epoca, da due cicisbei (cavalieri serventi) reciprocamente gelosi l'uno dell'altro e lui stesso si rammarica di essere un po' geloso."}
{"id": "1012458", "revid": "729019", "url": "https://it.wikipedia.org/wiki?curid=1012458", "title": "Ashley Long", "text": "Biografia.\nAshley \u00e8 cresciuta in una fattoria in Inghilterra. Da bambina passava molto tempo con i cavalli, e ancora adesso adora questi animali. Addirittura partecip\u00f2, in giovent\u00f9, ad alcune gare di equitazione. Dopo aver svolto vari tipi di lavoro alla fattoria, cresciuta, cominci\u00f2 a lavorare in un magazzino guidando carrelli elevatori, per poi finire a fare la cameriera nel noto club londinese Stringfellows.\nSuo padre si \u00e8 sempre detto estasiato della scelta professionale della figlia.\nA vent'anni, Ashley vide un annuncio su un quotidiano locale per modelle di nudo, topless e fashion, e decise di fare una prova.\nDopo qualche lavoro a livello amatoriale, cominci\u00f2 a spedire foto alle agenzie. Questo la port\u00f2 al suo primo film porno con Ben Dover, un'esperienza che . Seguirono altri lavori, e fino ad oggi \u00e8 apparsa in pi\u00f9 di 210 film.\nArrivata negli Stati Uniti, comparve presto in alcuni gonzo, nei quali prese parte in scene di sesso anale di gruppo. Pochissimi fra i suoi film contengono scene inter-razziali.\nAshley dirige anche una palestra in Gran Bretagna."}
{"id": "1012493", "revid": "110157", "url": "https://it.wikipedia.org/wiki?curid=1012493", "title": "Episodi di Cuore e batticuore (prima stagione)", "text": "La prima stagione della serie televisiva Cuore e batticuore \u00e8 stata trasmessa negli Stati Uniti in prima visione dal 25 agosto 1979 al 13 maggio 1980 sulla rete ABC.\nIn Italia \u00e8 andata in onda a partire dal 28 giugno 1981 ogni domenica in prima serata su Rai 2, senza mantenere completamente l'ordine cronologico originale degli episodi."}
{"id": "1012495", "revid": "121866985", "url": "https://it.wikipedia.org/wiki?curid=1012495", "title": "Cuore e batticuore", "text": "Cuore e batticuore (\"Hart to Hart\") \u00e8 una serie televisiva statunitense, creata da Sidney Sheldon. La serie esord\u00ec negli Stati Uniti d'America nel 1979 e venne prodotta fino al 1984 per cinque stagioni esordendo in Italia nel 1981. Ebbe grande successo anche grazie ai suoi tre protagonisti: Robert Wagner e Stefanie Powers che interpretano una coppia ricca e felice che si diletta a investigare, e Lionel Stander, il loro maggiordomo.\nIl tema musicale della serie \u00e8 stato composto da Mark Snow. \nTrama.\nJonathan Hart \u00e8 l'amministratore delegato di Hart Industries, una multinazionale con base a Los Angeles e sua moglie Jennifer \u00e8 una giornalista freelance. I due ricchi coniugi vivono una vita nel lusso e, in giro per il mondo, si trovano spesso coinvolti in casi di contrabbando, furto, spionaggio aziendale e internazionale o, pi\u00f9 comunemente, omicidio. Nella loro propriet\u00e0 di Bel Air, sono assistiti da Max, fedele maggiordomo, cuoco e autista, che li aiuta talvolta nei loro casi. \nHart possiede una Mercedes 300 TD, una convertibile Rolls Royce Corniche verde scuro, e una Mercedes-Benz SL roadster gialla (1979 450 SL, sostituita da un 1981 380 SL) con targhe personalizzate della California rispettivamente 3 HART, 2 HART e 1 HART. La sequenza dei titoli di testa mostra anche Jonathan Hart alla guida di una Dino 246 GTS rossa. Possiedono anche un jet privato che compare all'inizio dei titoli di testa .\nProduzione.\nLo sceneggiatore e romanziere Sidney Sheldon in origine aveva scritto una sceneggiatura per la CBS intitolata \"Double Twist\" nei primi anni settanta su una coppia di coniugi entrambi spie. La sceneggiatura rimase inutilizzata per diversi anni prima che i produttori Aaron Spelling e Leonard Goldberg decidessero di aggiornare l'idea per una potenziale serie televisiva. Offrirono a Tom Mankiewicz l'incarico di realizzare la sceneggiatura con l'indicazione di aggiornarla per renderla pi\u00f9 contemporanea e praticabile per una potenziale serie settimanale. Mankiewicz rielabor\u00f2 la sceneggiatura originale di Sheldon ribattezzandola \"Hart to Hart\", sottolineando l'aspetto romantico della coppia. Mankiewicz ha anche fatto il suo esordio alla regia con l'episodio pilota, come previsto, e in seguito rimase come consulente creativo.\nLa scelta iniziale per il ruolo di Jonathan Hart era stata Cary Grant ma questi all'epoca aveva gi\u00e0 75 anni e si era ormai ritirato; si decise di trovare un attore pi\u00f9 giovane che potesse incarnare lo stesso stile, gusto e personalit\u00e0 per cui fu scelto Robert Wagner. Inizialmente il ruolo della moglie avrebbe dovuto essere di Natalie Wood, moglie di Wagner, ma Wagner non la ritenne una buona idea e sugger\u00ec Stefanie Powers che aveva gi\u00e0 lavorato con lui in un episodio della serie \"It Takes a Thief\" nel 1970. \nLionel Stander, dopo un brillante inizio di carriera, accusato di attivit\u00e0 comuniste, non trov\u00f2 pi\u00f9 spazio negli Stati Uniti e fu costretto a cercare lavoro in Europa prima di ritornare, ormai settantenne, a recitare nel suo paese. Nel 1983 proprio per il ruolo di Max, ottenne anche un Golden Globe come miglior attore non protagonista in una serie tv.\nSeguito.\nDopo la conclusione della serie sono stati realizzati otto film per la televisione che proseguono le vicende dei personaggi:"}
{"id": "1012497", "revid": "1058755", "url": "https://it.wikipedia.org/wiki?curid=1012497", "title": "La vedova scaltra", "text": "La vedova scaltra \u00e8 una commedia teatrale in tre atti di Carlo Goldoni, scritta e rappresentata nel 1748.\nTrama.\nRosaura Lombardi, una giovane e ricca vedova veneziana che vorrebbe risposarsi, ha quattro pretendenti di quattro diverse nazionalit\u00e0: Milord Runebif (inglese), Monsieur Le Bleau (francese), Don Alvaro di Castiglia (spagnolo), e il Conte di Bosco Nero (italiano). Ciascuno dei quattro le fa una corte assidua. L'inglese le fa avere come regalo un diamante, il francese un ritratto, lo spagnolo l'albero genealogico della sua famiglia, mentre l'italiano le invia una lettera d'amore con accenni di gelosia. Per far recapitare i loro messaggi o regali, i pretendenti si servono dei rispettivi servitori oppure di Arlecchino. Rosaura \u00e8 indecisa: trova l'inglese generoso, il francese galante, lo spagnolo rispettabile, l'italiano appassionato. Decide pertanto di mettere alla prova i loro sentimenti presentandosi a ciascuno di loro mascherata nelle vesti di una connazionale attraente e disposta all'avventura amorosa. L'unico dei quattro che le risulter\u00e0 fedele sar\u00e0 il conte italiano, e pertanto il matrimonio avverr\u00e0 con quest'ultimo. La commedia si conclude con Runebif e Le Bleau che si congratulano col Conte, mentre Don Alvaro se ne va indispettito.\nStoria.\n\"La vedova scaltra\" ha un certo valore storico in quanto rappresenta il punto di passaggio tra la commedia dell'arte, basata sull'improvvisazione, e la commedia di carattere. \u00c8 la terza commedia di carattere, dopo \"La donna di garbo\" del 1743, e \"L'uomo prudente\" di poco successivo, ed \u00e8 la commedia con la quale si afferm\u00f2 la riforma del teatro goldoniano. Al suo apparire diede origine a violente polemiche: l'abate Chiari ne scrisse una parodia (\"La scuola delle vedove\"), alla quale Goldoni risponder\u00e0 con un altro scritto, accendendo la diatriba con il rivale al punto che se ne interessarono anche i potenti di Venezia, e fu nuovamente istituita la censura teatrale. Dir\u00e0 Goldoni nel \"L'autore a chi legge\", che funge da introduzione all'edizione Paperini, seconda edizione delle opere goldoniane, curata dall'autore in maniera molto attenta:\nDei temi vicini alla commedia dell'arte ripete alcuni spunti tematici, come quello di \"Arlecchino servitore di due padroni\" il quale, nel suo ruolo di ambasciatore e postino, fa confusione sia tra i signori che deve servire, sia tra i destinatari dei vari messaggi che \u00e8 incaricato di trasmettere.\nD'altro canto, la \"Vedova scaltra\" introduce anche innovazioni anticipando il tema della donna fiera e corteggiata da molti uomini che far\u00e0 da base alla celeberrima \"Locandiera\". In entrambe le commedie la protagonista \u00e8 l'unico pilota del proprio destino, manipola abilmente le carte in gioco e alla fine sceglie da sola il suo futuro sposo. Inoltre Rosaura, come Mirandolina, opera e decide non tanto lasciandosi guidare dai sentimenti, quanto piuttosto seguendo criteri razionali.\nOpera.\n\"La vedova scaltra\" \u00e8 stata messa in musica da:"}
{"id": "1012499", "revid": "287204", "url": "https://it.wikipedia.org/wiki?curid=1012499", "title": "Vindaloo", "text": "Il Vindaloo (noto anche come Vindalho) \u00e8 un tipo di curry, rinomata pietanza della cucina indiana. Introdotta originariamente a Goa dai portoghesi, divent\u00f2 presto un apprezzato piatto di questo stato, spesso servito nelle occasioni pi\u00f9 importanti. Il nome deriverebbe da una salsa nota come \"vinha d'alho\" (salsa con vino e aglio), che fa tutt'ora parte della tradizione gastronomica dell'isola di Madera.\nPreparazione.\nTradizionalmente si trattava di una pietanza a base di carne di maiale cucinata con molto aceto di vino e aglio; la originaria marinata portoghese fu modificata alla maniera indiana con l'aggiunta di molte spezie e chili. Nei ristoranti indiani di tutto il mondo, per motivi religiosi, spesso il maiale viene sostituito con altra carne, soprattutto pollo o agnello, a volte accompagnata da patate. La ricetta originale non le prevede, ma l'equivoco risiede nel fatto che la parola \"aloo\" (\u0906\u0932\u0942)) significa \"patata\" in lingua hindi.\nNella cultura popolare.\nIl piatto, molto apprezzato in Inghilterra, ispir\u00f2 in questo paese un singolo registrato in occasione dei Mondiali di calcio Francia 1998 dai Fat Les.\nIl gruppo progressive metal Dream Theater, nell'album dal vivo \"Live at the Marquee\" riportarono una jam session eseguita durante il concerto nell'omonimo club londinese ed intitolata \"Bombay Vindaloo\", in onore del piatto tipico indiano. L'idea venne all'ex batterista del gruppo, Mike Portnoy, amante della cucina etnica."}
{"id": "1012506", "revid": "81195", "url": "https://it.wikipedia.org/wiki?curid=1012506", "title": "Fenotiazina", "text": ""}
{"id": "1012508", "revid": "118134474", "url": "https://it.wikipedia.org/wiki?curid=1012508", "title": "Il lupo e l'agnello (Fedro)", "text": "Il lupo e l'agnello \u00e8 una favola di Fedro.\nTrama.\nLa favola racconta di un lupo e di un agnello che si abbeverano allo stesso torrente. Il lupo accusa l'agnello di sporcare l'acqua che lui sta bevendo, anche se \"si trovava pi\u00f9 in alto dell'agnello\", e, fallito questo stratagemma, di aver detto male di lui; appreso che l'agnello al tempo dei fatti non era ancora nato, il lupo conclude che dovesse essere stato il montone suo padre, e lanciatosi sull'agnello lo uccide e lo mangia.\nLocuzioni latine.\nLe locuzioni latine Superior stabat lupus (letteralmente \"il lupo stava pi\u00f9 in alto\") e Pater, hercle, tuus (letteralmente \"Per Ercole, (\u00e8 stato) tuo padre\") sono espressioni che vogliono indicare la situazione di colui che, forte dei propri mezzi ma privo di una giustificazione per le sue mire, accampa una qualunque scusa per agire."}
{"id": "1012509", "revid": "1058755", "url": "https://it.wikipedia.org/wiki?curid=1012509", "title": "Torquato Tasso (Goldoni)", "text": "Torquato Tasso \u00e8 una commedia teatrale di Carlo Goldoni. Scritta nel 1755, fu rappresentata per la prima volta nel Teatro San Luca di Venezia per l'inaugurazione del Carnevale dello stesso anno.\n\u00c8 la terza e ultima commedia storica in versi scritta dall'autore. Per la materia, del tutto leggendaria, l'autore, come scrisse nella prefazione, attinse al \"Grand dictionaire historique del Mor\u00e9ri\" (1674). L'intreccio della commedia ha origine dall'equivoco sul nome di Eleonora, che era quello della donna amata dal Tasso e di altre tre donne della corte del Duca di Ferrara, citt\u00e0 dove \u00e8 ambientata la scena. La commedia piacque al pubblico e fu ripresa anche nel corso dell'Ottocento.\nTrama.\nLa commedia, come \"L'avaro\" (1756) e \"Terenzio\" (1754), fa parte di un trittico che si discosta dalle altre opere umoristiche e maggiori di Carlo Goldoni. Infatti la commedia presente, al contrario del genere, inscena elementi seri riguardanti la vita del poeta e scrittore cortigiano Torquato Tasso. Nel 1500 il poeta Torquato Tasso si trova in una difficile situazione e causa dell'avvento in Italia della Controriforma. Infatti, a causa di questa decisione della Chiesa cattolica di impoverire la cultura, Tasso si vede costretto a cambiare genere alle sue poesie e ai suoi scritti, il che incomincia a provocargli delle turbe mentali. Tasso si trova sempre in un conflitto interiore, anche perch\u00e9 non \u00e8 nemmeno in buoni rapporti con il duca ferrarese Alfonso II d'Este, in cui cerca di denunciare gli aspetti semplici e corrotti della corte di Ferrara, ma poi infine decide di accettarli e di piegarsi allo stesso modo ai metodi brutali della Chiesa. Sebbene la vita per Tasso sia difficile presso le corti di Ferrara e Venezia, egli trova l'amore nella duchessa Eleonora, favorita anche di Alfonso, e le dedica spesso amorevoli versi. Per\u00f2 la ragazza non pu\u00f2 avere due spasimanti contemporaneamente e ci\u00f2 fa s\u00ec che un giorno Alfonso se ne accorga, durante un esilarante equivoco, e si infuri molto con il suo cortigiano. Dato che Torquato Tasso manifesta sempre di pi\u00f9 i suoi stati di pazzia, l'Accademia della Crusca decide finalmente di toglierlo di mezzo con un astuto stratagemma. Da Napoli giungono degli emissari che si presentano a Tasso, fingendo di portarlo dai suoi veri parenti, ma che in realt\u00e0 lo getteranno in un manicomio.\nPoetica.\nCarlo Goldoni pone la figura del poeta estense al centro di una commedia tipicamente autobiografica: Tasso subisce le critiche ingiustificate dei puristi della lingua, allo stesso modo dello scrittore veneziano costretto anche lui, come il predecessore che doveva confrontarsi con Ludovico Ariosto, a una continua polemica con Pietro Chiari."}
{"id": "1012512", "revid": "1793900", "url": "https://it.wikipedia.org/wiki?curid=1012512", "title": "Eporedia", "text": ""}
{"id": "1012513", "revid": "146644", "url": "https://it.wikipedia.org/wiki?curid=1012513", "title": "Federal Reserve Bank", "text": ""}
{"id": "1012515", "revid": "287204", "url": "https://it.wikipedia.org/wiki?curid=1012515", "title": "Norman Spinrad", "text": "Biografia.\nSpinrad, nato a New York nel 1940, ha conseguito un titolo di Bachelor of Science presso il City College of New York.\nSuccessivamente ha viaggiato molto per gli Stati Uniti, il Messico e l'Europa, vivendo a Los Angeles, San Francisco e Londra. Da alcuni anni risiede a Parigi.\nNel 1990 si \u00e8 sposato con la scrittrice N. Lee Wood da cui ha divorziato nel 2005 senza avere figli.\nHa pubblicato la sua prima storia breve nel 1963 diventando uno scrittore a tempo pieno a partire dal 1966. Oltre all'attivit\u00e0 di romanziere ha anche scritto sceneggiature per la televisione americana tra cui un episodio delle serie classica di Star Trek.\n\u00c8 stato in passato presidente della Science Fiction and Fantasy Writers of America (SFWA).\nIl suo romanzo \"Il signore della svastica\" (\"The Iron Dream\", 1972) fu per anni bandito in Germania perch\u00e9 presentato come opera di un Adolf Hitler ucronico che, anzich\u00e9 darsi alla politica, emigra negli anni '20 negli Stati Uniti dove trova lavoro prima come illustratore di copertine di \"pulp magazine\" poi come scrittore di fantascienza. Fantasia sadica e razzista travestita da \"science fiction\", il romanzo riscosse un enorme successo. Ovviamente Spinrad voleva denunciare le pulsioni autoritarie e fascistoidi tipiche della fantascienza degli inizi e, dopo otto anni, il bando censorio della Repubblica Federale Tedesca fu annullato. Anche un'altra sua opera, \"Jack Barron e l'eternit\u00e0\" (\"Bug Jack Barron\", 1969), irrit\u00f2 alcuni membri del Parlamento britannico."}
{"id": "1012519", "revid": "200154", "url": "https://it.wikipedia.org/wiki?curid=1012519", "title": "Dies aureo signanda lapillo", "text": "La locuzione latina Dies aureo signanda lapillo, tradotta letteralmente, significa \"Un giorno da marcare con una pepita d'oro\"..\nSi riferisce all'usanza romana, forse di origine etrusca, di marcare o mettere da parte, al termine della giornata, un sassolino che la simboleggiasse, e tipicamente bianco (\"albo\") o nero (\"nigro\") a seconda della buona o cattiva sorte. Una forma pi\u00f9 diffusa della medesima locuzione \u00e8 \"(dies) albo signanda lapillo\"."}
{"id": "1012521", "revid": "838137", "url": "https://it.wikipedia.org/wiki?curid=1012521", "title": "Quadrante (geometria analitica)", "text": "Un quadrante \u00e8 la porzione di piano cartesiano individuata da ciascuna coppia di semiassi. \nA seconda dei segni delle coordinate, il punto \"P\"=(\"x\",\"y\") \u00e8 posto:\nI quadranti quindi si contano in senso antiorario, a partire dal quadrante in alto a destra, per cui:\nEsempio.\nDeterminare per quali valori a il punto formula_1 appartiene al 1\u00b0 quadrante.\nIl punto formula_2 appartiene al 1\u00b0 quadrante se ha entrambe le coordinate positive, pertanto deve essere soddisfatto il sistema:\nQuindi il punto formula_2 appartiene al 1\u00b0 quadrante se formula_5"}
{"id": "1012524", "revid": "1058755", "url": "https://it.wikipedia.org/wiki?curid=1012524", "title": "La buona moglie", "text": "La buona moglie (La bona muger in dialetto) \u00e8 una commedia \"veneziana\" in prosa in tre atti scritta da Carlo Goldoni nel 1749 e rappresentata per la prima volta quell'anno nel Teatro San Samuele di Venezia, dove riscosse un buon successo.\nSi tratta della continuazione della commedia \"La putta onorata\" del 1748; illustra le debolezze di un'aristocrazia boriosa, ma ormai squattrinata e pienamente corrotta; dalla classe aristocratica si distingue invece la protagonista Bettina, donna attiva e di estrazione popolana.\nTrama.\nBettina, madre di famiglia, \u00e8 disperata perch\u00e9 da giorni suo marito, Pasqualino, l'ha abbandonata sola in casa. A nulla sembrano servire gli sforzi e gli aiuti di sua sorella Catte e di suo suocero Pantalone, che cerca di intervenire come pu\u00f2.\nPasqualino, ingenuo e istigato dall'amico Lelio, ha dato uno schiaffo a sua moglie e da allora resta lontano da casa cercando di darsi alla bella vita. Ben presto per\u00f2 viene adescato in casa del Marchese e della Marchesa che, ridotti sul lastrico, gli spillano parecchio denaro barando alle carte oppure ottenendo prestiti da lui.\nIn seguito Pantalone, sulle tracce di suo figlio Pasqualino, lo trova in osteria mentre si sta dando ai piaceri della vita e quasi riesce a rimetterlo in carreggiata. Tuttavia, all'ultimo momento, Lelio interviene e lo convince con la sua malizia a mandare al diavolo il padre per preferire, ancora una volta, una vita di divertimento e senza impegni.\nDal canto suo, Catte va a raccontare alla sorella che Pasqualino oramai avrebbe sperperato tutti i suoi averi e che la Marchesa sarebbe la sua amante. A giudizio di Catte, a questo punto basterebbe che Bettina andasse a letto con il Marchese, suo vecchio spasimante, per vendicarsi tanto di Pasqualino quanto della Marchesa. Bettina crede alle esagerazioni della sorella, ma rifiuta categoricamente questo tipo di soluzione.\nDopo che Catte ha cercato di intrecciare un rapporto con il Marchese, la situazione precipita: quest'ultimo \u00e8 arrestato per via dei debiti non pagati, mentre Lelio viene ucciso in una rissa, per cui Pasqualino comincia lentamente ad aprire gli occhi. Disperata e completamente priva di mezzi in seguito all'arresto del marito, la Marchesa viene a chiedere aiuto a Bettina, che accetta generosamente di ospitarla in casa sua nonostante l'opposizione di Catte e i torti subiti dalla Marchesa stessa. \nIl ritorno a casa di Pasqualino introduce comunque il lieto fine: squattrinato, Pasqualino chiede perdono al padre e alla indulgente Bettina, che \u00e8 felicissima per il ritorno a casa del marito e per l'oramai insperato ripristino della vita familiare.\nPoetica.\nLa commedia s'inserisce pienamente nella scia della riforma goldoniana del teatro, con dialoghi studiati e uso assai parsimonioso di maschere. Alterna in continuazione il veneto, rappresentato in tutti i ceti, e l'italiano. Si distingue da molte altre commedie di Goldoni per il tono di fondo in prevalenza malinconico e drammatico."}
{"id": "1012526", "revid": "438678", "url": "https://it.wikipedia.org/wiki?curid=1012526", "title": "Daphnis et Chlo\u00e9", "text": ""}
{"id": "1012528", "revid": "547034", "url": "https://it.wikipedia.org/wiki?curid=1012528", "title": "Terenzio (Goldoni)", "text": "Terenzio \u00e8 un'opera teatrale in cinque atti in versi martelliani di Carlo Goldoni scritta nel 1754 e rappresentate per la prima volta a Venezia durante l'autunno di quell'anno. A tre anni di distanza da \"Il Moli\u00e8re\", l'autore veneziano tornava a celebrare la vita di un commediografo del passato. Seguir\u00e0 \"Torquato Tasso\" nel 1755.\nTrama.\nRoma, II secolo a.C., in casa del senatore Lucano. Il giovane schiavo africano Terenzio possiede una notevole cultura e conosce, essendo interessato alla commedia teatrale, anche le opere dello scrittore greco Menandro. Cos\u00ec, con il consiglio del padrone e l'incoraggiamento anche di altre alte autorit\u00e0 di Roma, come Scipione l'Africano, Terenzio inizia a fare le sue prime esperienze in campo teatrale: viene invitato nel Circolo degli Scipioni a leggere i suoi versi e suscita grande ilarit\u00e0 e ammirazione. Inscenata la prima commedia, Terenzio inizia ad essere bersagliato dalla critica che lo accusa di aver plagiato precedenti opere di Menandro o Aristofane. Tuttavia Terenzio si difende affermando di riprendere il modello degli antichi commediografi per inscenare nuove storie ricche di elementi comici, ma allo stesso tempo riflessivi. Terenzio \u00e8 oggetto delle attenzioni di Livia, figlia adottiva di Lucano. In realt\u00e0 Terenzio \u00e8 innamorato di Creusa, schiava greca di Lucano e della quale il senatore \u00e8 perdutamente attratto. Nel finale, Lucano abbandoner\u00e0 le sue pretese su Creusa e Terenzio, non pi\u00f9 schiavo ed elevatosi allo stato di liberto, godr\u00e0 il frutto del suo merito e talento.\nPoetica.\nCon questa commedia, Goldoni cerc\u00f2 di venire incontro al gusto del pubblico veneziano che stava in quel periodo tributando largo consenso alle tragicommedie in versi martelliani dell\u2019abate Chiari, rappresentate al Teatro Sant'Angelo. Scrisse il commediografo veneziano nella prefazione per l'edizione a stampa: \" La manumissione di Terenzio \u00e8 l'azione principale della Commedia, servendo l'episodio degli amori suoi per Creusa a ritardare e mettere in pericolo la di lui libert\u00e0, e a coronare all'ultimo con piena soddisfazione il Trionfo dell'amore e della virt\u00f9. Ho creduto bene far precedere un Prologo alla Commedia, non tanto per uniformarmi in questo all'uso di Terenzio medesimo, quanto per ispiegare al popolo la mia intenzione intorno ad una commedia estraordinaria al sistema nostro presente\"."}
{"id": "1012529", "revid": "2108263", "url": "https://it.wikipedia.org/wiki?curid=1012529", "title": "Filippo (tetrarca)", "text": "Alla morte del padre, Erode Filippo govern\u00f2 sulla terza parte del regno paterno secondo quanto fu deciso dall'imperatore. Il suo territorio, che governava col titolo di tetratrca, comprendeva Gaulanitide, Traconitide, Batanea, Auranitide e Iturea. Ampli\u00f2 la citt\u00e0 di Panea, a cui diede il nome di Cesarea di Filippo, e la citt\u00e0 di Betsaida. Alla sua morte nel 34 d.C., il territorio su cui governava venne annesso alla provincia romana di Siria.\nEgli \u00e8 menzionato brevemente nella Bibbia da Luca (3,1) e da Marco (6,17): Erode Antipa governava la Galilea, e suo fratello Erode Filippo la regione della Iturea e della Traconia. Erode Filippo era sposato con Erodiade ma la donna lo abbandon\u00f2 per seguire il cognato, Erode Antipa, portando con s\u00e9 la figlia Salom\u00e8. La Bibbia infatti riporta che Erode Antipa sottrasse la moglie Erodiade al fratello. Giovanni Battista predicatore morale, non ebbe timore di accusare apertamente di adulterio il re Erode Antipa suscitando le ire della concubina Erodiade, la quale chiese ed ottenne che Giovanni Battista fosse condannato a morte per decapitazione. Erode successivamente si invagh\u00ec di sua nipote Salom\u00e8, figlia di Erodiade e del fratello Filippo."}
{"id": "1012536", "revid": "84184", "url": "https://it.wikipedia.org/wiki?curid=1012536", "title": "Baldur's Gate", "text": "Baldur's Gate \u00e8 un videogioco di ruolo del 1998, il capostipite della serie di \"Baldur's Gate\".\nAmbientazione.\nIl gioco, cos\u00ec come per tutti i capitoli successivi della serie, \u00e8 ambientato nell'universo narrativo dei \"Reami Perduti\" (una delle svariate ambientazioni del mondo ludico di \"Dungeons &amp; Dragons\"), in quanto si svolge sul continente immaginario di Faer\u00fbn, nella fattispecie presso una sua regione costiera occidentale conosciuta come la Costa della Spada, nel gioco delimitata grossomodo dalla catena montuosa dei Picchi delle Nuvole a Sud, dal Bosco dei Denti Affilati ad Est, dal Mare di Spade ad Ovest e dalla citt\u00e0 di Baldur's Gate a Nord (quest'ultima l'insediamento urbano di gran lunga pi\u00f9 grande della regione, che svolger\u00e0 inoltre un ruolo preponderante per la storia).\nNel corso delle sue (numerose e varie) peripezie il personaggio del giocatore e la sua squadra d'avventurieri possono esplorare paesi, caverne, miniere, rovine, foreste e la stessa Baldur's Gate. La storia principale trae origini dalle macchinazioni per il controllo del commercio di ferro e rivela via via le oscure trame riguardanti il Trono di Ferro, il Pugno Fiammante, i Mercenari del Gelo, gli Artigli Neri e gli Arpisti, andando cos\u00ec a scoprire le origini ed a determinarne il destino del personaggio.\nTrama.\nLa storia ruota attorno ad un personaggio liberamente creato dagli stessi giocatori, ch'\u00e8 un orfano allevato a Candlekeep, una sorta d'antica cittadella-biblioteca fortificata sita a sud della citt\u00e0 di Baldur's Gate, assieme alla sua amica d'infanzia Imoen sotto la tutela del loro padre adottivo Gorion ed ha luogo contestualmente ad un funesto periodo di crisi cui pare esserne caduta l'intera Costa della Spada: la produzione di ferro, d'importanza vitale per la regione, s'\u00e8 infatti del tutto fermata per qualche motivo misterioso e pertanto, datosi inoltre che qualunque altro materiale ferroso spedito nella regione dall'esterno per sopperirne la mancanza sembra essere misteriosamente vittima d'un immediato processo di deterioramento che li rende di conseguenza inservibili, orde di banditi e predoni della peggiore risma hanno preso ad infestarne le campagne alla ricerca spasmodica di qualsivoglia materiale che lo possa sostituire. Fatto ancor pi\u00f9 strano poi \u00e8 che, persino fin dentro le mura sicure di Candlekeep, dei gruppi di spietati mercenari hanno cominciato a prendere di mira lo stesso protagonista, evidentemente assoldati da qualcuno che ne desidera la morte.\nGi\u00e0 allarmato dunque da questo stato di cose il protagonista, dietro consiglio di Gorion, che sembra aver intuito qualcosa di tutta questa faccenda, decide dunque d'abbandonare la cittadella per recarsi in un nascondiglio segreto assieme al suo tutore, dove lo stesso gli promette che \"spiegher\u00e0 tutto\". Fuoriusciti dalle mura cittadine non appena \u00e8 calata la notte, i due subiscono quasi subito un'imboscata da parte di alcuni mercenari guidati da una misteriosa figura in armatura che ordina a Gorion di arrendersi in cambio della vita; dinanzi al deniego dell'uomo, scoppia una breve battaglia che vede per\u00f2 Gorion morire dopo aver fatto scappare il suo figliastro e ucciso quasi tutti i nemici.\nRiuscito per\u00f2 a darsi alla fuga dai loro aggressori, il protagonista viene raggiunto da Imoen e i due decidono di incamminarsi insieme, trovando rifugio alla locanda di Braccio Amico, dove ci sono dei vecchi amici di Gorion, Khalid e Jahiera, pronti a prestarli soccorso. Una volta ripresosi, il nostro eroe parte dunque alla ricerca dell'assassino di Gorion e dei responsabili della crisi del ferro al seguito di questa sua nuova compagnia di guerrieri. Il gruppo si dirige perci\u00f2 dapprima presso la parte meridionale della Costa della Spada dove, giungendo alla citt\u00e0 di Nashkel, scopre che le miniere limitrofe sono state infestate da diversi coboldi. Perlustrando dunque le miniere vengono a capo della verit\u00e0: un chierico di nome Mulahey, dietro mandato d'un certo Tazok, sta contaminando il ferro delle miniere.\nL'indagine adesso si sposta a nord, nella fattispecie al campo dei banditi dove si nasconderebbe Tazok, che si scopre essere alla fine un membro del \"Trono di Ferro\" (una lega commerciale con sede a Baldur's Gate). Nell'accampamento il gruppo vi trova per\u00f2 soltanto alcuni indizi vaghi che li conducono alle miniere del Bosco Ammantato. Tali miniere sembrano essere controllate dal \"Trono di Ferro\" e rappresentano un'alternativa a quelle di Nashkel la cui produzione era stata bloccata. Il protagonista e i suoi amici, una volta raggiunto il livello inferiore delle miniere del Bosco Ammantato, dovranno sconfiggere il capo nonch\u00e9 mago Davaeorn, per poi partire alla volta di Baldur's Gate. Qui i nostri eroi saranno guidati da Scar, comandante del Pugno Fiammante, che prima chieder\u00e0 loro di infiltrarsi nella sede del \"Trono di Ferro\", poi di tornare a Candlekeep per cercare di capire il perch\u00e9 della visita di alcuni capi del \"Trono di Ferro\". A Candlekeep, il protagonista sconfigger\u00e0 Rieltar e alcuni suoi soci, ma sar\u00e0 accusato dell'omicidio e spedito in cella. Trovata una via di fuga attraverso le catacombe, emerge un'altra verit\u00e0: alcuni personaggi di Candlekeep sono stati sostituiti da dei replicanti. \u00c8 ovvio che si tratta di una strategia del \"Trono di Ferro\" per acquisire una posizione di predominio in tutta la Costa della Spada ed il responsabile non sarebbe altri che Sarevok, il vero capo del Trono di Ferro ed oltretutto il fratellastro del protagonista, nati infatti, seppur per madri diverse, dal Dio dell'Omicidio, Bhaal.\nRitornato a Baldur's Gate, il protagonista scoprir\u00e0 che il capo del Pugno Fiammante, Scar, \u00e8 stato assassinato e che \u00e8 stato sostituito da Angelo, un socio di Sarevok. Inoltre al palazzo ducale sta per avvenire l'incoronazione di Sarevok. Il nostro gruppo fermer\u00e0 la cerimonia in tempo e accuser\u00e0 Sarevok (anche grazie al suo diario recuperato nella sede del \"Trono di Ferro\") di tutti i crimini e dei problemi da lui causati nella Costa della Spada, demolendo cos\u00ec i suoi folli piani (tra cui anche una guerra tra Baldur's Gate e Amn, che avrebbe dovuto far ascendere a nuovo Dio dell'Omicidio lo stesso Sarevok grazie ad un massacro in Amn). Il nostro antagonista nonch\u00e9 fratellastro riuscir\u00e0 per\u00f2 a scappare e a rifugiarsi in un tempio sotterraneo di Bhaal. Attraverso un passaggio segreto della Gilda dei Ladri, il nostro gruppo raggiunger\u00e0 la citt\u00e0 sotterranea e affronter\u00e0 nel duello finale Sarevok e i suoi pi\u00f9 stretti collaboratori (Angelo, Tazok, Semaj), ponendo cos\u00ec fine alla loro vita e riportando di conseguenza la pace su tutta la regione.\nPersonaggi.\nNel gioco \u00e8 possibile reclutare una gran quantit\u00e0 di personaggi, che si aggiungeranno alla squadra del giocatore di loro spontanea volont\u00e0 o in seguito ad avvenimenti ben precisi. \u00c8 possibile tenere in squadra fino a cinque personaggi, escluso il protagonista creato dal giocatore, che ovviamente non \u00e8 possibile rimuovere dal gruppo. I personaggi in pi\u00f9 possono essere cacciati dal gruppo, ma, salvo casi particolari, sar\u00e0 possibile rincontrarli e chiedere loro nuovamente di aggregarsi al gruppo. Ogni personaggio \u00e8 contraddistinto da un \"allineamento\" morale, che lo identifica come buono, malvagio o neutrale, pur con diverse sfaccettature (per approfondire, vedi \"allineamento\"). I membri del party possono conversare ogni tanto con il protagonista, oppure possono anche parlare fra di loro. Personaggi con diverso allineamento, per esempio un buono e un malvagio, possono litigare, e occasionalmente anche iniziare a combattere fino a che uno uccida l'altro. I membri del party possono allontanarsi dal gruppo se la reputazione del gruppo scende troppo (o, se sono malvagi, sale troppo; i personaggi neutrali restano indifferenti), se un membro del gruppo con il quale sono molto affiatati viene cacciato dal gruppo (\u00e8 il caso, per esempio, della coppia Minsc-Dynaheir) o in seguito a particolari avvenimenti (per esempio, se entro dieci giorni dal suo reclutamento non si ha aiutato Minsc a salvare Dynaheir, questi se ne andr\u00e0 infuriato). Alcuni personaggi, in seguito ad azioni del giocatore, non possono unirsi al gruppo (per esempio, Minsc non si unir\u00e0 al party, tentando addirittura di uccidere il protagonista, se questi ha ucciso la sua protetta).\n\"Baldur's Gate: Tales of the Sword Coast\".\n\"Baldur's Gate: Tales of the Sword Coast\" \u00e8 un'espansione per il gioco originale, al quale aggiunge quattro aree: Ulgoth's Beard, un villaggio vicino a un fiume, in prossimit\u00e0 di Baldur's Gate; un'isola di pirati; un'isola di ghiaccio; la torre di Durlag, un enorme bastione pieno di trappole e tesori. In queste aree \u00e8 possibile affrontare avventure opzionali che permettono inoltre al giocatore di raggiungere livelli pi\u00f9 alti aumentando i limiti di esperienza (il \"level-cap\" \u00e8 stato aumentato rispetto alla versione base del gioco). Tra le altre novit\u00e0 ci sono nuove armi, armature, magie e nuovi boss da affrontare (i capi dei lupi mannari, il demone cavaliere della torre di Durlag). Saranno disponibili inoltre tre nuove missioni: due si attivano nella nuova citt\u00e0 del gioco, Ulgoth's Beard, mentre la terza consiste nell'affrontare il dungeon pi\u00f9 impegnativo del gioco, la Torre di Durlag."}
{"id": "1012538", "revid": "122439493", "url": "https://it.wikipedia.org/wiki?curid=1012538", "title": "I pettegolezzi delle donne", "text": "I pettegolezzi delle donne \u00e8 una commedia teatrale di Carlo Goldoni scritta nel 1750. Rappresentata per la prima volta in occasione dell'ultima sera di Carnevale del 1751 al Teatro Sant'Angelo di Venezia, riscosse enorme successo di pubblico, il quale, anche per l'uso del veneto, riconobbe molto verosimili le vicende degli sposi promessi Checchina e Beppo. \n\u00c8 l'ultima delle sedici commedie che il commediografo veneziano - a seguito di una scommessa con il pubblico veneziano - si impegn\u00f2 a scrivere in un solo anno per il capocomico Girolamo Medebach. \nGoldoni, nella prefazione dell'edizione a stampa, si disse felice che \"il lavoro riuscisse gradito al pubblico anche a distanza di anni dalla prima rappresentazione\".\nIl testo fu in seguito rimaneggiato da Marie-Jeanne Riccoboni e da suo marito Antonio Francesco (figlio di Luigi Riccoboni) e messo in scena a Parigi il 4 febbraio 1767 con il titolo \"Les caquets\".\nTrama.\nBeppo e Checchina sono in procinto di convolare a nozze; tuttavia poco prima dello sposalizio la rigattiera Donna Sgualda racconta alla lavandaia Donna Catte una notizia della quale \u00e8 venuta a conoscenza: Checchina non \u00e8 la vera figlia di Paron Toni come tutti credono. La notizia, attraverso un veloce passaparola fra le donne di Venezia, giunge all'orecchio di Beppo, che si vede quindi impossibilitato a sposare una ragazza di paternit\u00e0 incerta, pur amandola molto. Quando poi si diffonde la notizia che il vero padre di Checchina \u00e8 giunto in citt\u00e0, tutti i pettegolezzi conducono ad attribuire la paternit\u00e0 ad un venditore di noccioline, Musa detto Abagiggi. Anche in questo modo Beppo non pu\u00f2 sposare Checchina per via della differenza sociale e di l\u00ec a poco si diffondono tutta una serie di chiacchiere sul conto dell'incolpevole Checchina; ben presto tuttavia i pettegolezzi delle signore veneziane verranno spazzati via fino a che verr\u00e0 fatta chiarezza sulla situazione e si potranno in questo modo celebrare le tanto agognate nozze fra i due promessi sposi.\nPoetica.\nScrisse lo stesso Goldoni: \"Ho imparato un non so che di pi\u00f9 circa alle donne, che mi obbliga a ritirarmi, e a star lontano per fuggire l\u2019incontro dei loro graziosissimi pettegolezzi\". Protagoniste indiscusse sono le donne e la loro lingua, mezzo di chiacchiera e pettegolezzo. Nella visione di Goldoni il pettegolezzo coinvolge trasversalmente tutte le classi sociali, dalle pi\u00f9 umili alle pi\u00f9 nobili. "}
{"id": "1012546", "revid": "3082", "url": "https://it.wikipedia.org/wiki?curid=1012546", "title": "Druso Maggiore", "text": ""}
{"id": "1012547", "revid": "729019", "url": "https://it.wikipedia.org/wiki?curid=1012547", "title": "Boeing Sonic Cruiser", "text": "Il Boeing Sonic Cruiser era il progetto per un aereo di linea transonico realizzato e proposto dalla Boeing nel 2001.\nInizialmente faceva parte di un gruppo di progetti iniziati all'inizio degli anni novanta chiamati 20XX, i quali si prefiggevano l'obiettivo di creare un aereo in grado di raggiungere Mach 0,95 adatto al trasporto civile senza avere troppi costi produttivi e di manutenzione.\nIl progetto sin dall'inizio dest\u00f2 molti dubbi fra le compagnie aeree civili, che non diedero particolare attenzione a tal progetto, ma puntarono tutti gli obiettivi sul futuro Airbus A380, presentato nel dicembre 2000 con il nome A3XX.\nIl progetto del Sonic Cruiser non \u00e8 mai stato apprezzato per diversi motivi, tra cui la necessit\u00e0 della costruzione di piste di atterraggio particolari, manutenzione troppo costosa, 15-20% di consumi in pi\u00f9 ed un alto coefficiente d'inquinamento come il Concorde.\nL'aereo oltretutto avrebbe potuto contare su una capienza massima di solo 250 passeggeri, andando a scontrarsi con la politica delle compagnie aeree di puntare su aerei a grande capienza come appunto l'A380.\nNel dicembre 2002 il progetto venne dichiarato chiuso, vista anche l'assenza di interesse da parte delle compagnie aeree. La Boeing ha potuto cos\u00ec concentrarsi sul futuro Boeing 787 Dreamliner, la cui aerodinamica beneficia degli studi effettuati per il progetto Sonic Cruiser.\nIl 787 Dreamliner rappresenta l'ennesima sfida fra la Boeing e l'Airbus, che ha presentato il rivale A350 XWB."}
{"id": "1012601", "revid": "115417886", "url": "https://it.wikipedia.org/wiki?curid=1012601", "title": "Rated X - La vera storia dei re del porno americano", "text": "Rated X - La vera storia dei re del porno americano \u00e8 un film biografico del 2000, diretto ed interpretato da Emilio Estevez, tratto dal libro \"X-Rated\" di David McCumber.\nTrama.\nIl film racconta la storia dei due fratelli Jim e Artie Mitchell, all'epoca bambini, che sono stati iniziati dal padre all'\"occhio per occhio, dente per dente\", ma che suggerisce loro anche di procurarsi un titolo di studio, come loro effettivamente faranno.\nDapprima Jim e poi Artie, diventano registi e poi produttori dell'epoca d'oro del cinema pornografico statunitense, fra gli anni settanta e ottanta.\nNonostante ogni tanto vi siano stati alcuni conflitti tra i due fratelli, la loro produzione va avanti, soprattutto con l'expoit di un film: \"behind the green door\" (Dietro la porta verde).\nSuccessivamente il loro cinema diventa un importante locale a luci rosse di San Francisco.\nMa le buone notizie vanno scemando. Mitch va a disintossicarsi dall'ex moglie di Artie, e Artie si ingelosisce della sua attuale moglie e inizia ad arrancare nel vuoto; inizia anche a sragionare e a minacciare lei e tutti gli altri di morte.\nIl loro tormentato rapporto ha un ultimo capitolo quando Jim decide di scorporare la societ\u00e0 in due, cosa che ad Artie non sta bene, e quindi la storia si conclude tragicamente nel 1991."}
{"id": "1012687", "revid": "287204", "url": "https://it.wikipedia.org/wiki?curid=1012687", "title": "Giuseppe Barbaglio", "text": "Biografia.\nSi \u00e8 laureato in teologia alla Pontificia Universit\u00e0 Gregoriana, proseguendo gli studi in scienze bibliche a Pontificio Istituto Biblico di Roma, dove ha conseguito la \"licentia docendi\"; inoltre, si \u00e8 laureato in filosofia presso l'Universit\u00e0 di Urbino. Ha insegnato Sacra Scrittura al Seminario di Lodi e alla Facolt\u00e0 Teologica dell'Italia Settentrionale, sezione di Milano.\nIn seguito all'abbandono del ministero ecclesiastico, ha svolto un intenso ed esclusivo lavoro di ricerca biblica sull'ambiente storico del Nuovo Testamento, sulle origini della Chiesa, sul tema del \"Ges\u00f9 storico\" e sull'opera paolina, pubblicando numerosi volumi e articoli in Italia e all'estero e dirigendo collane specializzate. A ci\u00f2, ha unito una brillante attivit\u00e0 di conferenziere su tematiche bibliche e teologiche, non trascurando un importante impegno nelle realt\u00e0 ecclesiali di base.\nOpere.\nTra le opere pi\u00f9 importanti, ha diretto, con S. Dianich, il \"Nuovo Dizionario di Teologia\" (Cinisello Balsamo (MI) 1991, 8\u00aa ed.), nonch\u00e9 la recente edizione totalmente rinnovata: \"Teologia\" (Cinisello Balsamo (MI) 2002). Ha curato inoltre la riedizione delle \"Schede Bibliche Pastorali\" (8 voll., Bologna, 1982-1987). Presso le Edizioni Dehoniane di Bologna ha diretto due importanti collane di argomento biblico: \"La Bibbia nella storia\" e (con Romano Penna) \"Scritti delle origini cristiane\"."}
{"id": "1013551", "revid": "486946", "url": "https://it.wikipedia.org/wiki?curid=1013551", "title": "ADHD", "text": ""}
{"id": "1014205", "revid": "110157", "url": "https://it.wikipedia.org/wiki?curid=1014205", "title": "Chiesa dei Santi Pietro e Paolo (Napoli)", "text": "La chiesa dei Santi Pietro e Paolo \u00e8 una delle chiese monumentali di Napoli, ubicata a Soccavo, zona Campi Flegrei.\nStoria e descrizione.\nIl tempio fu costruito nel 1540, a s\u00e9guito dell'aumento della popolazione dovuto alla fuga degli abitanti di Tripergole a causa della nascita del Monte Nuovo nella notte tra il 27 e il 28 settembre 1538; fu inglobata una piccola cappella, risalente al XIII secolo ed elevata a parrocchia nel 1538. La chiesa fu ristrutturata nel 1775 e restaurata subito dopo l'Unit\u00e0 d'Italia e nel 1989.\nLa facciata, che costituisce la principale testimonianza medioevale del complesso, \u00e8 formata da tre pannelli orizzontali ed \u00e8 ornata peraltro da un portale in piperno databile al XVI secolo, da un orologio a rosone circolare con una mostra maiolicata, risalente alla fine del XVIII secolo e da un pannello in ceramica vietrese raffigurante i Santi Pietro e Paolo, opera del 1985.\nL'interno \u00e8 formato da una vasta navata con quattro cappelle per lato. Tra le opere presenti all'interno della chiesa devono essere menzionate:\nCollegamenti esterni.\nSito della parrocchia"}
{"id": "1014208", "revid": "125603060", "url": "https://it.wikipedia.org/wiki?curid=1014208", "title": "Chiesa di San Severo al Pendino", "text": "La chiesa di San Severo al Pendino \u00e8 una chiesa monumentale di Napoli, attualmente gestita dal Servizio Cultura del Comune di Napoli ed utilizzata come spazio per esposizioni e la cultura.\nStoria.\nLa chiesa venne fondata nel 1448 con l'attiguo ospedale da Pietro Caracciolo, abate della vicina chiesa di San Giorgio Maggiore; il nome originario fu quello di \"Santa Maria a Selice\". \nNel 1550 fu concessa ai Domenicani che nel 1587 acquistarono il vicino Palazzo Como per utilizzarlo come convento. Tra il 1599 e il 1620 la chiesa venne demolita e ricostruita su progetto di Giovan Giacomo Di Conforto, che diede all'edificio un aspetto tardo manierista.\nIn seguito, venne rimaneggiata nella prima met\u00e0 del XVIII secolo in stile barocco; inoltre, era caratterizzata da un pregevole scala con balaustra finemente scolpita in piperno (tale cosa \u00e8 visibile nelle antiche stampe del primo Ottocento del D'Ambra). \nNel 1818 la struttura venne utilizzata come prima sede dell'Archivio di Stato, poi, con il ritorno dei religiosi, il complesso venne rifatto nel 1845 da Filippo Botta; tuttavia, nel 1863 i religiosi vennero soppressi e dopo dieci anni la parte posteriore dell'edificio fu riutilizzata come \"Ritiro dell'Ecce Homo\". \nCon i lavori di via Duomo la chiesa venne privata della facciata barocca e delle prime due cappelle, diminuendo la lunghezza della navata e sostituendo la facciata con una pi\u00f9 semplice in stile neorinascimentale. Durante la seconda guerra mondiale venne utilizzata come rifugio antiaereo, mentre venne danneggiata dal terremoto del 1980. \nDopo cinquant'anni dalla fine della guerra, il tempio \u00e8 stato riportato al suo antico splendore, riconducendo la struttura alla sua architettura originaria; l'immobile \u00e8 stato restaurato dalla Soprintendenza dei Beni Ambientali ed Architettonici.\nLa chiesa ha comunque perso la propria funzione di luogo di culto; \u00e8 stata infatti sconsacrata ed \u00e8 adibita periodicamente per mostre e convegni di vario genere.\nDescrizione.\nL'edificio presenta una semplice facciata neorinascimentale della fine dell'Ottocento; \u00e8 caratterizzata da un semplice portale e due nicchie che lo affiancano, mentre al secondo ordine si apre un rosone.\nL'interno, con pianta a croce greca con sole due cappelle, \u00e8 impreziosito delle decorazioni del Settecento che s'innestano alla struttura tardocinquecentesca. Del Settecento \u00e8 anche l'altare maggiore in marmi policromi, mentre nel transetto a destra \u00e8 lo splendido monumento sepolcrale di \"Giovanni Alfonso Bisvallo\", scolpito da Girolamo D'Auria nel 1617 ed originariamente doveva probabilmente ospitare una tela di Luca Giordano."}
{"id": "1014210", "revid": "36426", "url": "https://it.wikipedia.org/wiki?curid=1014210", "title": "Chiesa madre (Poggioreale)", "text": "La chiesa madre di Poggioreale \u00e8 una chiesa monumentale di Napoli; \u00e8 il principale luogo di culto del cimitero di Poggioreale.\nStoria e descrizione.\nLa costruzione del tempio \u00e8 legata alla realizzazione del Cimitero Monumentale, che fu progettato nel 1812 e portato avanti solo nei decenni successivi.\nL'edificio, dedicato alla Piet\u00e0, \u00e8 uno dei pi\u00f9 interessanti esempi di architettura neoclassica della citt\u00e0. Si presenta infatti con una facciata caratterizzata da quattro enormi colonne di ordine dorico.\nLa costruzione si \u00e8 protratta per ben 40 anni e per la sua realizzazione intervennero Francesco Maresca, che vi lavor\u00f2 realizzando le fondamenta e la parte basamentale nonch\u00e9 i due chiostri minori, fino al 1821 quando sub\u00ec una paralisi; poi dopo una fase di stasi dei lavori dovuta alla morte del Maresca, dal 1825 subentr\u00f2 Luigi Malesci che disegn\u00f2 l'edificio e insieme a Ciro Cuciniello, suo coadiuvatore nei lavori, aggiunse il chiostro grande a nord. Nel 1853, morto il Malesci, gli subentr\u00f2 Gaetano Genovese a continuare l'opera apportando alcune modifiche all'impianto.\nIl processo di completamento si concluse solo nel 1878, quando la chiesa fu benedetta e il suo altare maggiore consacrato da monsignor Vincenzo Materozzi, vescovo di Ruvo e Bitonto.\nL'interno \u00e8 custode di una pregevole \"Piet\u00e0\" marmorea, scolpita da Gennaro Cal\u00ec, in passato posta sull'altare maggiore; altre sculture sono di Tommaso Arnaud e Luigi Persico. Sono presenti tele di Camillo Guerra, Filippo Marsigli, Francesco Oliva e Vincenzo Morani. Inoltre anche all'interno ci sono sepolture architettonicamente importanti, come quella progettata da Errico Alvino per il mercante Domenico Bonucci oppure tombe di personaggi illustri come il chirurgo ottocentesco Cosimo De Horatiis o il ministro borbonico Nicola Intonti.\nAi lati della chiesa madre stanno i due ingressi al chiostro grande."}
{"id": "1014211", "revid": "827882", "url": "https://it.wikipedia.org/wiki?curid=1014211", "title": "Personaggi di Dead or Alive", "text": "Questa voce raccoglie tutti i personaggi giocabili della serie di videogiochi \"Dead or Alive\", ideati da Tomonobu Itagaki e sviluppati da Team Ninja.\nIntrodotti in \"Dead or Alive\".\nAyane.\n \u00e8 una \"kunoichi\" molto potente, riconoscibile per i capelli di colore viola. Prende parte al secondo torneo per combattere e uccidere la sorellastra Kasumi, per cui ha sviluppato un odio profondo e gelosia. \nProva dei forti sentimenti per il fratellastro Hayate, che si \u00e8 sempre preso cura di lei durante la sua infanzia. Secondo il canone, Ayane vince il terzo torneo DOA sconfiggendo Omega. Dopo averlo sconfitto, Ayane, si impossessa della sua arma e tenta in tutti i modi di uccidere Kasumi.\nBass Armstrong.\n \u00e8 un pro-wrestler americano che partecipa ad ogni torneo DOA con l'intenzione fermare le infinite ambizioni della giovane figlia Tina, anch'essa wrestler. Sua moglie Alicia \u00e8 morta quando Tina aveva solo sei anni, e le sue mosse sono state rubate in precedenza da Raidou. Nella versione inglese del videogioco entrambi sono caratterizzati dal tipico accento del Sud degli Stati Uniti.\nIn \"DOA5\", ambientato due anni dopo \"DOA4\", Bass ha 48 anni ed ha abbandonato la sua professione da pro-wrestler per lavorare come meccanico in una piattaforma petrolifera operata dalla DOATEC. Dopo aver sentito l'annuncio della partecipazione di sua figlia Tina al quinto torneo, decide di parteciparvi con l'alias . Nel torneo riesce a battere Zack, ma viene sconfitto da Tina, con cui per\u00f2 forma un team e continua la sua corsa. Alla fine viene sconfitto da Jann Lee.\nBass appare nella versione per PlayStation di \"DOA1\", per poi apparire in ogni titolo della serie.\nBayman.\n \u00e8 un ex-assassino russo, in seguito mercenario, praticante del sambo. Nato e cresciuto in Russia, Bayman fece parte dell'esercito militare l'Unione Sovietica, prima della sua caduta, e decise in seguito di diventare un assassino.\nIn \"DOA1\" Bayman fu ingaggiato da Victor Donovan per uccidere Fame Douglas, il presidente della DOATEC. Lavor\u00f2 sotto copertura come impiegato della DOATEC per tenere traccia di Fame, lavorando fianco a fianco con l'altro assassino assunto da Victor, Christie. Tra le loro mansioni c'era anche quella di recuperare Kasumi e portarla sulla \"Freedom Survivor\", nave da crociera della DOATEC. Bayman riusc\u00ec nell'intento, assassinando Fame Douglas con un fucile da precisione, ma venne tradito da Donovan, che ingaggi\u00f2 un terzo assassino per ucciderlo. L'ex soldato russo giur\u00f2 vendetta.\nBayman non appare nel secondo torneo. Ritorna nel terzo torneo dopo essere stato contattato da Helena: quest'ultima \u00e8 sicura delle intenzioni malvagie di Donovan e decide di assoldare Bayman per ucciderlo. Non essendo convinto, l'assassino la sfida in un combattimento che per\u00f2 perde. Durante la sua missione si scontra con Christie, ma la ragazza riesce a fuggire.\nDurante il quarto torneo continua la sua ricerca di Donovan e riesce ad infiltrarsi nella Tritorre DOATEC. All'interno viene per\u00f2 sconfitto da Christie, e in seguito drogato e interrogato da alcuni membri dell'organizzazione. Durante gli attacchi alla Tritorre Bayman riesce a fuggire dalla prigionia.\nPoco prima degli eventi di \"DOA5\" Bayman viene attaccato da una figura incappucciata che in seguito si rivela Phase 4. Credendo che il responsabile di questo attacco sia Donovan, segue le tracce di Christie su una piattaforma petrolifera, in cui confronta l'assassina e la sconfigge, non trovando per\u00f2 lo scienziato.\nBayman appare per la prima volta come personaggio giocabile in \"Dead or Alive\" versione arcade, il cui nome in fase di sviluppo era Gatsby. In \"Dead or Alive 2\" \u00e8 un personaggio segreto sbloccabile, in \"Dead or Alive 3\" e nei seguenti torna ad essere di nuovo un personaggio di base. \nGen Fu.\n \u00e8 un proprietario di una libreria e maestro di xinyi liuhe quan. Partecipa al primo torneo per la ricompensa in denaro, per curare sua nipote Mei Lin. Nel secondo torneo cerca di sconfiggere Bankotsubo per usare il naso di quest'ultimo, che secondo le leggende \u00e8 in grado di curare qualsiasi malattia. Partecipa anche al terzo torneo per lo stesso motivo, trovando finalmente il denaro per l'operazione.\nAppare in \"DOA4\" come personaggio sbloccabile e boss finale per Eliot, suo allievo. In \"DOA5\" appare nuovamente come personaggio sbloccabile.\nIl suo nome nella fase di sviluppo di \"Dead or Alive\" era Hong Dee. \nRyu Hayabusa.\n \u00e8 l'ultimo discendente del clan Hayabusa e il migliore amico di Hayate. Partecipa a tutti i tornei per aiutare i diversi personaggi: nel primo videogioco aiuta Kasumi nella sua lotta contro Raidou, nel secondo scende in campo per sconfiggere Bankotsubo, mentre nel terzo lotta contro Genra, anche se \u00e8 Ayane a sconfiggerlo. Nel quarto torneo prende parte alla distruzione della DOATEC con gli altri ninja.\nIn \"Dead or Alive\" suo padre Joe \u00e8 gi\u00e0 deceduto, e lui ha aperto un negozio di antiquariato con la fidanzata Aileen (Irene).\nJann Lee.\n \u00e8 un buttafuori specializzato in Jeet Kune Do, partecipa ai tornei per dimostrare le sue abilit\u00e0 marziali.\nCresciuto come orfano, ha imparato il Jeet Kune Do guardando film di arti marziali, in particolare quelli di Bruce Lee. Molti anni prima del torneo salv\u00f2 Leifang da un gruppo di teppisti, sviluppando in seguito una rivalit\u00e0 con quest'ultima. La sua motivazione per partecipare ai tornei \u00e8 semplicemente essere il combattente pi\u00f9 forte, cosa che dimostra vincendo il quinto torneo, sconfiggendo Hitomi.\nIl suo nome nella fase di sviluppo di \"Dead or Alive\" era Loo. \nKasumi.\n, anche conosciuta come la \"Kunoichi del destino\", \u00e8 il personaggio pi\u00f9 famoso della serie. Pratica lo stile di ninjutsu Mugen Tenshin. Rifiut\u00f2 di diventare il 18\u00b0 capo del clan ninja Mugen Tenshin per aiutare suo fratello Hayate e, cos\u00ec facendo, divenne una \"nukenin\", cio\u00e8 un ninja che ha rinnegato il suo clan fuggendo. All'et\u00e0 di dodici anni circa scopre di avere anche una sorellastra, Ayane, che tenter\u00e0 di ucciderla.\nLeifang.\n \u00e8 una studentessa universitaria cinese e praticante del Taijiquan.\nLeifang partecipa a tutti i tornei Dead or Alive con il solo scopo di battere Jann Lee. Quest'ultimo, infatti, la salv\u00f2 da un gruppo di teppisti sei anni prima e, sebbene Leifang gli fu grata per il gesto, pens\u00f2 che sarebbe stata in grado di gestire la situazione da sola in quanto gi\u00e0 maestra di Taijiquan. Durante il quarto torneo, Leifang propone uno scontro finale a Jann Lee, con la Tritorre DOATEC in fiamme come scenario. Non si conosce il risultato dello scontro, ma si suppone che entrambi i personaggi siano sopravvissuti.\n\u00c8 interpretata da Ying Wang in \"\".\nTina Armstrong.\n \u00e8 una star del wrestling originaria degli Stati Uniti, raffigurata come lo stereotipo del \"sogno americano\". Il compleanno di Tina \u00e8 il 6 dicembre. Inizia a dedicarsi al wrestling mentre frequenta le scuole superiori.\nInizialmente entra nel torneo Dead or Alive sperando di usare l'evento per acquisire fama, ma suo padre Bass Armstrong glielo impedisce. Bass infatti si iscrive al torneo per assicurarsi che la figlia non raggiunga il suo obiettivo. Durante il passaggio tra i due tornei, la ragazza cambia colore di capelli da castani a biondi.\nNelle successive partecipazioni al torneo Tina mostra interesse di diventare rispettivamente una modella (\"DOA1\" e \"DOA2\"), un'attrice (\"DOA3\"), una rock star (\"DOA4\") e una governatrice (\"DOA5\").\nNel film \"\", Tina (Jaime Pressly, doppiata da Barbara De Bortoli) ha un ruolo principale ed \u00e8 una wrestler professionista. Partecipa al torneo per dimostrare che possiede vere abilit\u00e0 di combattimento, a differenza di molti altri wrestler professionisti. Le sue varie aspirazioni professionali, menzionate nei videogame, non sono citate. Nel film Tina sembra avere una forte amicizia con Kasumi e le due sono presenti insieme in molte scene e sono anche compagne di squadra durante la partita di pallavolo in spiaggia. Tina mostra inoltre antipatia per Christie, sebbene non le neghi il suo aiuto nel momento del bisogno. La sua esibizione di amicizia verso le altre ragazze in molte scene conduce suo padre Bass a pensare che sia lesbica, anche se non viene esplicitato, ma frequentemente sottinteso. In una scena Bass rivela che il nome intero della figlia \u00e8 \"Christina\", ma questo non viene poi riconfermato nel gioco, e per la maggior parte del film viene chiamata dagli altri personaggi semplicemente \"Tina\".\nZack.\n \u00e8 un DJ e combattente di muay thai americano che partecipa ai tornei semplicemente per guadagnare denaro e fama. In \"DOA5\" diventa lo speaker ufficiale del quinto torneo, assunto da Helena. Nella prima versione mostrata alla AOU del 1996 era chiamato Kelly.\nZack ha un ruolo principale nella serie spin-off \"Dead or Alive Xtreme\", non parte del canone. Alla fine di \"DOA3\" Zack vince una cospicua somma di denaro in un casin\u00f2 e in \"Dead or Alive Xtreme Beach Volleyball\" compra una intera isola, l'Isola di Zack, in cui inganna le combattenti femminili di \"DOA3\" (pi\u00f9 il nuovo personaggio Lisa) a recarsi per due settimane. Alla fine di \"DOAX\" la sua isola viene distrutta dall'eruzione di un vulcano, ma Zack riesce ad comprare una nuova isola dopo il ritrovamento di un antico tesoro i \"DOA4\", gettando le basi per \"Dead or Alive Xtreme 2\".\nNel film \u00e8 interpretato da Brian J. White.\nRaidou.\n \u00e8 lo zio di Kasumi e Hayate, fratello di loro padre Shiden. Raidou violent\u00f2 la moglie di Shiden, da cui nacque Ayane e fu per questo esiliato dal villaggio. Ritorn\u00f2 pi\u00f9 avanti per rubare la tecnica segreta del clan, il Fulmine Squarcia Cielo, che era stata insegnata da poco ad Hayate, grazie alla sua abilit\u00e0 di copiare le tecniche altri una volta viste. Durante l'attacco al villaggio si scontr\u00f2 con Ayane e Hayate, rubando la tecnica e quest'ultimo e facendolo cadere in una coma. Kasumi divenne il nuovo capo del clan vista l'impossibilit\u00e0 del fratello, ma per vendicarlo decise di abbandonare i suoi doveri per rintracciare lo zio ed ucciderlo, diventando agli occhi del clan una traditrice.\nRaidou partecip\u00f2 al primo torneo Dead or Alive per confrontarsi con i lottatori pi\u00f9 forti del mondo e rubare le loro tecniche, e proprio qui si scontr\u00f2 con Kasumi durante l'ultimo match. Dopo il combattimento fisico entrambi usarono la tecnica del Fulmine Squarcia Cielo, e con l'aiuto di Hayabusa ebbe la meglio Kasumi, scaraventando Raidou contro una parete infiammabile che lo uccise. Il suo corpo fu recuperato da Donovan, il quale lo riport\u00f2 in vita in una nuova forma robotica, senza per\u00f2 memoria o coscienza.\nRaidou appare in come boss e personaggio giocabile in \"Dead or Alive\" e \"Dead or Alive: Dimensions\", mentre nella forma robotica in \"Dead or Alive 5 Last Round\". Il suo stile di combattimento \u00e8 una versione modificata del ninjutsu del Mugen Tenshin, stile Tenjinmon.\nNella fase di sviluppo di \"Dead or Alive\" il suo nome era Fang Fu. \nIntrodotti in \"Dead or Alive 2\".\nEin.\n \u00e8 l'alter ego di Hayate, creato quando quest'ultimo perse la memoria in seguito al Progetto Epsilon. Ein fu quindi ritrovato da Hitomi e da suo padre in Germania, nella Foresta Nera, e venne accudito dalla loro famiglia, apprendendo il karate, stesso stile di Hitomi. Hayate apparve quindi in \"Dead or Alive 2\" come Ein, confrontandosi con Kasumi ed altri personaggi che per\u00f2 non riconosceva. Solo alla fine di questo capitolo riacquist\u00f2 la memoria, e in \"Dead or Alive 3\" ritorn\u00f2 Hayate, mentre Ein fu rimpiazzato dalla nuova karateka Hitomi.\nHelena Douglas.\n \u00e8 una cantante d'opera francese e combattente di piguaquan, figlia illegittima di Fame Douglas, fondatore della DOATEC, e della sua amante Maria, cantate d'opera di fama internazionale. Il suo compleanno \u00e8 il 30 gennaio.\nHelena non ha mai avuto una relazione significativa con suo padre, il quale era troppo impegnato a dirigere quella che divenne nel tempo una delle corporazioni pi\u00f9 influenti nel mondo odierno. Quando Fame fu assassinato, Helena ne risent\u00ec superficialmente. Al contrario, con la madre Maria, con cui Helena \u00e8 cresciuta, strinse un profondo rapporto, che la port\u00f2 a seguire le sue orme di cantante lirica. Durante un duetto con la madre, un assassino si infiltr\u00f2 nel teatro, e con il suo fucile di precisione mir\u00f2 al cuore di Helena. Maria, accorgendosi dell'assassino, si gett\u00f2 come scudo su Helena, sacrificandosi per proteggerla. Da quel momento, rimasta senza familiari, Helena decise di cercare vendetta. Scopr\u00ec che i vari assassini erano legati alla DOATEC e decise cos\u00ec di iscriversi al secondo torneo \"Dead or Alive\" per scoprire la verit\u00e0. Durante il torneo, Helena incontra la kunoichi Ayane, che accusa dell'assassinio di sua madre. Ayane non conferma n\u00e9 smentisce di aver ucciso Maria.\nEssendo la sola Douglas rimasta in vita, Helena diventa la proprietaria legale della DOATEC. Per questa ragione, Victor Donovan, scienziato ed ormai leader della DOATEC, rapisce la ragazza, ingaggiando Christie per sorvegliarla, dandole ordine di ucciderla se fosse necessario. Alla fine del terzo torneo, Helena riesce a sconfiggere Christie dopo un incontro, riacquistando la sua libert\u00e0 e fuggendo dalle mani di Donovan. Nel quarto capitolo Helena prende in mano le redini della DOATEC: ingaggia Bayman per uccidere Victor Donovan, senza successo, e attiva l'autodistruzione della Tritower, base della DOATEC, nel tentativo di uccidere Alpha-152. Helena scopre inoltre la verit\u00e0 sull'assassinio di sua madre, \u00e8 stata infatti Christie a commetterlo e, dopo un frenetico scontro all'interno di un salone in fiamme, riesce infine a sconfiggerla.\nNella trasposizione cinematografica Helena \u00e8 interpretata da Sarah Carter e doppiata da Laura Latini.\nLeon.\n \u00e8 un mercenario italiano che in passato promise a Lauren, la sua amata, di diventare l'uomo pi\u00f9 forte del mondo. Partecipa al torneo per provarlo. Durante \"Dead or Alive 2\", Bayman affermer\u00e0 di conoscerlo, tuttavia questo punto non verr\u00e0 approfondito.\nLeon appare in \"DOA2\", \"DOA3\", \"DOA4\" (come un personaggio segreto) e in \"DOAD\" come combattente di sambo, lo stesso stile di Bayman, cosa che li rende molto simili. Riappare in seguito in \"DOA5U\" e \"DOA5LR\" con un nuovo stile di combattimento, il Close Quarters Combat, precedentemente usato da Spartan-458 in \"DOA4\".\nKasumi Alpha.\n o Kasumi \u03b1 \u00e8 il primo clone stabile di Kasumi. Dopo il fallimento del Progetto Epsilon durante il primo torneo, lo scienziato Victor Donovan passa a una nuova fase: il Progetto Alpha. Kasumi diventa il suo nuovo soggetto per esperimenti e la fa rapire subito dopo la fine del primo DOA. Una serie di cloni viene quindi creata nella sede DOATEC della Foresta Nera e il primo prototipo, Kasumi \u03b1, viene liberata perch\u00e9 si scontri direttamente con Kasumi. Lo scontro finisce alla pari, anche perch\u00e9 il clone era in grado di prevedere tutti i colpi dell'avversaria. Successivamente Kasumi riesce a fuggire, lasciando il clone in mano alla DOATEC.\n\"Dead or Alive Dimensions\" espande e modifica il ruolo di Kasumi \u03b1: il clone appare con un carattere molto viziato, riferendosi a Donovan come \"pap\u00e0\". \u00c8 per suo conto che va al villaggio del Mugen Tenshin per recuperare il corpo comatoso di Hayate (mentre in \"Dead or Alive 2\" non viene specificato il rapimento). In seguito, quando libera Kasumi, chiamandola \"sorella\", dalla sua cella nel laboratorio della DOATEC in Germania (contro gli ordini di Donovan) le due si scontrano, perch\u00e9 Kasumi \u03b1 vuole Hayate tutto per s\u00e9. Kasumi \u03b1 appare anche come scagnozzo di Genra, e combattente al fianco di Ayane, controllata con un incantesimo di Genra, contro Hayate e Ryu Hayabusa, ma dopo il combattimento riesce a fuggire.\nCi\u00f2 che accade a Kasumi \u03b1 dopo \"Dead or Alive 2\" non \u00e8 mai rivelato, in quanto non \u00e8 appare in \"Dead or Alive 3\" ed Alpha-152 di \"Dead or Alive 4\" viene presentato con un nuovo clone di Donovan. In \"Dead or Alive Dimensions\" viene specificato che Kasumi \u03b1 \u00e8 stata sottoposta alla seconda fare del Progetto Alpha, ed \u00e8 stata trasformata in Alpha-152.\nBankotsubo.\n, Bankotsubo o Tengu, \u00e8 un \"tengu\" che scese sulla terra per seminare il caos dopo l'apertura di un portale che collega il suo mondo con quello degli umani. Viene sconfitto da Ryu Hayabusa durante il secondo torneo. Spicca per alcuni particolari, tra cui il suo lungo naso e le sue ali. Tengu \u00e8 il boss di \"Dead or Alive 2\", ed \u00e8 giocabile in alcune versioni di \"Dead or Alive 2\", in \"Dead or Alive 2 Ultimate\", \"Dead or Alive 4\" e \"Dead or Alive Dimensions\".\nLa venuta di Bankotsubo non \u00e8 mai stata specificato in \"Dead or Alive 2\", accennando solamente al fatto che il \"tengu\" abbia ucciso il capo del suo mondo, Kuramasan Maouson, per aprire un portale fino al mondo degli umani. In \"Dead or Alive Dimensions\" invece \u00e8 stato Genra ad aprire il portale per distrarre i ninja.\nIntrodotti in \"Dead or Alive 3\".\nBrad Wong.\n \u00e8 uno zingaro in cerca della leggendaria bevanda chiamata Genra. Prende parte al terzo torneo quando riceve la notizia che trover\u00e0 Genra al torneo, non aspettandosi che Genra fosse in realt\u00e0 un esperimento genetico. Egli combatte usando lo Zuiquan (stile dell'ubriaco), ispirato fedelmente a quello di Jackie Chan nei film Drunken Master e Drunken Master 2.\nChristie.\n \u00e8 un'assassina britannica che pratica il shequan. \u00c8 interpretata nel film da Holly Valance e doppiata in italiano da Domitilla D'Amico. Il suo compleanno \u00e8 il 18 dicembre.\nChristie risulta essere la persona pi\u00f9 fredda e calcolatrice della serie. Non per niente, \u00e8 un'assassina. Christie svolge il suo lavoro con professionalit\u00e0, arroganza e sicurezza. \u00c8 in grado di usare le sue armi, la sua bellezza e la sua forza, nel compiere il suo lavoro. Durante il filmato finale di \"Dead or Alive 4\", viene mostrato il suo lato di femme fatale, seducendo la sua vittima per poi ucciderla. Durante il terzo torneo, dove fu incaricata di osservare Helena, Christie sembr\u00f2 sviluppare un sentimento morboso per il suo bersaglio. Christie esegu\u00ec i suoi ordini, per il suo lavoro di finta ancella, e la protesse fino al loro scontro finale.\nChristie \u00e8 un'assassina ingaggiata da Donovan per tenere d'occhio, e se necessario uccidere, Helena. La missione di Christie \u00e8 quella di tenere lontana Helena del Terzo Torneo Dead or Alive e dal scoprire i piani segreti di Donovan. Christie ha come animale domestico una pantera, mostrata durante il suo filmato finale in Dead or Alive 3.\nDurante il quarto torneo, Christie cerca di impedire la distruzione della Tritorre DOATEC, sede della corporazione. I motivi sono sconosciuti. Nell'edificio si scontra con Helena, e le rivela di essere la responsabile della morte di sua madre Maria. Si suppone che Helena vinca lo scontro, per poi dirigersi nelle fondamenta della Tritorre ed attivare il sistema di autodistruzione. Il suo quarto vestito in \u00e8 molto simile a quello di Rachel di \"Ninja Gaiden\".\nHayate.\n \u00e8 il fratello di Kasumi e fratellastro di Ayane. Dopo essere entrato in coma in seguito ad un sanguinoso scontro con Raidou, venne catturato dalla DOATEC per il Progetto Epsilon, per creare il soldato perfetto. Il progetto seguito da Lisa, fu un totale fallimento e cos\u00ec, il corpo sofferente di Hayate venne lasciato nella Foresta Nera in Germania, in stato di amnesia. L\u00ec viene ritrovato da Hitomi e da suo padre, che lo accolsero nel loro dojo a braccia aperte. Gli venne insegnato il karate, che impar\u00f2 in poco tempo (grazie alla preparazione fisica che lui ancora non ricorda). In questo periodo di amnesia divenne Ein, maestro di karate. \u00c8 nato il 3 luglio.\nPartecipa al 2\u00ba torneo in seguito alla manipolazione della sua mente causata dal Tengu della distruzione, capisce che \u00e8 l\u00ec che trover\u00e0 le risposte alle sue domande.\nCol recupero dei suoi ricordi partecipa al 3\u00ba torneo con l'obbiettivo di uccidere il fantoccio della DOATEC Genra, padre adottivo di Ayane. Il 4\u00ba Torneo DOA sar\u00e0 il campo di battaglia della DOATEC e i ninja guidati da lui.\nHitomi.\n \u00e8 una studentessa tedesca, gi\u00e0 maestra di karate. \u00c8 nata il 25 maggio in Germania, da padre tedesco e madre giapponese. Nell'ultimo capitolo della serie viene vista portare delle uniformi in cui \u00e8 scritto il suo nome, mentre in altre versioni viene visto \"Bezwinger\": si pensa infatti che questo sia il cognome da parte di suo padre, che \u00e8 appunto tedesco.\nDopo il primo torneo, Hayate, ormai privo di memoria a causa del fallimento del Progetto Epsilon, venne lasciato nella Foresta Nera in Germania, dalla DOATEC. Dopo aver incontrato il padre di Hitomi, insegnante di karate, si allen\u00f2 in questa disciplina, acquisendo la padronanza in poco tempo. Hitomi, che stava studiando con lui, si affezion\u00f2 ad Hayate, ormai conosciuto con il nome Ein, che significa 'uno' in tedesco. Un giorno, Ein, che cominci\u00f2 a ricordare eventi passati e ad avere flashback, decise di partecipare al secondo torneo Dead or Alive, lasciando cos\u00ec la Germania. Hitomi, ormai maggiorenne, decise di metterle alla prova le sue abilit\u00e0 e di ritrovare Ein al torneo. Come si pu\u00f2 vedere dal suo filmato finale in DOA3, Hitomi si scontr\u00f2 con suo padre per vincere l'indipendenza e il consenso per partecipare al torneo. Hayate, anche se riacquist\u00f2 la memoria, riconobbe Hitomi, ma non torn\u00f2 con lei in Germania.\nIn DOA4, il padre di Hitomi si ammal\u00f2 improvvisamente, non potendo pi\u00f9 insegnare Karate per molto tempo. Anche dopo la sua ripresa, la mancanza di fondi finanziari lo costrinse a pensare alla chiusura del dojo di famiglia. Cos\u00ec, Hitomi decise di cercare ancora una volta Ein, per chiedergli di aiutarla a salvare il loro dojo. Anche se Ein non fa pi\u00f9 parte della vita di Hayate, il ninja decide di aiutarla se verr\u00e0 battuto in combattimento.\nNel film appare come un ragazzo, interpretato da Hung Lin.\nGenra.\n \u00e8 il ninja capo del settore Hajinmon del clan Mugen Tenshin, oltre che padre adottivo di Ayane. Nella storia originale narrata da \"Dead or Alive 3\", Genra \u00e8 stato rapito dalla DOATEC e sottoposto al Progetto Omega, per creare l'arma umana perfetta. Appare in questo videogioco come boss finale, con il nome di , sconfitto nella storia da Ayane.\nIn \"Dead or Alive Dimensions\" il suo loro \u00e8 stato ingrandito e modificato: Genra tradisce il suo clan per sete di potere e inizia a lavorare per la DOATEC. Dopo aver creato un portale tra il mondo dei tengu e quello degli umani, favorendo la venuta di Bankotsubo, incanta Ayane per farla combattere contro Hayate e Ryu. In seguito si sottopone volontariamente al Progetto Omega. In questo titolo \u00e8 giocabile.\nIntrodotti in \"Dead or Alive 4\".\nAlpha-152.\n \u00e8 la fase finale di Kasumi Alpha in seguito al Progetto Alpha 2. \u00c8 un essere di sola energia e con dei poteri di teletrasporto molto sviluppati, ha un potere tale da distruggere ogni cosa intorno a lei. I suoi poteri e le sue abilit\u00e0 la rendono una dei personaggi pi\u00f9 forti del gioco. Essa per\u00f2 non compare in \"Dead or Alive 3\", ma in \"Dead or Alive 4\", come boss finale. Nello scontro finale, dopo una breve battaglia con Kasumi, Alpha-152 riesce a fuggire.\nAlpha-152 ritorna nel quinto torneo, in cui viene sconfitta definitivamente dalla falsa Kasumi. Sono stati per\u00f2 creati altri cloni, conosciuti come Alpha, in grado di acquisire la forma fisica di Kasumi, Hayate, Hayabusa e Ayane.\nEliot.\nL'apprendista di Bred Wong, di origine britannica. Prende parte al quarto torneo DOA per scoprire il perch\u00e9 Bred Wong abbia scelto lui come successore, sembra nutrire una certa affinit\u00e0 con la kunoichi Ayane.\nKokoro.\n \u00e8 una maiko giapponese e studentessa di b\u0101j\u00edqu\u00e1n, fu inizialmente usato in \"Virtua Fighter\" da Akira Yuki, personaggio ospite in \"Dead or Alive 5\".\nSua madre Miyako fu una delle numerose amanti di Fame Douglas, ex-capo delle DOATEC, e quando diede alla luce Kokoro, si trasfer\u00ec lontana dalla citt\u00e0, dove Kokoro ebbe l'opportunit\u00e0 di diventare una maiko. Kokoro chiese a sua madre se potesse partecipare al quarto torneo Dead or Alive, e Miyako acconsent\u00ec per far felice la figlia. Durante la fine del torneo, Kokoro si trov\u00f2 faccia a faccia con Helena, che la invit\u00f2 in uno scontro. Quest'ultima, sapendo di essere la sua sorellastra, cerc\u00f2 di farle perdere il torneo per non attirare l'attenzione su di lei, perch\u00e9 Kororo \u00e8 considerata figlia illegittima di Fame Douglas tanto quanto Helena.\nIl suo compleanno \u00e8 il 1\u00ba dicembre.\nLisa Hamilton.\nLisa Hamilton, anche conosciuta con il suo nome da luchadora, La Mariposa, si scopre essere un ex-scienziato della DOATEC.\nIn \"Dead or Alive 5\" possiamo anche vedere il lato buono della scienziata, quando Hayate viene catturato per ricostruire il progetto Epsilon Lisa riesce a liberarlo ma in quel momento Alpha-152 prende le sembianze di Ryu Hayabusa scagliando un fulmine squarcia cielo. Molta parte del laboratorio va in fiamme ed esplode, Lisa resta coinvolta nell'incidente e la sua sorte non \u00e8 stata ancora rivelata.\nIntrodotti in \"Dead or Alive Dimensions\".\nShiden.\n \u00e8 il 17\u00b0 capo del Mugen Tenshin, fratello minori di Raidou e padre di Hayate e Kasumi. Suo padre Burai ha scelto lui come successore del clan, preferendolo a Raidou in quanto pi\u00f9 puro di cuore. Quando Raidou torna per rubare la tecnica \"fulmine squarcia-cielo\", Shiden non sembra essere presente; in seguito non rivela neanche a Kasumi cosa \u00e8 accaduto al fratello, e la inizia ad allenare per diventare la sua succeditrice. Durante gli eventi del torneo, sicuro della ripresa fisica di Hayate, gli cede il posto di capoclan.\nAppare fisicamente nel filmato introduttivo di \"DOAU\" e come personaggio giocabile in \"DOAD\".\nIntrodotti in \"Dead or Alive 5\".\nAlpha.\n o \u03b1 \u00e8 il nome dei cloni di Kasumi, oltre al pi\u00f9 noto Alpha-152. In \"DOA5\" sono pronti ad essere venduti come armi militari ed essi posson prendere la forma di Hayabusa, Ayane ed Hayate oltre a quella base di Kasumi. Nel laboratorio subacqueo della MIST sono presenti dieci compartimenti contenenti cloni: 133, 129, 271, 071, 221, 152, 201, 188, 146 e 167.\nLa Kasumi che appare nella prima parte di \"Dead or Alive 5\" \u00e8 un clone di Kasumi, scappata dal laboratorio MIST di Victor Donovan per cercare e distruggere definitivamente Alpha-152: sembra infatti non essersi resa conto di essere un clone e di avere la memoria della vera Kasumi. Dopo aver convito Helena a svelarle il luogo in cui Alpha-152 si nascondeva, cio\u00e8 nel laboratorio MIST della piattaforma petrolifera in cui lavora Rig, la falsa Kasumi vi si reca e riesce ad eliminare Alpha-152, ma viene trovata da Ayane ed Hayate che ormai certi che si tratta di un clone, la uccidono.\nMila.\nMila \u00e8 una ragazza spagnola che lavora negli Stati Uniti, che insegue il sogno di essere una combattente professionista ed il suo idolo \u00e8 il famoso campione Bass Armstrong, conosce la figlia, Tina, nel bar in cui lavora, con la quale stringer\u00e0 una buona amicizia.\nRig.\nUn ragazzo dal passato misterioso che lavora su una piattaforma petrolifera della DOATEC, da cui prende il nome (per \"rig\" in inglese si intende una piattaforma per trivellamenti). Ha dei piccoli scontri con Christie, l'assassina preferita di Donovan, nel bar di Taylor, dicendo che era in cerca di un vero uomo e dicendogli che era cresciuto e che non era pi\u00f9 un bambino. Questo fa pensare che i due si conoscessero gi\u00e0 ma Rig glielo rinfaccia molte volte.\nQuando il clan Mugen Tenshin si spinge nella sua piattaforma aiuta DOATEC a ricostruire il progetto Epsilon, solo Ayane si salva. In seguito combatter\u00e0 contro Kasumi, la shinobi vincer\u00e0 lo scontro e Rig scomparir\u00e0 nel nulla. Alla fine del gioco si scopre che Rig non \u00e8 altro che il figlio di Donovan coinvolto da sempre nei piani del padre e ora pronti per procedere alla vera fase 4.\nMarie Rose.\nMarie Rose \u00e8 una ragazza svedese che lavora come cameriera, dai tratti di una \"gothic lolita\" giapponese. Si tratta di un nuovo personaggio introdotto nella versione arcade di \"Dead or Alive 5 Ultimate\", e da marzo 2014 anche nella versione giapponese di \"Ultimate\", mentre \u00e8 stata aggiunta a quella europea e statunitense il 25 marzo per PlayStation 3 e il 26 marzo per Xbox 360. Per la versione su console \u00e8 disponibile come DLC a pagamento.\nPhase 4.\n, abbreviato Phase 4 in Occidente e in Giappone, \u00e8 un nuovo clone di Kasumi creato dalla MIST, quarta fase del Progetto Alpha, portato avanti da Victor Donovan. Utilizza lo stile di combattimento di Kasumi (ninjutsu del Mugen Tenshin, stile Tenjinmon) con alcune modifiche..\nNyotengu.\n \u00e8 un esemplare di tengu femmina, dal corpo umano ma con elementi della razza tengu, come ampie ali e anche i caratteristici \"tengu-geta\" ai piedi e ventaglio in mano. Il suo stile di combattimento \u00e8 il \"tengu-d\u014d\", ed \u00e8 in grado di utilizzare diverse mosse areali e di levitazione.\nHonoka.\n \u00e8 una giovane studentessa dai capelli rosa che ha appreso gli stili di combattimento di molti concorrenti del Torneo: per questo, lo stile \u00e8 denominato Honoka Fu. Si scopre in seguito che ha qualche legame di amicizia con Marie Rose, ma soprattutto con Ayane e Raidou in quanto sembrerebbe essere figlia di Raidou e di Conseguenza sorellastra di Ayane. Il personaggio ricorda una idol giapponese.\nIntrodotti in \"Dead or Alive 6\".\nDiego.\nDiego \u00e8 un lottatore di strada che in passato ha combattuto clandestinamente allo scopo di raccogliere denaro per pagare le cure della madre gravemente malata e, grazie alla sua forza devastante, si \u00e8 guadagnato il soprannome di \"re senza corona della strada\".\nNiCO.\nNiCO \u00e8 una scienziata della M.I.S.T. proveniente dalla Finlandia che pratica il Sital. Ha imparato degli attacchi elettrici.\nPersonaggi ospiti.\nDi seguito vengono elencati i personaggi che compaiono nella serie in seguito a speciali collaborazioni tra case di produzione.\nHalo.\nSpartan-458, nome in codice di Nicole, \u00e8 un personaggio basato sull'universo di Halo. \u00c8 un \"guest character\" sbloccabile di \"Dead or Alive 4\".\nNinja Gaiden.\nMomiji\n \u00e8 una miko del villaggio Hayabusa. \u00c8 uno dei personaggi giocabili della serie \"Ninja Gaiden\", allieva di Ryu Hayabusa. Compare solamente in \"Dead or Alive 5 Ultimate\".\nRachel \u00e8 un altro personaggio della serie \"Ninja Gaiden\", cacciatrice di demoni con poteri soprannaturali. Compare solamente in \"Dead or Alive 5 Ultimate\", in cui il suo stile di combattimento \u00e8 basato su quello di Spartan-458.\n\"Rakushou! Pachi-Slot Sengen\".\nRio Rollins Tachibana \u00e8 un personaggio della serie di videogiochi \"Rakush\u014d! Pachi-Slot sengen\", simulazione di pachinko sviluppato da Tecmo nel 2003. In seguito ne \u00e8 stato tratto un anime, \"\". In entrambe le serie \u00e8 una giovane croupier. Appare come ragazza giocabile in \"Dead or Alive Paradise\".\nVirtua Fighter.\nAkira Yuki \u00e8 uno dei quattro \"guest character\" di \"Virtua Fighter\" presenti in \"Dead or Alive 5\". Utilizza la stessa arte marziale di Kokoro, il \"Ba Ji Quan\".\nSarah Bryant \u00e8 il secondo personaggio di \"Virtua Fighter\" che appare in \"Dead or Alive 5\". Utilizza un'arte marziale mista.\nPai Chan \u00e8 il terzo personaggio di \"Virtua Fighter\" presente in \"Dead or Alive 5\". Utilizza un'arte marziale cinese, il mizongyi.\nJacky Bryant \u00e8 il quarto personaggio di \"Virtua Fighter\" che appare in \"Dead or Alive 5 Ultimate\". Utilizza il \"jeet kune do\" come arte marziale."}
{"id": "1014213", "revid": "212348", "url": "https://it.wikipedia.org/wiki?curid=1014213", "title": "Chiesa di Maria Santissima Assunta in Cielo (Napoli)", "text": "La chiesa di Maria Santissima Assunta in Cielo \u00e8 un luogo di culto di Napoli.\nSi erge in una delle zone pi\u00f9 popolose e celebri della citt\u00e0: i Quartieri Spagnoli, non lontano dalla ben pi\u00f9 nota chiesa della Santissima Trinit\u00e0 degli Spagnoli.\nNon vi sono molte informazioni circa la storia di quest'edificio; di certo si sa che venne fondato nel XVII secolo e che fu Giovanni Sarnelli (scolaro di Paolo De Matteis) a realizzare il dipinto che tutt'ora sormonta l'altare maggiore. Il tempio ha il suo ingresso principale in Salita Trinit\u00e0 degli Spagnoli, dove vi \u00e8 il portale in piperno e la porta lignea inglobati in un edificio d'abitazione. Qui abit\u00f2 e mor\u00ec, nel 1849, Pietro Bianchi, architetto della Basilica di San Francesco di Paola in piazza del Plebiscito."}
{"id": "1014216", "revid": "1573940", "url": "https://it.wikipedia.org/wiki?curid=1014216", "title": "Chiesa Regina Paradisi", "text": "La chiesa Regina Paradisi (o chiesa Regina Paradisi ai Guantai) \u00e8 una delle chiese ottocentesche di Napoli, sita in piazzetta dei Guantai a Nazareth, nel quartiere di Chiaiano, sulle pendici della collina dei Camaldoli.\nStoria e descrizione.\nIl tempio fu fondato nel 1877 ed il 1\u00ba novembre 1991 \u00e8 stato riaperto al culto grazie alla generosit\u00e0 dei fedeli, che ne hanno permesso il restauro e il consolidamento dopo un lungo periodo di abbandono; infatti, fino ad allora, la chiesa versava in uno stato di profondo degrado a causa dell'azione del tempo, degli eventi bellici, ma soprattutto dell'incuria degli uomini.\nL'edificio, sebbene non possa vantare notevoli dimensioni o raffinati interni come altre basiliche e chiese della citt\u00e0, custodisce comunque una notevole opera: l'immagine della \"Madonna\", che riproduce un affresco venerato a Sieti, le cui prime notizie scritte rimontano al 1480.\nL'opera, di artista ignoto, ricorda una miracolosa lacrimazione di sangue."}
{"id": "1014217", "revid": "121837", "url": "https://it.wikipedia.org/wiki?curid=1014217", "title": "Sostanza filosofica", "text": ""}
{"id": "1014219", "revid": "47767", "url": "https://it.wikipedia.org/wiki?curid=1014219", "title": "Accademia Imperiale delle scienze", "text": ""}
{"id": "1014220", "revid": "287204", "url": "https://it.wikipedia.org/wiki?curid=1014220", "title": "Icosidodecaedro troncato", "text": "In geometria solida l'icosidodecaedro troncato (o grande rombicosidodecaedro) \u00e8 uno dei tredici poliedri archimedei.\nHa 62 facce, divise in 12 decagoni, 20 esagoni e 30 quadrati, 180 spigoli e 120 vertici, in ciascuno dei quali concorrono un decagono, un esagono ed un quadrato.\nLa terminologia utilizzata per descrivere questo solido \u00e8 impropria: troncando le 30 cuspidi dell'icosidodecaedro, infatti, si otterrebbero delle facce rettangolari anzich\u00e9 quadrate. L'icosidodecaedro troncato \u00e8 pi\u00f9 propriamente un \"icosidodecaedro rombitroncato\".\nArea e volume.\nL'area formula_1 ed il volume formula_2 di un icosidodecaedro troncato i cui spigoli hanno lunghezza formula_3 sono le seguenti:\nDualit\u00e0.\nIl poliedro duale dell'icosidodecaedro troncato \u00e8 l'esacisicosaedro.\nSimmetrie.\nIl gruppo delle simmetrie dell'icosidodecaedro troncato ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_6. Sono gli stessi gruppi di simmetria dell'icosaedro, del dodecaedro e dell'icosidodecaedro.\nAltri solidi.\nL'icosidodecaedro troncato pu\u00f2 essere ottenuto troncando al contempo tanto le cuspidi quanto gli spigoli dell'icosaedro o, equivalentemente, del dodecaedro.\nLe venti facce esagonali e le dodici facce decagonali dell'icosidodecaedro troncato giacciono sui piani delle facce di un icosaedro e di un dodecaedro, rispettivamente. Le trenta facce quadrate, invece, giacciono sugli stessi piani delle facce di un triacontaedro rombico, poliedro duale dell'icosidodecaedro.\nIn altre parole, unendo i centri dei decagoni si ottiene un icosaedro, unendo i centri degli esagoni un dodecaedro ed unendo i centri dei quadrati un icosidodecaedro.\nUnendo vertici alterni dell'icosidodecaedro troncato si ottiene un poliedro simile al dodecaedro simo, ma con facce non regolari."}
{"id": "1014221", "revid": "287204", "url": "https://it.wikipedia.org/wiki?curid=1014221", "title": "Esacisicosaedro", "text": "In geometria solida lesacisicosaedro \u00e8 uno dei tredici solidi di Catalan, duale dell'icosidodecaedro troncato.\n\u00c8 un poliedro non regolare, le cui 120 facce sono identici a triangoli rettangoli i cui lati sono proporzionali a formula_1.\nArea e volume.\nL'area \"A\" ed il volume \"V\" di un esacisicosaedro i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale dell'esacisicosaedro \u00e8 l'icosidodecaedro troncato, un poliedro archimedeo.\nSimmetrie.\nIl gruppo delle simmetrie dell'esacisottaedro ha 120 elementi; il gruppo delle simmetrie che preservano l'orientamento \u00e8 il gruppo icosaedrale formula_4. Sono gli stessi gruppi di simmetria dell'icosaedro, del dodecaedro e dell'icosidodecaedro troncato.\nAltri solidi.\nDei 62 vertici dell'esacisicosaedro, venti hanno valenza 6, dodici hanno valenza 10 e trenta hanno valenza 4.\nI venti vertici di valenza 6 sono vertici di un icosaedro.\nI dodici vertici di valenza 10 sono vertici di un dodecaedro.\nI trenta vertici di valenza 4 sono vertici di un icosidodecaedro."}
{"id": "1014228", "revid": "1573940", "url": "https://it.wikipedia.org/wiki?curid=1014228", "title": "Ceinae", "text": "La sottofamiglia dei Ceinae , \u00e8 un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente specie parassitoidi.\nGli Pteromalidi di questa sottofamiglia sono di piccole dimensioni, con corpo non pi\u00f9 lungo di 1,5 mm, di colore metallico. Il capo ha antenne lunghe e sottili, composte da 13 articoli con tre anelli, inserite molto in basso. Le ali sono spesso ridotte.\nSi tratta di parassitoidi che si sviluppano a spese di larve fillominatrici di Ditteri Agromyzidae e Drosophilidae.\nNella sottofamiglia sono comprese 15 specie distribuite in tre generi."}
{"id": "1014229", "revid": "6923", "url": "https://it.wikipedia.org/wiki?curid=1014229", "title": "Fiat Nuova Bravo", "text": ""}
{"id": "1014232", "revid": "6923", "url": "https://it.wikipedia.org/wiki?curid=1014232", "title": "Fiat Nuova Croma", "text": ""}
{"id": "1014234", "revid": "14691", "url": "https://it.wikipedia.org/wiki?curid=1014234", "title": "Sinto", "text": ""}
{"id": "1014236", "revid": "14691", "url": "https://it.wikipedia.org/wiki?curid=1014236", "title": "The wanderer", "text": ""}
{"id": "1014237", "revid": "287204", "url": "https://it.wikipedia.org/wiki?curid=1014237", "title": "Sistema triclino", "text": "Il sistema triclino \u00e8 uno dei sistemi utilizzati per la classificazione dei minerali sulla base del loro grado di simmetria.\nIl sistema triclino \u00e8 il sistema a pi\u00f9 basso grado di simmetria; i cristalli dei minerali che appartengono a questo sistema sono caratterizzati dalla sola presenza del centro di simmetria.\nConsiderando il cristallo secondo i tre classici assi a, b, c della mineralogia la cella elementare del cristallo ha tre lati e tre angoli di misura differente:"}
{"id": "1014238", "revid": "14691", "url": "https://it.wikipedia.org/wiki?curid=1014238", "title": "Viaggio a deltora", "text": ""}
{"id": "1014250", "revid": "7336", "url": "https://it.wikipedia.org/wiki?curid=1014250", "title": "Apatiti", "text": ""}
{"id": "1014254", "revid": "404338", "url": "https://it.wikipedia.org/wiki?curid=1014254", "title": "Velaro", "text": ""}
{"id": "1014256", "revid": "84369", "url": "https://it.wikipedia.org/wiki?curid=1014256", "title": "Marshall Bruce Mathers III", "text": ""}
{"id": "1014263", "revid": "767487", "url": "https://it.wikipedia.org/wiki?curid=1014263", "title": "David Weir", "text": "Carriera.\nClub.\nWeir inizi\u00f2 nelle giovanili del , ma poi si dedic\u00f2 allo studio e si trasfer\u00ec negli Stati Uniti per studiare all'Universit\u00e0 di Evansville. Tuttavia, anche oltreoceano si mise in luce come calciatore, tanto che dal 1988 al 1991 fece parte della squadra del college, distinguendosi fra i migliori giocatori del campionato NCAA, nella cui formazione ideale dell'anno 1990 fu incluso.\nNel 1992, al suo ritorno in patria Weir fu ingaggiato dal Falkirk, club di prima divisione scozzese con cui collezion\u00f2 pi\u00f9 di 150 presenze in quattro stagioni. Nel 1996 si trasfer\u00ec agli Hearts, dove vinse il suo unico trofeo sino ad ora, la Coppa di Scozia del 1997/98.\nNel 1999 Weir and\u00f2 a giocare nella Premier League inglese, nelle file dell' in cui rimase titolare inamovibile per otto stagioni, collezionando oltre duecento presenze fra campionato e coppe europee e ottenendo la fascia da capitano da due diversi allenatori: Walter Smith e David Moyes.\nDal 16 gennaio 2007, rescisso il contratto con l'Everton con sei mesi d'anticipo sulla scadenza, Weir milita nei Rangers, al seguito del suo vecchio allenatore Walter Smith.\nIl 3 aprile 2009, l'allenatore Walter Smith lo ha promosso capitano dei Rangers, dopo che la societ\u00e0 ha tolto la fascia a Barry Ferguson per questioni comportamentali.\nAlla fine della stagione 2012, si trasferisce nuovamente all', dove aveva gi\u00e0 militato, come player/coach della squadra riserve del club inglese.\nNazionale.\nWeir esord\u00ec in nazionale nel 1997 e fece parte della selezione scozzese al in Francia. In seguito, dopo le critiche ricevute dal C.T. Berti Vogts decise di lasciare il calcio internazionale. Dopo le dimissioni di Vogts dalla panchina scozzese e il ritorno di Walter Smith, tuttavia, nel dicembre 2004 decide di rispondere alla convocazione del nuovo tecnico.\nIl 6 settembre 2006 Weir ha raggiunto le 50 presenze in nazionale guidando la Scozia alla vittoria per 2-1 nel match valido per le qualificazioni agli Europei contro la ."}
{"id": "1014264", "revid": "1001457", "url": "https://it.wikipedia.org/wiki?curid=1014264", "title": "Fromaro", "text": "Origine.\nEra figlio di Masdra e della moglie di cui non si conoscono n\u00e9 il nome n\u00e9 gli ascendenti\nBiografia.\nNel 460, dopo la morte del re Maldraso, Fromaro spodest\u00f2 il re Remismondo, che era successo al padre Maldraso, si impadron\u00ec del sud del regno e si fece eleggere re, mentre il fratello, Ricimondo occup\u00f2 il nord e anche lui si fece eleggere re. Per cui il regno suebo di Galizia fu governato da Fromaro al sud e da Ricimondo al nord. \nPass\u00f2 i pochi anni del suo regno a tenere a bada il fratello e a combattere contro Remismondo, il legittimo erede, che nel 460 si era alleato col re Visigoto Teodorico II, ottenendone l'aiuto militare e finanziario. Fromaro, secondo le cronache di Idazio, cattur\u00f2 Idazio stesso, vescovo di Aquae Flaviae, nella provincia romana di Gallaecia, e lo tenne prigioniero per tre mesi.\nMor\u00ec nel 465, nello stesso anno del fratello, Ricimondo. Dopo la sua morte, secondo le cronache di Idazio, Remismondo rientr\u00f2 in possesso di tutto il regno.\nDiscendenza.\nDi Fromaro non si conosce alcuna discendenza."}
{"id": "1014265", "revid": "106626635", "url": "https://it.wikipedia.org/wiki?curid=1014265", "title": "Target (economia)", "text": "Target, che in lingua inglese significa bersaglio, \u00e8 un termine utilizzato in economia e indicante un obiettivo posto come traguardo da raggiungere per una determinata strategia finanziaria, aziendale, commerciale o di marketing.\nDescrizione.\nLa definizione del target fa parte del processo di definizione razionale dei comportamenti aziendali, che dato un obiettivo (il target appunto), definiscono le strategie e le attivit\u00e0 per il suo raggiungimento. Il processo poi continua con la valutazione degli scostamenti, tra il target iniziale e il risultato raggiunto, che fornisce elementi per correggere o rivedere i nuovi obiettivi aziendali o le strategie poste in essere per il loro raggiungimento.\nTipologia.\nIl target pu\u00f2 essere un obiettivo di alto livello, e allora si sostanzia in un macro obiettivo come pu\u00f2 esserlo il raggiungimento di una determinata percentuale di profitto, o di pi\u00f9 basso livello, determinato in base a delle strategie di marketing ideate per particolari segmenti di clientela. Un esempio per questo caso, potrebbe essere dato dalla percentuale di risposte ottenute da una campagna di marketing.\nCaratteristiche.\nIl target deve essere:"}
{"id": "1014269", "revid": "1504506", "url": "https://it.wikipedia.org/wiki?curid=1014269", "title": "Kubok Federacii SSSR", "text": "La Coppa delle Federazioni sovietiche () \u00e8 stata la coppa di Lega di calcio sovietica, i cui partecipanti erano esclusivamente le squadre del massimo campionato sovietico."}
{"id": "1014270", "revid": "76069", "url": "https://it.wikipedia.org/wiki?curid=1014270", "title": "Mori (etnia)", "text": ""}
{"id": "1014275", "revid": "119749659", "url": "https://it.wikipedia.org/wiki?curid=1014275", "title": "Abbacchio", "text": "L'abbacchio \u00e8 un agnello giovane, lattante o slattato da poco, destinato al macello.\nEtimologia.\nSull'origine del termine ci sono discordanze:\nDall'antichit\u00e0 ad oggi.\nIn tutta la fascia centrale dell'Italia, Sardegna compresa, la pastorizia era la principale fonte di approvvigionamento di carne; nell'antichit\u00e0 si macellavano soprattutto montone e pecora adulta. La macellazione dell'agnello era vietata, tranne che nel periodo di Pasqua e fino a giugno.\nGli agnelli o abbacchi originariamente erano destinati alla mensa dei giudei e a quella dei meno abbienti, perch\u00e9 la loro carne era considerata di basso livello. Oggi la tradizione culinaria laziale, abruzzese e sarda della carne ovina \u00e8 soprattutto rivolta all'agnello, che viene offerto non solo nel periodo pasquale (quando la macellazione di tali ovini \u00e8 detta \"sbacchiatura\"), ma anche durante le festivit\u00e0 natalizie.\nLa maggior parte dell'agnello \u00e8 di produzione italiana, ma esiste una quota significativa (congelata) di importazione neozelandese.\nClassificazione.\nSecondo la classificazione dell'Agnello di Sardegna IGP:"}
{"id": "1014277", "revid": "1728", "url": "https://it.wikipedia.org/wiki?curid=1014277", "title": "Valute", "text": ""}
{"id": "1014334", "revid": "287204", "url": "https://it.wikipedia.org/wiki?curid=1014334", "title": "Trasporti in Gambia", "text": "Questa voce raccoglie le principali tipologie di Trasporti in Gambia. Nel paese non esistono ferrovie e il suo sistema di trasporti \u00e8 costituito soltanto da strade, rotte navali e vie aeree.\nTrasporti su rotaia.\nRete ferroviaria.\nLa ferrovia \u00e8 inesistente in Gambia.\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nNel 1998 il sistema stradale in Gambia era limitato a soli 3,742 km di strade, contando sia quelle asfaltate che quelle sterrate, i ponti e le strade di campagna. Grazie al progetto della Strada Costiera Kombo, o Combo, lo stato africano vuole ampliare la sua rete arrivando a 190 km di strade asfaltate e 66 km di sterrato. Il costo dell'enorme progetto, pari a 290 milioni di Dalasi \u00e8 sostenuto in parte dal settore pubblico, in parte dal fondo Kuwait e dalla Arab Bank. I due partner privati finanzieranno l'opera per un totale di 112 milioni di Dalasi. \nLa pi\u00f9 importante autostrada del paese \u00e8 la Trans-Gambia, economicamente fondamentale anche per il vicino Senegal. \nReti filoviarie.\nAttualmente in Gambia non esistono filobus. \nAutolinee.\nNella capitale, Banjul, ed in poche altre zone abitate del Gambia, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione pu\u00f2 contare su 400\u00a0km di acque interne.\nTrasporti aerei.\nAeroporti.\nL'unico aeroporto del paese si trova a Yundum, costruito durante la Seconda guerra mondiale per fornire uno scalo alle truppe coloniali alleate.\na) con piste di rullaggio pavimentate: 1 (aeroporto internazionale di Banjul, ubicato in realt\u00e0 nella vicina Yundum)\nb) con piste di rullaggio non pavimentate: 0."}
{"id": "1014338", "revid": "1001457", "url": "https://it.wikipedia.org/wiki?curid=1014338", "title": "Ricimondo", "text": "Origine.\nEra figlio di Masdra e della moglie di cui non si conoscono n\u00e9 il nome n\u00e9 gli ascendenti\nBiografia.\nNel 460, dopo la morte del re Maldraso, suo fratello, Fromaro spodest\u00f2 il re Remismondo, che era successo al padre Maldraso, si impadron\u00ec del sud del regno e si fece eleggere re, mentre Ricimondo occup\u00f2 il nord e anche lui si fece eleggere re. Per cui il regno suebo di Galizia fu governato da Fromaro al sud e da Ricimondo al nord. \nPass\u00f2 i pochi anni del suo regno a tenere a bada il fratello e a combattere contro Remismondo, il legittimo erede, che nel 460 si era alleato col re Visigoto Teodorico II, ottenendone l'aiuto militare e finanziario.\nRicimondo mor\u00ec nel 465, nello stesso anno del fratello, Fromaro. Dopo la sua morte, secondo le cronache di Idazio, Remismondo rientr\u00f2 in possesso di tutto il regno.\nDiscendenza.\nDi Ricimondo non si conosce alcuna discendenza."}
{"id": "1014340", "revid": "1573940", "url": "https://it.wikipedia.org/wiki?curid=1014340", "title": "Cerocephalinae", "text": "La sottofamiglia dei Cerocephalinae , \u00e8 un raggruppamento di insetti della famiglia degli Pteromalidi (Hymenoptera Chalcidoidea) comprendente circa 40 specie parassitoidi.\nMorfologia.\nI Cerocefalini hanno un corpo generalmente con colori non metallici su tonalit\u00e0 gialle o brune, liscio o, comunque privo di sculture puntiformi. Il capo, di forma globosa, ha antenne composte da 8-10 articoli prive di anelli, inserite molto in basso in prossimit\u00e0 della bocca. Una caratteristica morfologica molto frequente \u00e8 la presenza di un processo dentiforme che sporge fra l'inserzione delle antenne.\nIl torace ha notauli completi e le ali sono spesso munite di ciuffi di robuste setole. L'addome \u00e8 sessile.\nBiologia.\nI Cerocefalini sono parassitoidi di Coleotteri appartenenti a diverse famiglie. Talvolta sono importanti agenti naturali di controllo di Coleotteri xilofagi, in particolare di Anobidi e Scolitidi. L'iperparassitismo \u00e8 stato riscontrato nella specie \"Cerocephala rufa\", ai danni di un Braconide su coleotteri xilofagi come ospiti primari.\nLa specie \"Choetospila elegans\" (syn. \"Theocolax elegans\") \u00e8 un insetto cosmopolita e polifago associato comunissimi Coleotteri infestanti delle derrate alimentari (Anobiidi, Bostrichidi, Curculionidi, Bruchidi, Drioftoridi, ecc.).\nSistematica.\nLa sottofamiglia si suddivide in 13 generi comprendenti circa 40 specie:"}
{"id": "1014343", "revid": "339392", "url": "https://it.wikipedia.org/wiki?curid=1014343", "title": "Amondo", "text": ""}
{"id": "1014364", "revid": "21079", "url": "https://it.wikipedia.org/wiki?curid=1014364", "title": "Cubottaedro tronco", "text": ""}
{"id": "1014370", "revid": "1428919", "url": "https://it.wikipedia.org/wiki?curid=1014370", "title": "Mammiferi a rischio di estinzione", "text": "Questa voce elenca le 100 specie di mammiferi considerate dalla \"Zoological Society of London\" come a maggior rischio di estinzione .\nLa peculiarit\u00e0 di queste specie \u00e8 la loro unicit\u00e0: non sono affini a nessun'altra specie di mammifero, per cui una volta estinte la Terra perderebbe per sempre biodiversit\u00e0 uniche."}
{"id": "1014371", "revid": "48429619", "url": "https://it.wikipedia.org/wiki?curid=1014371", "title": "Dodecaedro camuso", "text": ""}
{"id": "1014372", "revid": "1568601", "url": "https://it.wikipedia.org/wiki?curid=1014372", "title": "Orfento", "text": "L'Orfento \u00e8 un fiume abruzzese.\n\u00c8 un affluente del fiume Orta che a sua volta va a confluire nel fiume Pescara.\nIl corso del fiume.\nScorre per 16\u00a0km, per convenzione si considera come sorgente la cascata della \"Sfischia\" sulla sommit\u00e0 della Majella, monte Pesco Falcone, tra il territorio di Caramanico Terme e Sant'Eufemia a Maiella. Affluente di destra del fiume Orta.\nIdrografia e ambiente.\nIl letto del fiume scorre all'interno di una valle montana, ora in canaloni dal greto ghiaioso, ora all'interno di stretti canyon scavati nella roccia; la portata risente, come tutti i piccoli corsi d'acqua, dell'apporto delle precipitazioni nevose e quindi dell'andamento climatico. Durante l'inverno numerosi affluenti ghiacciano completamente, dando origine a cascate di ghiaccio molto apprezzate dagli alpinisti. Il tipico ambiente fluviale appenninico \u00e8 compreso all'interno della riserva naturale \"Valle dell'Orfento\" e del successivo Parco Nazionale della Majella. Numerose le specie faunistiche protette o coinvolte in operazioni di reinserimento: la salamandrina dagli occhiali, l'ululone dal ventre giallo, la trota fario, la lontra."}
{"id": "1014373", "revid": "880789", "url": "https://it.wikipedia.org/wiki?curid=1014373", "title": "Cascate (Cassano d'Adda)", "text": ""}
{"id": "1014374", "revid": "9", "url": "https://it.wikipedia.org/wiki?curid=1014374", "title": "Preghiera Eucaristica", "text": ""}
{"id": "1014377", "revid": "125851829", "url": "https://it.wikipedia.org/wiki?curid=1014377", "title": "Professional'nyj Futbol'nyj Klub Kryl'ja Sovetov Samara", "text": "Il Kryl'ja Sovetov Samara, ufficialmente Professional'nyj Futbol'nyj Klub Kryl'ja Sovetov Samara (), \u00e8 una societ\u00e0 calcistica russa con sede nella citt\u00e0 di Samara. Milita nella PFN Ligi, la seconda serie del campionato russo.\nLa Samara Arena, che ospita le partite interne della squadra, ha una capacit\u00e0 di 41 970 spettatori. In precedenza la compagine era di scena allo stadio Metallurg.\nStoria.\nPeriodo sovietico.\nIl club venne fondato nel 1942, e in piena seconda guerra mondiale disput\u00f2 la prima gara della sua storia valida per la Kubok SSSR: il 30 luglio 1944 perse, ai sedicesimi di finale, contro il Lokomotiv Mosca per 1-5. Il 4 giugno 1945 disput\u00f2 anche la prima partita, nella seconda divisione, la Vtoraja Gruppa, contro il Torpedo di Ni\u017enij Novgorod. Al termine della stagione il club venne promosso nella massima serie, disputando la prima gara, ad Almaty contro lo .\nMantenne la massima serie fino al 1955, ottenendo come miglior risultato un quarto posto nel 1951. Dopo la retrocessione, vinse immediatamente la seconda serie, ottenendo un'immediata promozione. Nel 1960, dopo 5 anni in posizioni basse di classifica, fu retrocesso anche a causa della riforma dei campionati, ma ottenne una nuova immediata promozione.\nRimasto fino al 1969 in massima serie, ottenendo come miglior risultato un 10\u00ba posto, la successiva retrocessione port\u00f2 ad un periodo di crisi con l'addio quasi definitivo alla massima serie, che fu riconquistata in due occasioni (al termine delle annate 1975 e 1978), ma mantenuta solo nel 1976. Alla fine del 1980 arriv\u00f2, addirittura la retrocessione in terza serie, in cui rimase (salvo che nel 1985 e nel 1987) fino allo scioglimento dell'unione Sovietica.\nNella Coppa nazionale raggiunse la finale in due occasioni: nel 1953 (battuta dalla ) e nel 1964 (battuta dalla ).\nPeriodo russo.\nIl 6 luglio 2002 il club ha disputato la prima competizione a livello europeo, la Coppa Intertoto 2002.\nNel campionato 2016-17 retrocede nella PFN Ligi.\nOrganico.\nRosa 2021-2022.\n\"Aggiornata al 22 agosto 2021.\"\nRosa 2020-2021.\n\"Aggiornata al 21 febbraio 2021.\"\nRosa 2019-2020.\n\"Aggiornata al 28 febbraio 2020.\""}
{"id": "1014378", "revid": "131358", "url": "https://it.wikipedia.org/wiki?curid=1014378", "title": "FC Krylya Sovetov Samara", "text": ""}
{"id": "1014379", "revid": "131358", "url": "https://it.wikipedia.org/wiki?curid=1014379", "title": "Zenit Kuybyshev", "text": ""}
{"id": "1014380", "revid": "131358", "url": "https://it.wikipedia.org/wiki?curid=1014380", "title": "Krylya Sovetov Kuybyshev", "text": ""}
{"id": "1014381", "revid": "834", "url": "https://it.wikipedia.org/wiki?curid=1014381", "title": "L-O Frossard", "text": ""}
{"id": "1014382", "revid": "131358", "url": "https://it.wikipedia.org/wiki?curid=1014382", "title": "FC Krylya Sovetov", "text": ""}
{"id": "1014383", "revid": "834", "url": "https://it.wikipedia.org/wiki?curid=1014383", "title": "Oscar Frossard", "text": ""}
{"id": "1014384", "revid": "19933", "url": "https://it.wikipedia.org/wiki?curid=1014384", "title": "Dinamo Tblisi", "text": ""}
{"id": "1014387", "revid": "131358", "url": "https://it.wikipedia.org/wiki?curid=1014387", "title": "Krylya Sovetov", "text": ""}
{"id": "1014391", "revid": "44627", "url": "https://it.wikipedia.org/wiki?curid=1014391", "title": "Remismondo", "text": "Origine.\nFiglio e successore del re dei Suebi di Gallaecia, Maldraso e della moglie di cui non si conoscono n\u00e9 il nome n\u00e9 gli ascendenti\nBiografia.\nNel 460, alla morte del padre, sal\u00ec al trono, ma fu subito detronizzato da Fromaro, che si stabil\u00ec nel sud del regno mentre contemporaneamente suo fratello, Ricimondo occup\u00f2 il nord del regno (quello che era stato il regno di Framta. Anche Ricimondo assunse il titolo regale nel nord del paese.\nNello stesso 460, Remismondo si alle\u00f2 col re dei Visigoti, Teodorico II, che l'aiut\u00f2 nella guerra civile, in cambio della conversione degli Svevi all'arianesimo. La guerra civile si protrasse per circa cinque anni e si concluse solo dopo la morte dei due contendenti, Fromaro e Ricimondo che avvenne, per entrambi, nel 465.\nNello stesso anno 465, secondo le cronache di Idazio, Remismondo riun\u00ec nuovamente il regno sotto un'unica corona venendo ufficialmente riconosciuto come unico re degli Svevi di Gallaecia, anche dai Visigoti.\nSempre nel 465, Remismondo spos\u00f2 la figlia del re dei Visigoti, Teodorico II; lei lo convert\u00ec alla religione ariana, ed in questa occasione ci fu la conversione in massa degli Svevi, che in maggior parte erano ancora pagani.\nNello stesso anno con l'aiuto dei visigoti si era impadronito di Coimbra e subito dopo di Lisbona e Anona. Nel 466, occup\u00f2 Egitania, e molta parte della Lusitania. \nNel 467, dopo l'assassinio di Teodorico II, avvenuto l'anno prima, da parte del fratello Eurico), saccheggi\u00f2 ed annesse al suo regno Conimbriga.\nIl nuovo re dei Visigoti, Eurico, cambi\u00f2 politica nei confronti degli Svevi, da amichevole divenne contraria, portando la guerra (che fu terribile secondo il cronista Idazio, vescovo di Chaves in Galizia) in Lusitania e spinse gli Svevi nei vecchi confini.\nAlla morte di Remismondo, nel 469, inizi\u00f2 un periodo oscuro, in cui le notizie sono molto scarse. La cronaca di Idazio si interrompe nell'anno 468 e praticamente sino al 550, anno in cui si fa riferimento al re Carriarico, la storia degli Svevi \u00e8 sconosciuta.\nDiscendenza.\nDi Remismondo non si conosce alcuna discendenza."}
{"id": "1014395", "revid": "547034", "url": "https://it.wikipedia.org/wiki?curid=1014395", "title": "Rasoio", "text": "Il rasoio \u00e8 uno strumento per tagliare i peli. Solitamente viene impiegato dagli uomini per radere la barba e dalle donne per radere i peli delle ascelle o del pube, ma pu\u00f2 essere utilizzato in generale anche per radere i capelli. Il primo rasoio di sicurezza, la cui lama toccava la pelle solo con il suo bordo, fu inventato dal francese Jean-Jacques Perret nel 1771. Prima di questo le lame dei rasoi erano aperte, per questo il processo della rasatura era molto pericoloso.\nClassificazione.\nA seconda della lama, i rasoi possono essere:\nA seconda della modalit\u00e0 di utilizzo:\nStoria.\nLa rasatura \u00e8 una pratica millenaria: si hanno testimonianze di rasoi in selce, in bronzo e anche in oro ben prima dei rasoi in ferro. Come indicato da numerose pitture rupestri che raffigurano uomini sbarbati, l'uomo si radeva gi\u00e0 nella preistoria, utilizzando utensili di pietra o le valve di conchiglia. Sono state reperite testimonianze di popoli primitivi rappresentati da utens\u00ecli da taglio realizzati con tecnica di scheggiatura, levigatura e molatura. Dobbiamo comunque attendere la civilt\u00e0 egizia con l'introduzione del rame e del bronzo per vedere la nascita del rasoio. In Egitto sono stati trovati reperti in metallo, risalenti al 3000 a.C., che gli studiosi hanno indicato come strumenti per radere, tra cui quello a spatola, ritenuto il genere pi\u00f9 usato nel periodo tra le prime dinastie di Faraoni e l'Antico Regno (2920-2134 a.C.). Uno dei reperti pi\u00f9 antichi, a forma di coltellino con la punta leggermente ricurva \u00e8 conservato al museo del Louvre di Parigi.\nGli Etruschi inventano il rasoio a forma lunata, databile intorno al X-VI secolo a.C. circa, che permette di seguire meglio i contorni del viso, e un rasoio fenestrato, formato da due lame unite al centro da una piccola griglia.\nDegni di nota sono poi i cosiddetti rasoi \"punici\" del VII-II secolo a.C. reperiti in Nord Africa, Spagna, Sardegna, che hanno, per la maggior parte, impugnatura a collo di cigno ed estremit\u00e0 lunata.\nRasoi in bronzo sono stati identificati in Gran Bretagna, ed erano generalmente di forma ovale, con una piccola linguetta sporgente da una delle estremit\u00e0 corte.\nIl rasoio in epoca romana era chiamato \"culter tonsorius\" e negli scavi di Pompei ne troviamo di particolarmente eleganti, con impugnature in osso e in avorio finemente scolpite, che si ripiegano sulle sottili lame di ferro. \nIl primo rasoio in ferro conosciuto \u00e8 stato trovato in Danimarca ed \u00e8 databile al terzo secolo d.C. Il rasoio a serramanico a lama d'acciaio fa la sua comparsa nel Regno Unito nel 1680, il rasoio a lame monouso \u00e8 stato brevettato nel 1895 e il primo rasoio elettrico \u00e8 stato brevettato dal produttore statunitense Col. Jacob Schick nel 1928.\nAccorgimenti.\nI rasoi possono avere come accorgimenti:\nCuriosit\u00e0.\nNella storia della filosofia il Rasoio di Occam \u00e8 il criterio metodologico suggerito dal filosofo inglese Guglielmo di Ockham (XIII secolo-XIV secolo)."}
{"id": "1014396", "revid": "834", "url": "https://it.wikipedia.org/wiki?curid=1014396", "title": "Norris Williams", "text": ""}
{"id": "1014400", "revid": "124674354", "url": "https://it.wikipedia.org/wiki?curid=1014400", "title": "Selman Abraham Waksman", "text": "Biografia.\nNato in una famiglia ebreo-ucraina, emigr\u00f2 negli Stati Uniti nel 1910. Laureatosi nel 1915 in agraria e successivamente, nel 1918, in scienze biologiche, si specializz\u00f2 in pedologia e microbiologia del suolo presso l'Universit\u00e0 di Berkeley, in California.\nTrasferitosi come ricercatore presso la Rutgers University in New Jersey, incentr\u00f2 i suoi studi sulla ricerca di nuovi antibiotici, pervenendo alla scoperta dell'actinomicina, della clavicina, della streptotricina, della streptomicina, della griseina, della neomicina e di altre sostanze.\nPer queste scoperte venne insignito del Premio Nobel per la medicina nel 1952."}
{"id": "1014401", "revid": "110157", "url": "https://it.wikipedia.org/wiki?curid=1014401", "title": "European Low Fares Airline Association", "text": "La European Low Fares Airline Association (ELFAA) era un'organizzazione, impostata alla fine del 2003 e lanciata all'inizio del 2004, che rappresentava le compagnie aeree low cost europee.\nStoria.\nA gennaio 2004, al momento del lancio dell'ELFAA, le compagnie aeree membre erano 10: Air Berlin, Basiq air, Flybe, Flying Finn, Hapag-Lloyd Express, Ryanair, Sky Europe, Sterling, Sverigeflyg e Volareweb.\nL'European Low Fares Airline Association chiude il ; il suo sito web reindirizza a quello dell'Airlines for Europe (A4E).\nMembri.\nLa lista dei membri (al 2016) era disponibile sul sito web dell'ELFAA\nEx membri.\nLa lista dei membri del passato \u00e8 disponibile sulle pagine dell'ELFAA archiviate su Internet Archive"}
{"id": "1014402", "revid": "183581", "url": "https://it.wikipedia.org/wiki?curid=1014402", "title": "Teatro delle albe", "text": ""}
{"id": "1014403", "revid": "599013", "url": "https://it.wikipedia.org/wiki?curid=1014403", "title": "Darren Bent", "text": "Caratteristiche tecniche.\nEra un centravanti abile con entrambi i piedi, dotato di una buona tecnica individuale ed un grande fiuto del gol. Il fisico muscoloso lo aiutava durante il gioco.\nCarriera.\nClub.\nInizi.\nL'Ipswich lo acquista da giovanissimo e lo fa esordire in Premier League a 17 anni nella stagione 2001-2002, in quella stagione gioca 5 partite tra campionato ed FA Cup, realizzando un gol, ed esordisce anche in Coppa UEFA.\nCharlton.\nGi\u00e0 dall'anno seguente diventa titolare insostituibile dell'Ipswich con 35 presenze e 12 gol in stagione. Nei due anni successivi gioca 84 partite ufficiali e realizza 36 gol.\nNell'estate del 2005 viene acquistato dal Charlton per 4,5 milioni di sterline, Non ha nessuna difficolt\u00e0 ad affermarsi come un titolare fisso e nella sua prima stagione realizza ben 18 reti in 36 partite giocate.\nNella stagione successiva diventa il capitano ed ha cercato di aiutare il suo Charlton nella difficile impresa di non retrocedere. Darren Bent ha realizzato 14 reti in campionato e 2 in Coppa di Lega, ma nonostante ci\u00f2 il Charlton viene retrocesso. A fine stagione rinnova il suo contratto per altri 4 anni.\nTottenham.\nNell'estate del 2007 passa per la cifra record di 24,8 milioni di euro alla societ\u00e0 londinese del , gli \"Spurs\", dalle rinnovate ambizioni, vogliono conquistare posizioni importanti in Premier League e Bent \u00e8 stato l'acquisto di punta per tentare di arrivare agli obbiettivi prefissati. La stagione 2007-2008 non sembra per\u00f2 partire nel migliore dei modi possibile, anzi gli \"Spurs\" deludono ampiamente le aspettative di inizio stagione, cos\u00ec come fa anche l'attaccante inglese, alla fine del girone d'andata il si trova nella seconda met\u00e0 della classifica, e Bent si fa scavalcare nelle gerarchie del Mister Martin Jol da tutti e tre gli altri attaccanti e che attaccanti: Berbatov, Keane e Defoe, non di certo gli ultimi arrivati. Il licenziamento di Martin Jol a novembre del 2007, ed il successivo approdo del nuovo manager Juande Ramos, non giocano a favore di Darren che da quel momento non vede pi\u00f9 il campo dal primo minuto, tranne qualche spezzone di partita. Con l'arrivo nella stagione successiva (stagione 2008-2009) di un altro manager Harry Redknapp, riesce a trovare un posto da titolare, giocando in totale 33 partite e segnando 12 gol, conclude la stagione con un buonissimo bottino personale.\nMa nonostante tutto a fine stagione conclude la sua avventura con il per passare al Sunderland per 18 milioni di euro.\nSunderland.\nIl 5 agosto del 2009 il Sunderland lo acquista dal per ben 18 milioni di euro. L'accordo prevede un contratto quadriennale per il giocatore. Bent, messo sotto contratto sino al 2013, diventa l'acquisto pi\u00f9 costoso nella storia dei \"Black Cats\", superando Craig Gordon, acquistato in precedenza il 7 agosto del 2007 dagli Heart per 13 milioni di euro. \nIl 18 gennaio del 2011 lascia il Sunderland, con 32 gol in 58 partite di Premier League.\nAston Villa.\nIl 18 gennaio 2011 viene ufficializzato il suo passaggio all'Aston Villa, in cambio di 18 milioni di sterline (spesa record per il club); ed il calciatore firma un contratto della durata di 4 anni e mezzo.\nIl 22 gennaio 2011, al suo esordio con la maglia dell'Aston Villa, segna il gol vittoria nella sfida interna con il Manchester City al 18' del primo tempo, risultando poi fondamentale per la conquista dei tre punti finali, perch\u00e9 la partita finir\u00e0 poi col risultato di 1-0 per i \"Villans\".\nPrestiti a Fulham e Brighton.\nIl 16 agosto 2013 viene ceduto in prestito al Fulham. Il 24 agosto, al debutto con la nuova maglia, segna il suo primo gol con i \"Cottagers\", nella sconfitta casalinga per 1-3 contro l'Arsenal. Al termine della stagione fa ritorno all'Aston Villa. Il 26 novembre 2014 passa in prestito mensile al Brighton.\nDerby County.\nIl 2 gennaio 2015 passa in prestito al Derby County, con cui realizza 10 gol in 15 partite di campionato. A fine stagione, dopo essere andato in scadenza con l'Aston Villa, firma un contratto di due anni con i \"Rams\".\nIl 25 luglio 2018 annuncia il suo addio al calcio giocato.\nNazionale.\nHa debuttato con la nazionale inglese il 1\u00ba marzo 2006 ad Anfield contro l'Uruguay in una partita amichevole. Il 7 settembre 2010 realizza il suo primo gol con la maglia della nazionale inglese nella partita contro la Svizzera valida per le Qualificazioni al campionato europeo di calcio 2012.\nStatistiche.\nPresenze e reti nei club.\n\"Statistiche aggiornate al 20 maggio 2018.\""}
{"id": "1014404", "revid": "57342", "url": "https://it.wikipedia.org/wiki?curid=1014404", "title": "Selman Waksman", "text": ""}
