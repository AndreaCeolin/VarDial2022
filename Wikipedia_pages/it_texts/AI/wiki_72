{"id": "902056", "revid": "124067596", "url": "https://it.wikipedia.org/wiki?curid=902056", "title": "Oskar Werner", "text": "Biografia.\nConsiderato uno dei migliori attori teatrali europei, inizi\u00f2 la sua carriera a 18 anni presso il Burgtheater di Vienna. Convinto pacifista, fu arruolato allo scoppio della seconda guerra mondiale ma, appena ne ebbe la possibilit\u00e0, disert\u00f2. Dopo la guerra ricominci\u00f2 la carriera teatrale e, nel 1948, debutt\u00f2 nel suo primo film, \"La casa dell'angelo\". Qualche anno pi\u00f9 tardi dichiarava ancora: \"Io sono sposato con il teatro\".\nNel 1952 recit\u00f2 per la prima volta in un film in inglese, \"I dannati\" (1952), diretto da Anatole Litvak e prodotto dalla 20th Century Fox - nel ruolo di un tedesco prigioniero di guerra. Successivamente torn\u00f2 al teatro, interpretando una memorabile edizione dell'Amleto, andata in scena nel 1952 a Francoforte, e limitando i suoi impegni cinematografici a produzioni artisticamente importanti. Negli anni successivi recit\u00f2 in \"Mozart\" (1955) e \"Lola Mont\u00e8s\" (1955), e nel 1959 fond\u00f2 il suo teatro chiamandolo Theatre Ensemble Oskar Werner.\nNel 1962 recit\u00f2 in uno dei suoi film pi\u00f9 famosi, \"Jules e Jim\" di Fran\u00e7ois Truffaut, divenendo una star internazionale. Seguirono una lunga serie di successi come \"La nave dei folli\" (1965), che gli valse una nomination agli Oscar e ai Golden Globe, \"La spia che venne dal freddo\" (1965), con cui vinse il Golden Globe, e \"La nave dei dannati\" (1976), che gli valse un'altra nomination ai Globe. Sotto la direzione di Truffaut fu anche protagonista del celebre \"Fahrenheit 451\" (1966). Il film segn\u00f2 la fine della collaborazione fra i due artisti, a causa di un violento contrasto esploso sul set per divergenze sulla costruzione del personaggio di Montag. Curiosamente, una foto di Werner \u00e8 visibile nel tempio dedicato agli amici scomparsi che appare nel film di Truffaut \"La camera verde\" (1978).\nNegli anni settanta e ottanta ritorn\u00f2 al palcoscenico, interpretando e dirigendo ancora l'Amleto, mentre nel 1975 apparve in una puntata del telefilm \"Colombo\", dove interpret\u00f2 l'assassino ricercato da Peter Falk. L'alcolismo gli precluse alcune opportunit\u00e0 di carriera (fu costretto a rompere un vantaggioso contratto con la Twentieth Century Fox e dal 1977 in poi abbandon\u00f2 completamente il cinema) e lo port\u00f2 alla morte per infarto nel 1984, all'et\u00e0 di 62 anni, appena due giorni dopo la scomparsa di Fran\u00e7ois Truffaut, il regista francese che lo aveva reso celebre.\nVita privata.\nOskar Werner \u00e8 stato sposato due volte, la prima con l'attrice Elisabeth Kalina, la seconda con Anne Power, figlia dell'attrice francese Annabella e adottata dal noto attore statunitense Tyrone Power."}
{"id": "902057", "revid": "1226", "url": "https://it.wikipedia.org/wiki?curid=902057", "title": "Compostaggio domestico", "text": ""}
{"id": "902062", "revid": "26891", "url": "https://it.wikipedia.org/wiki?curid=902062", "title": "Landing Craft, Assault", "text": ""}
{"id": "902063", "revid": "219110", "url": "https://it.wikipedia.org/wiki?curid=902063", "title": "Tagged Command Queuing", "text": "Il Tagged Command Queuing (TCQ) \u00e8 una tecnologia introdotta in certi dischi rigidi ATA e SCSI. Permette al sistema operativo di inviare molteplici richieste di lettura e scrittura al disco rigido. L'ATA TCQ non \u00e8 identico nel funzionamento rispetto al pi\u00f9 efficiente Native Command Queuing (NCQ) utilizzato dalle unit\u00e0 SATA.\nPrima del TCQ, un sistema operativo poteva inviare al disco solo una richiesta alla volta.\n\u00c8 presente nello standard SCSI-2."}
{"id": "902064", "revid": "287204", "url": "https://it.wikipedia.org/wiki?curid=902064", "title": "Oratorio di San Bernardino", "text": ""}
{"id": "902070", "revid": "111637937", "url": "https://it.wikipedia.org/wiki?curid=902070", "title": "Museo diocesano di arte sacra (Siena)", "text": ""}
{"id": "902071", "revid": "36426", "url": "https://it.wikipedia.org/wiki?curid=902071", "title": "Museo diocesano (Siena)", "text": ""}
{"id": "902087", "revid": "599013", "url": "https://it.wikipedia.org/wiki?curid=902087", "title": "Reazione oscillante", "text": "Una reazione oscillante \u00e8 una reazione chimica in cui le concentrazioni dei reagenti e dei prodotti variano periodicamente. In certe condizioni tali concentrazioni possono anche variare in modo aperiodico e non-monotono, per cui il sistema avr\u00e0 un comportamento caotico.\nLe reazioni oscillanti possono essere condotte sia in fase omogenea che in fase eterogenea; in quest'ultimo caso la reazione avverr\u00e0 sull'interfaccia della fase solida. Questo genere di reazioni sono molto diffuse e assumono interesse sia a livello teorico che pratico, sia in ambito della sintesi industriale che in ambito biochimico. Assumono un ruolo essenziale per la vita regolando gli impulsi elettrici legati a processi fisiologici periodici quali il mantenimento del ritmo sinusale dei battiti cardiaci o la sincronizzazione dell'attivit\u00e0 nervosa cerebrale.\nLa descrizione delle reazioni oscillanti si fonda sui concetti di auto-organizzazione, della teoria del caos e della teoria della complessit\u00e0.\nStoria.\nInizialmente l'interesse per le reazioni oscillanti si concentr\u00f2 sui sistemi in fase omogenea, nonostante fossero identificate molto prima reazioni di tale tipo in fase eterogenea. Il resoconto di tali reazioni fu pubblicato per la prima volta da Gustav Theodor Fechner nel 1828. Nel 1833 John Herschel, noto astronomo e inventore della cianotipia, scopr\u00ec una serie di reazioni periodiche legate al dissolvimento del ferro in acido nitrico a diversi valori di concentrazione. Le reazioni oscillanti si incontrano spesso in elettrochimica, come riportato da Christian Friedrich Sch\u00f6nbein nel 1842 e James Prescott Joule nel 1844.\nNel 1921 William C. Bray descrisse la decomposizione catalitica del perossido di idrogeno in presenza di iodato (IO3-), in ambiente acido, notando una variazione periodica delle concentrazioni. Inizialmente la sua pubblicazione ricevette scarsa attenzione; successivamente si scopr\u00ec che la caratteristica periodicit\u00e0 osservata derivava dalla presenza di impurezze solide sulla cui interfaccia aveva luogo la reazione. A quei tempi si ritenne che questo genere di condizioni fosse necessario affinch\u00e9 si avesse un sistema chimico oscillante.\nAlfred James Lotka si interess\u00f2 allo studio dei fondamenti teorici delle reazioni oscillanti sfruttando le sue ampie conoscenze matematiche. Egli propose anche un modello autocatalitico di reazioni ed elabor\u00f2 una applicazione matematica della dinamica delle popolazioni adattandola al caso di un sistema chimico periodico (equazioni di Lotka-Volterra e \"ciclo del maiale\").\nPi\u00f9 tardi, nel 1958, Boris Belousov, le cui teorie non riscossero grande consenso e furono addirittura osteggiate a quei tempi, propose una serie di meccanismi di reazione relativi alle trasformazioni implicate in un sistema omogeneo formato da cerio (IV), bromato (BrO3-) e acido malonico. Anatol Zhabotinsky riprese il lavoro di Belousov e nel 1964 conferm\u00f2 la veridicit\u00e0 dei suoi studi arrivando alla formulazione della reazione di Belousov-Zhabotinsky. Richard J. Field, Endre K\u00f6r\u00f6s e Richard M. Noyes proposero nel 1972 un meccanismo (meccanismo FKN) per la reazione di Belousov-Zhabotinsky alquanto complesso e articolato, dimostrando dettagliatamente la natura e la tipologia dei processi legati ad una reazione oscillante.\nCondizioni cinetiche e termodinamiche.\nLa possibilit\u00e0 che avvenga una reazione oscillante \u00e8 legata alle seguente condizioni generali:\nSistemi biologici.\nMolte reazioni biochimiche, una su tutte quelli caratterizzate dall'inibizione competitiva da parte degli enzimi, sono di tipo oscillante. Ne sono un lampante esempio la glicolisi, la respirazione cellulare e le reazioni che permettono al nodo senoatriale di generare gli impulsi cardiaci.\nLe reazioni oscillanti con un lungo periodo assumono grande importanza in cronobiologia, regolando i ritmi biologici. Questi non dipendono solamente da fattori esterni quali la luce solare e la temperatura, ma anche dalla funzione di \"orologio interno\" svolta da certi sistemi cellulari quali quelli del nucleo suprachiasmatico. Ad oggi i processi basilari su cui si fondano questi fenomeni biologici non sono esattamente chiariti. Generalmente i sistemi oscillanti fisiologici possono essere considerati come dei complessi a struttura bi- e tridimensionale che possono spostarsi nei compartimenti cellulari, ad esempio, sfruttando una corrente di ioni Ca2+."}
{"id": "902091", "revid": "1305772", "url": "https://it.wikipedia.org/wiki?curid=902091", "title": "Stato stazionario", "text": ""}
{"id": "902093", "revid": "478814", "url": "https://it.wikipedia.org/wiki?curid=902093", "title": "Rombo (zoologia)", "text": "Il nome comune di rombo viene dato, nel parlato quotidiano italiano (dialettale e non) ad alcune specie di pesci piatti, appartenenti ad alcune famiglie dell'ordine \"Pleuronectiformes\"."}
{"id": "902098", "revid": "827882", "url": "https://it.wikipedia.org/wiki?curid=902098", "title": "Waffle (disambigua)", "text": ""}
{"id": "902102", "revid": "1369234", "url": "https://it.wikipedia.org/wiki?curid=902102", "title": "Campeonato Brasileiro S\u00e9rie B", "text": "Il Campeonato Brasileiro S\u00e9rie B, in passato nota anche come Ta\u00e7a de Prata, \u00e8 il secondo livello del campionato brasiliano di calcio.\nViene organizzato dal 1971 dalla Confedera\u00e7\u00e3o Brasileira de Futebol e vi partecipano 20 squadre. Si gioca nell'anno solare, da maggio a novembre.\nStoria.\nIl Campeonato Brasileiro S\u00e9rie B nacque nel 1971, senza tuttavia alcuna promozione in S\u00e9rie A. Dopo due sole edizioni non venne pi\u00f9 disputato per 7 anni, fino al 1980, quando la CBF riorganizz\u00f2 i campionati nazionali.\nDal 1980 le prime due classificate vengono promosse in S\u00e9rie A, mentre dal 2006 il numero di squadre promosse \u00e8 aumentato a 4.\nFormula.\nDopo l'uso di diverse formule, attualmente le 20 squadre partecipanti si affrontano a turno nel girone di andata e di ritorno da aprile a dicembre. Per ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto a entrambe.\nAlla fine della stagione la squadra prima viene dichiarata vincitrice del campionato e promossa in S\u00e9rie A insieme alla seconda, alla terza e alla quarta classificata. Le ultime quattro classificate, invece, retrocedono in S\u00e9rie C."}
{"id": "902104", "revid": "1100311", "url": "https://it.wikipedia.org/wiki?curid=902104", "title": "Campeonato Brasileiro S\u00e9rie C", "text": "Il Campeonato Brasileiro S\u00e9rie C \u00e8 il terzo livello del campionato brasiliano di calcio.\nViene organizzato dal 1981 dalla Confedera\u00e7\u00e3o Brasileira de Futebol e vi partecipano 20 squadre. Si gioca nell'anno solare, da aprile a dicembre.\nStoria.\nIl Campeonato Brasileiro S\u00e9rie C nacque nel 1981, con il nome di \"Ta\u00e7a de Bronze\" (in italiano Coppa di Bronzo), senza alcuna promozione in S\u00e9rie B. Dopo una sola edizione non venne pi\u00f9 disputato per 5 anni, fino al 1987.\nDal 1988 al 1993 si disput\u00f2 un anno s\u00ec e l'altro no, siccome la CBF decise a volte di disputare un campionato di seconda divisione con molte squadre, in altre occasioni di disputarne uno di seconda e uno di terza divisione.\nDal 1994, dopo la riorganizzazione da parte della CBF dei campionati inferiori alla S\u00e9rie A, la S\u00e9rie C fu strutturata in gironi regionali e successivi play-off o gironi per la promozione in S\u00e9rie B.\nFormula.\nDopo che per anni le squadre partecipanti si sono affrontate in pi\u00f9 turni composti da gironi stabiliti su basi geografiche, dal 2009 le 20 squadre partecipanti si affrontano a turno in un unico girone all'italiana con gare di andata e di ritorno da aprile a dicembre. Per ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto a entrambe.\nAlla fine della stagione la squadra prima in classifica viene dichiarata vincitrice del campionato e promossa in S\u00e9rie B insieme alla seconda, alla terza e alla quarta classificata. Le ultime quattro classificate, invece, retrocedono in S\u00e9rie D.\nAlbo d'oro.\n1 Il Santo Amaro \u00e8 l'attuale Manchete.\n2 L'Etti Jundia\u00ed \u00e8 l'attuale Paulista.\n3 L'Ituiutaba \u00e8 l'attuale Boa Esporte."}
{"id": "902110", "revid": "1087849", "url": "https://it.wikipedia.org/wiki?curid=902110", "title": "Diveria", "text": "Il Diveria o Doveria (\"Churumm Bach\" in walser; \"Krumm Bach\" in tedesco) \u00e8 un torrente che nasce dal Passo del Sempione a 2005\u00a0m d'altezza in territorio svizzero.\nPercorso.\nAttraversa la frazione di \"Egga di Sempione\" e poi il villaggio di Sempione, centro dell'omonimo comune situato a 1476\u00a0m d'altezza; da qui segue una direzione sud-est quando forma le Gole di Gondo (Gondoschlucht in tedesco). Successivamente bagna la frazione di \"Gondo\" di Zwischbergen e poi prende direzione est.\nEntrato in Italia nella Val Divedro, attraversa le frazioni di Paglino, \"Iselle\" di Trasquera, \"Bertonio\" di Varzo e, poco prima di giungere al centro comunale di Varzo, riceve da sinistra le acque del Cairasca. In seguito prende direzione sud bagnando le frazioni \"Riceno\" e \"Mognata\" di Varzo; attraversa la frazione \"Campeglia\" di Crevoladossola, e a Crevoladossola confluisce nel fiume Toce."}
{"id": "902114", "revid": "20768", "url": "https://it.wikipedia.org/wiki?curid=902114", "title": "A.C. BhaktiVed\u0101nta Swami Prabhupada", "text": ""}
{"id": "902115", "revid": "76963", "url": "https://it.wikipedia.org/wiki?curid=902115", "title": "Rintar\u014d", "text": "Biografia.\nGli esordi tra Tezuka e Matsumoto.\nInizia la sua carriera nel mondo degli anime nel 1958 come colorista ed intercalatore alla Toei Doga, dove, sotto la guida di Yasuji Mori, lavora nel celebre lungometraggio \"La leggenda del serpente bianco\", cui seguono \"Shonen Sarutobi Sasuke\" e \"Saiyuki\".\nDue anni pi\u00f9 tardi entra alla Mushi Production, fondata dal maestro Osamu Tezuka. Qui, tra l'altro, supervisiona la sua prima serie degli anni sessanta, \"Tetsuwan Atom\" (\"Astro Boy\"), tratta dall'omonimo manga di Tezuka ed \u00e8 il direttore artistico della serie \"Jungle Taitei\" (\"Kimba, il leone bianco\"), sempre di Tezuka. Ma \u00e8 alla fine degli anni settanta che Rintaro, grazie all'incontro con Leiji Matsumoto, ha modo di cogliere il successo che lo pone tuttora tra i pi\u00f9 rispettati professionisti del settore.\nNel 1978 dirige infatti la serie \"Uchu Kaizoku Captain Harlock\" (\"Capitan Harlock\"), e l'anno seguente il suo primo lungometraggio, \"Ginga Tetsudo 999\" (\"Galaxy Express 999 - The Movie\"), entrambi tratti da opere di Matsumoto e divenuti dei veri e propri \"cult\".\nLa maturit\u00e0 tra Otomo e la Madhouse.\nNel 1983, ormai affermato e riconosciuto, dirige il lungometraggio \"Genma Taisen\" (\"Harmagedon - La guerra contro Genma\") con Katsuhiro \u014ctomo come character designer, e due anni dopo \"Kamui no Ken\" (\"La spada dei Kamui\"), tratto dall'omonimo romanzo di Tetsu Yano, realizzato con la Madhouse, di cui \u00e8 cofondatore.\nDopo aver diretto innumerevoli serie, OAV e film, tra cui l'adattamento anime del manga \"X\" nel 1996, l'anno seguente si ritrova di nuovo Katsuhiro Otomo per realizzare un vecchio ed ambizioso progetto, la trasposizione sul grande schermo del famoso manga di Osamu Tezuka \"Metropolis\". Il lungometraggio vede la luce dopo quattro anni di lavoro, nel 2001, ed incontra il favore internazionale di critica e pubblico. Nel frattempo produce con la Madhouse anche l'innovativa serie \"Alexander Senki\" (\"Alexander\").\nTra i lavori pi\u00f9 recenti un OAV basato sul celebre personaggio di Leiji Matsumoto Capitan Harlock, \"Space Pirate Captain Herlock - The Endless Odyssey\", ed il contributo agli \"storyboard\" dell'OAV \"Master Keaton\", tratto dall'omonimo manga di Naoki Urasawa e Hokusei Katsushika, e della serie breve \"Paranoia Agent\" di Satoshi Kon."}
{"id": "902119", "revid": "161374", "url": "https://it.wikipedia.org/wiki?curid=902119", "title": "Campionato di calcio uruguagio", "text": ""}
{"id": "902121", "revid": "2220313", "url": "https://it.wikipedia.org/wiki?curid=902121", "title": "Per vivere meglio, divertitevi con noi", "text": "Per vivere meglio, divertitevi con noi \u00e8 un film, composto da tre episodi, del 1978 diretto da Flavio Mogherini ed interpretato da Cochi e Renato.\nTrama.\nUn incontro molto ravvicinato.\nValentina Contarini soffre di \"fallofobia\" dopo essere rimasta isolata sull'Himalaya per oltre settanta giorni in compagnia di sette sherpa che abusano ripetutamente di lei, e crede d'incontrare un misterioso extraterrestre giunto sulla Terra per scoprire come si riproducono gli esseri umani. Dopo avere ceduto alle richieste del presunto alieno ed essere guarita si scopre che si \u00e8 trattato di un trucco escogitato dagli psichiatri ingaggiati dal marito per farle superare il trauma.\nIl teorema gregoriano.\nOttavio Del Bon, assicuratore trasferitosi da poco in provincia con la moglie, influenzato dal collega Gregorio, inizia a temere il tradimento della consorte: per tranquillizzarsi, la mette alla prova, ma gli esiti saranno drammatici.\nNon si pu\u00f2 spiegare, bisogna vederlo.\nSiro Sante, un giovane oberato dai debiti a causa della sua passione per le scommesse sui cavalli - soprattutto sul cavallo Lord Byron, del quale \u00e8 il proprietario - viene perseguitato dai creditori e rischia di essere cacciato di casa. Organizza alcune truffe per racimolare soldi, finch\u00e9 il cavallo, considerato un brocco, inizia a vincere una corsa dietro l'altra. Il purosangue, ritiratosi in gloria, far\u00e0 lo stallone; mentre Siro, diventato miliardario, avr\u00e0 un amante: la sua ex padrona di casa...\nRiprese.\nGli interni del film furono girati negli studi I.C.E.T., De Paolis e Dear International, gli esterni furono girati a Padova e Vicenza (\"Un incontro molto ravvicinato\"), a Como (\"Il teorema gregoriano\") e a Varese (\"Non si pu\u00f2 spiegare, bisogna vederlo\"); in quest'ultima citt\u00e0 furono riprese all'ippodromo Le Bettole le scene della gara ippica.\nDistribuzione.\nIl film, iscritto al Pubblico registro cinematografico il 6 luglio 1978 con il n. 6.536, ottenne il visto censura n. 72.873 del 23 dicembre 1978 per una lunghezza della pellicola di 3.175 metri. La prima proiezione avvenne lo stesso giorno e l'incasso fu di 485.000.000 lire.\nLe canzoni del film sono \"Where Clouds Could Never Fly\", \"Aa Aa Uu Aa Ee\" e \"Show Me the Way\", eseguite da Zack Ferguson; \"World X\", eseguita da Angela Dean; \"It's Me\", e \"Guitar Boogie\", eseguite dal complesso The Sound Waves (edizioni musicali NWA Records).\nLa colonna sonora originale del film venne pubblicata su 33 giri CLS Records MDTP 027, contenente 10 brani. Non risulta una ristampa su CD.\nIl film \u00e8 stato pubblicato su DVD nel 2011 dalla 01 Distribution."}
{"id": "902124", "revid": "1305772", "url": "https://it.wikipedia.org/wiki?curid=902124", "title": "DBZ", "text": ""}
{"id": "902126", "revid": "2075211", "url": "https://it.wikipedia.org/wiki?curid=902126", "title": "Campionato Carioca", "text": "Il Campeonato Carioca, conosciuto anche come Campeonato Estadual do Rio de Janeiro, \u00e8 il campionato di calcio dello stato di Rio de Janeiro, in Brasile e una tra le pi\u00f9 prestigiose competizioni calcistiche dello stato brasiliano.\nLa prima stagione del \"Campeonato Carioca\" venne disputata nel 1906, la terza tra i campionati pi\u00f9 antichi del Brasile, dopo il \"Campeonato Paulista\" di San Paolo e il \"Campeonato Baiano\" di Bahia. Dal 1980 \u00e8 organizzato dalla \"Federa\u00e7\u00e3o de Futebol do Estado do Rio de Janeiro (FFERJ o anche FERJ)\".\nAl campionato partecipano molte tra le pi\u00f9 prestigiose squadre di calcio del Brasile: Botafogo, Flamengo, Fluminense e Vasco da Gama.\nFormula.\nLa competizione \u00e8 divisa in tre fasi: La Ta\u00e7a Guanabara, la Ta\u00e7a Rio, e la finale, giocata tra le vincenti della \"Ta\u00e7a Guanabara\" e della \"Ta\u00e7a Rio\"."}
{"id": "902128", "revid": "131358", "url": "https://it.wikipedia.org/wiki?curid=902128", "title": "Campeonato carioca", "text": ""}
{"id": "902129", "revid": "131358", "url": "https://it.wikipedia.org/wiki?curid=902129", "title": "Campionato carioca", "text": ""}
{"id": "902132", "revid": "438678", "url": "https://it.wikipedia.org/wiki?curid=902132", "title": "Tre tigri contro tre tigri", "text": "Tre tigri contro tre tigri \u00e8 un film collettivo del 1977 diretto da Sergio Corbucci e Steno. E' il quarto film interpretato da Cochi e Renato.\nTrama.\nIl film \u00e8 diviso in tre episodi.\nPrimo episodio.\nDon Cimbolano, parroco in un paesino di campagna a maggioranza comunista, vede riempirsi la chiesetta di fedeli solo quando si diffonde la falsa voce di suoi rapporti con la moglie d'un pastore protestante, mandato per migliorare i rapporti con la Chiesa cattolica.\nSecondo episodio.\nIl commesso viaggiatore Oscar, in realt\u00e0 evaso innocuo, \u00e8 adescato da un'apparente nobildonna giovane, vistosa e libertina, che in realt\u00e0 nasconde, dietro le \"avances\", una trasmissione di \"candid camera\" diretta da Nanni Loy, che interpreta se stesso con una buona dose d'autoironia.\nTerzo episodio.\nL'avv. Scorza, che ha il terrore dei mezzi di trasporto, si trova costretto a vivere una rocambolesca avventura aviatoria al posto del suo capo, con la focosa sig.ra Nardi, facoltosa cliente dello studio.\nMusica.\nLa musiche del film, scritte da Guido e Maurizio de Angelis, sono tutte di tipo liscio. La colonna sonora \u00e8 un bellissimo tango dal titolo sconosciuto. Questo tango \u00e8 l'unica musica del film, anche se suonata in modi e strumenti diversi, tranne nel primo episodio, quando viene eseguito un ballo liscio e nel terzo episodio, quando viene eseguito anche il valzer \"Sul bel Danubio blu\" (cantata dal tenore Manlio Rocchi e diretta da Paolo Villaggio).\nSequel.\nIl film ha avuto un sequel del 1978 intitolato \"Io tigro, tu tigri, egli tigra\".\nLa regia \u00e8 affidata a Renato Pozzetto e Giorgio Capitani, con il ritorno di Pozzetto, Montesano e Villaggio.\nLuoghi.\nIl primo episodio \u00e8 girato a Vararo, frazione del comune di Cittiglio in provincia di Varese e nella zona di Sacrofano (Roma), la scena della grotta bloccato dal masso.\nNel secondo episodio l'incontro di Montesano con la Di Lazzaro \u00e8 stato girato al 19\u00bakm. della Flaminia ed esattamente in via Codette nel comune di Riano (Roma)"}
{"id": "902133", "revid": "6923", "url": "https://it.wikipedia.org/wiki?curid=902133", "title": "Concept-car", "text": ""}
{"id": "902134", "revid": "2231507", "url": "https://it.wikipedia.org/wiki?curid=902134", "title": "Albo unico nazionale dei promotori finanziari", "text": "L'albo unico dei Consulenti Finanziari (ACF) \u00e8 un albo professionale che elenca le persone fisiche che in Italia sono abilitate all'esercizio della professione di consulente finanziario.\nInizialmente regolato dal TUF (decreto legislativo 28 febbraio 1998, n. 58), l'Albo \u00e8 stato poi regolato dalla normativa fissata dalla legge 28 dicembre 2005, n. 262 recante \"Disposizioni per la tutela del risparmio e la disciplina dei mercati finanziari\" (testo successivamente aggiornato con le modifiche apportate dal d.lgs. n. 141 del 13 agosto 2010) e dalle previsioni attuative contenute nel Libro VIII del Regolamento Intermediari adottato dalla Consob con la delibera n. 16190 del 29 ottobre 2007.\nI compiti di aggiornamento e di gestione dell'Albo, inizialmente tenuto presso la Consob, sono affidati - a partire dal 1\u00ba gennaio 2009 - per legge e in via esclusiva, all'associazione senza finalit\u00e0 di lucro dotata di personalit\u00e0 giuridica denominata \"Organismo di vigilanza e tenuta dell'albo unico dei Consulenti Finanziari\" (\"OCF\"). Tale organismo, costituito il 25 luglio 2007, \u00e8 un'associazione tra l'\"Associazione Nazionale delle societ\u00e0 di collocamento di Prodotti Finanziari e di Servizi di Investimento\" (Assoreti), l'\"Associazione Nazionale Consulenti Finanziari\" (Anasf; https://www.anasf.it/) e l'Associazione Bancaria Italiana (ABI).\nSpettano all'OCF i compiti di gestione ordinaria ed aggiornamento dell'Albo, mentre in capo alla Consob sono mantenuti i compiti di verifica e controllo e gli atti sanzionatori degli iscritti all'Albo che non rispettino la normativa vigente.\nIn conformit\u00e0 alla delibera Consob n. 17581 del 3 dicembre 2010 vi \u00e8 un'articolazione territoriale dell'albo in due sezioni: una per l'Italia centrale e meridionale con sede a Roma, una per l'Italia settentrionale con sede a Milano."}
{"id": "902155", "revid": "92723", "url": "https://it.wikipedia.org/wiki?curid=902155", "title": "\u010cyhyryn", "text": "\u010cyhyryn (; ; ) \u00e8 una citt\u00e0 dell'Ucraina dell'Oblast' di \u010cerkasy.\nL'abitato sorge sulle rive del fiume Tjasmin e fino al 2020 \u00e8 stato il centro amministrativo dell'omonimo distretto, in seguito soppresso.\nLa popolazione \u00e8 stimata intorno alle 12.900 unit\u00e0.\nStoria.\nL'area nel periodo compreso tra il 1320 e il 1793 (seppur a fasi alterne, contesa da Impero Ottomano e Moscovia) fece parte della Confederazione polacco-lituana fin da prima dell'Unione di Lublino, essendo il Voivodato di Kiev, cui \u010cyhyryn faceva parte, possedimento polacco. Nel 1592 il Diritto di Magdeburgo fu concesso ai suoi abitanti da Sigismondo di Svezia.\n\u010cyhyryn \u00e8 menzionata per la prima volta come stazione fortificata utilizzata dai Cosacchi durante l'inverno. Nel 1638, Bohdan Chmel'nyc'kij divent\u00f2 suo starosta (leader regionale), e nel 1648 divent\u00f2 residenza ufficiale dell'Etmano dei Cosacchi e capitale del sich degli Zaporoghi.\nNel 1660, la capitale fu spostata a Baturyn e, dopo che nel 1678 \u010cyhyryn fu rasa al suolo dai Turchi, la citt\u00e0 perse gradatamente importanza. Rimase il centro del distretto di \u010cyhyryn fino al 1712 e dopo l'incorporazione nell'Impero russo (1793), divent\u00f2 parte della regione di Kiev.\nIl Monastero della Trinit\u00e0, costruito nel 1627 vicino alla citt\u00e0, fu distrutto dopo la Rivoluzione d'ottobre dalle autorit\u00e0 sovietiche. Altri monumenti storici, come gli edifici facenti parte il centro cittadino o il palazzo di Chmel'nyc'kij, non sono parimenti sopravvissuti fino ai giorni nostri.\nLa citt\u00e0 \u00e8 posta ad un'altitudine di 124 metri sopra il livello del mare. L'economia \u00e8 basata sulla produzione di cibo e di mobili.\nAmministrazione.\nGemellaggi.\n\u010cyhyryn \u00e8 gemellata con:"}
{"id": "902157", "revid": "113491916", "url": "https://it.wikipedia.org/wiki?curid=902157", "title": "Kiyoshi It\u014d", "text": "It\u014d \u00e8 ampiamente noto come il fondatore della moderna teoria delle equazioni differenziali stocastiche, per la quale oggi si usa comunemente anche il nome di calcolo di It\u014d o calcolo stocastico. L'oggetto principale della sua analisi \u00e8 l'integrale di It\u014d, o integrale stocastico. Tra i risultati derivati \u00e8 ricordato il Lemma di It\u014d, risultato che facilita la comprensione di eventi casuali. Tale teoria \u00e8 ampiamente applicata, ad esempio, alla matematica finanziaria. Per la traslitterazione del suo nome in occidente si utilizza sovente l'ortografia It\u00f4 o la semplice scrittura Ito, sebbene secondo il sistema Hepburn la scrittura corretta sia It\u014d.\nBiografia.\nIt\u014d nasce a Hokusei (ora detto Inabe) nella Prefettura di Mie su Honsh\u016b, la principale isola giapponese. \nStudia matematica presso la Facolt\u00e0 di Scienze dell'Universit\u00e0 Imperiale di Tokio dove \nmatura il suo interesse verso la teoria della probabilit\u00e0.\nNel 1938 si laurea all'Universit\u00e0 di Tokyo e fino al 1943 lavora come Statistical Officer presso lo Statistics Bureau of the Cabinet Secretariat; \u00e8 durante questi anni che formula alcuni dei suoi maggiori contributi. Nal 1940 pubblica infatti l'articolo \"On the probability distribution on a compact group\" (in collaborazione con Yukiyosi Kawada), e nel 1942 il famoso articolo \"On stochastic processes (Infinitely divisible laws of probability)\".\nNel 1943 diventa Assistant Professor alla Facolt\u00e0 di Science dell'Universit\u00e0 Imperiale di Nagoya. Nonostante le difficili condizioni dovute alla Seconda guerra mondiale, It\u014d lavora alacremente: il Volume 20 dei \"Proceedings of the Imperial Academy of Tokyo\" contiene sei articoli di It\u014d. Nel 1945 riceve il titolo di Doctor of Sciences dall'Universit\u00e0 Imperiale di Tokyo.\nIt\u014d continua a sviluppare le sue idee sull'analisi stocastica pubblicandole in molti importanti articoli, tra i quali \"On a stochastic integral equation\" (1946), \"On the stochastic integral\" (1948), \"Stochastic differential equations in a differentiable manifold\" (1950), \"Brownian motions in a Lie group\" (1950), e \"On stochastic differential \nequations\" (1951).\nNel 1952 diventa Professore presso l'Universit\u00e0 di Kyoto, posizione che occupa fino al 1979, l'anno del suo pensionamento, in cui viene nominato Professor Emeritus. Nel 1953 pubblica il suo libro pi\u00f9 famoso, \"Probability theory\". Trascorre il periodo\n1954-56 presso l'Institute for Advanced Study della Princeton University. Collabora contemporaneamente con molte universit\u00e0, quali The Institute for Advanced Study (1954\u201375), la Aarhus University (1966\u201369), la Cornell University (1969\u201375), e la Gakushuin University (1979\u00a0\u2013 85). \u00c8 direttore del Research Institute for Mathematical Sciences alla Kyoto University dal 1976 al 1979. Anche dopo il ritiro dalla attivit\u00e0 accademica, It\u014d continua la sua attivit\u00e0 di ricerca.\nPremi e onorificenze.\nNel 1978 It\u014d riceve l'Asahi Prize, l'Imperial Prize e il Japan Academy Prize, alcune fra le maggiori onorificenze giapponesi; nel 1985 riceve il Fujiwara Prize e nel 1987 il Premio Wolf per la matematica. Nel 1998 riceve il prestigioso Premio Ky\u014dto nella categoria scienze di base. Nel 2003 il suo paese gli tributa il Cultural Merit Prize e nel 2006 It\u014d \u00e8 insignito del prestigioso Carl Friedrich Gauss Prize for Applications of Mathematics.\nIt\u014d \u00e8 membro della Japan Academy dal 1991, membro esterno della Acad\u00e9mie des Sciences de France (1989) e della U.S. National Academy of Sciences (1998), membro onorario della Moscow Mathematical Society (1995).\nRiceve anche la laurea honoris causa dalla Universit\u00e9 Paris VI (1981), dal Swiss Federal Institute of Technology di Zurigo (1987) e dalla University of Warwick (1992).\nAttivit\u00e0 scientifica.\nCome egli stesso dichiara, It\u014d \u00e8 attratto dalla teoria della probabilit\u00e0 sin dai tempi in cui \u00e8 studente. In quegli anni il basilare concetto di variabile aleatoria non \u00e8 ancora chiaramente definito e la teoria della probabilit\u00e0 non \u00e8 considerata un campo della matematica vero e proprio.\nFormatosi sulle letture degli scritti di Kolmogorov e Paul L\u00e9vy, durante gli anni 1938-1945 precisa le idee di L\u00e9vy utilizzando gli strumenti logici di Kolmogorov e, introducendo il concetto di regolarizzazione, formula la teoria della equazioni differenziali stocastiche. Le basi di tale teoria risalgono agli studi del botanico Brown, che osserv\u00f2 il moto del polline nell'acqua. I moti browniani sono studiati da fisici quali Albert Einstein, J. Perrin e altri all'inizio del ventesimo secolo. Nel 1923 Wiener getta le basi dell'analisi stocastica costruendo una misura di probabilit\u00e0 sullo spazio dei cammini che descrive il moto browniano.\nNel susseguente affermarsi e svilupparsi della moderna teoria della probabilit\u00e0 la teoria di It\u014d delle equazioni differenziali stocastiche ha apportato un drastico cambiamento nell'analisi stocastica, riformulata da It\u014d a partire dalla nozione di integrale stocastico.\nSin dal 1950 la teoria delle equazioni differenziali stocastiche ha guadagnato nuove prospettive di sviluppo attraverso l'interazione con vari rami della matematica, incluse le equazioni differenziali alle derivate parziali, la teoria del potenziale, l'analisi armonica, la geometria differenziale e la fisica teorica. Grazie agli sforzi di P.Malliavan, S.Watanabe ed altri ora abbiamo una consolidata analisi sugli spazi dei cammini. Sono inoltre stati fatti tentativi per sviluppare l'analisi asintotica e la geometria differenziale sugli spazi dei cammini.\nLa motivazione iniziale di It\u014d allo sviluppo della teoria delle equazioni differenziali stocastiche fu puramente matematica, tuttavia questa teoria ha largamente superato i confini della matematica e gioca attualmente un ruolo cruciale in varie applicazioni della fisica, della biologia, dell'economia e dell'ingegneria. La teoria delle equazioni differenziali stocastiche, nota come It\u014d's calculus, \u00e8 uno degli strumenti fondamentali per lo studio dei fenomeni casuali.\nUn esempio notevole \u00e8 fornito dalle ricerche di F. Black e M. Scholes nel campo della finanza matematica, che hanno ricevuto il Premio Nobel per l'Economia nel 1997; nei loro studi \u00e8 cruciale il ruolo giocato dal calcolo di It\u014d. Le equazioni differenziali stocastiche e la \"formula di It\u014d\" per gli integrali stocastici sono strumenti indispensabili al giorno d'oggi, anche nel mondo della finanza.\nIt\u014d ha dato significativi contributi anche in altri campi, ad esempio processi diffusivi generalizzati monodimensionali e espansioni di Wiener multiple."}
{"id": "902159", "revid": "92723", "url": "https://it.wikipedia.org/wiki?curid=902159", "title": "ROY", "text": ""}
{"id": "902161", "revid": "339392", "url": "https://it.wikipedia.org/wiki?curid=902161", "title": "Sundjata", "text": ""}
{"id": "902162", "revid": "339392", "url": "https://it.wikipedia.org/wiki?curid=902162", "title": "Sundiata", "text": ""}
{"id": "902163", "revid": "339392", "url": "https://it.wikipedia.org/wiki?curid=902163", "title": "Sundiata Keita", "text": ""}
{"id": "902164", "revid": "339392", "url": "https://it.wikipedia.org/wiki?curid=902164", "title": "Mari Djata I", "text": ""}
{"id": "902166", "revid": "287204", "url": "https://it.wikipedia.org/wiki?curid=902166", "title": "Ta\u00e7a Rio", "text": "Ta\u00e7a Rio, o Trofeo di Rio, \u00e8 un torneo calcistico disputato a Rio de Janeiro, nello stesso periodo del Campeonato Carioca.\nStoria.\nIl trofeo venne creato nel 1982, come equivalente alla \"Ta\u00e7a Guanabara\". Mentre la \"Ta\u00e7a Guanabara\" viene consegnata al termine della prima fase del Campeonato Carioca, la \"Ta\u00e7a Rio\" viene consegnata al termine della seconda fase del campionato."}
{"id": "902171", "revid": "73537", "url": "https://it.wikipedia.org/wiki?curid=902171", "title": "Asseb", "text": ""}
{"id": "902172", "revid": "767487", "url": "https://it.wikipedia.org/wiki?curid=902172", "title": "Colosseum", "text": "I Colosseum sono un gruppo britannico di progressive rock e jazz-rock formatosi a Londra nel 1968. Il loro progressive \u00e8 ricco di elementi jazz e blues molto raffinati che, nel repertorio, trovano ampio spazio in lunghe suite di grande pregio.\nStoria.\nLe origini.\nIl gruppo si form\u00f2 a Londra nel 1968 sotto la guida di Jon Hiseman. Gli altri membri fondatori della band originaria sono Dick Heckstall-Smith, amico e collaboratore di Hiseman fin da quando suonavano insieme per Graham Bond, e Tony Reeves, in precedenza con i John Mayall's Bluesbreakers. Dave Greenslade, all'organo, fu inserito immediatamente dopo e la formazione fu completata da Jim Roche alla chitarra. Ma Roche registr\u00f2 soltanto una traccia, prima di essere sostituito con James Litherland (chitarra e voce). \nI Colosseum fecero il loro debutto \"live\" a Newcastle upon Tyne e furono presto registrati da un DJ della BBC Radio 1, John Peel, per il suo programma radiofonico \"Top Gear\". Questa apparizione valse loro una notevole esposizione con conseguenti lodi della critica.\nIl primo album, \"Those Who Are About to Die Salute You\", fu pubblicato dalla Fontana Records nel 1969. Il secondo album usc\u00ec sempre nel 1969 ed era intitolato \"Valentyne Suite\", prima pubblicazione per la Vertigo Records, la prima etichetta dei pionieri dell'heavy metal, i Black Sabbath. La Vertigo Records era un ramo della Philips, creato per ingaggiare e far sviluppare artisti che non venivano ritenuti idonei al marchio principale della Philips Records.\nPer la registrazione di \"The Grass Is Greener\", il terzo album, Clem Clempson sostitu\u00ec James Litherland: l'album fu pubblicato nel 1970 ma solo per gli Stati Uniti. Fu poi la volta di Louis Cennamo a sostituire Tony Reeves al basso, ma a sua volta fu sostituito da Mark Clarke nel giro di un mese, e Hiseman ingaggi\u00f2 il cantante Chris Farlowe per permettere a Clempson di concentrarsi sulla chitarra. Questo \u00e8 quello che viene considerato il \"line-up\" definitivo dei Colosseum, che in parte aveva gi\u00e0 registrato l'album \"Daughter of Time\" nel 1970.\nNel marzo 1971 la band registr\u00f2 i suoi concerti al Big Apple di Brighton e alla Manchester University. Hiseman rimase impressionato dall'atmosfera dell'esibizione di Manchester e la band vi torn\u00f2 cinque giorni dopo per un concerto gratuito, che fu anch'esso registrato. Tutte queste registrazioni vennero poi pubblicate in un doppio album dal vivo nel 1971, con il titolo di \"Colosseum Live\".\nLa band si sciolse pochi mesi dopo, nell'autunno del 1971.\nInterim e reunion.\nPochi mesi dopo lo scioglimento, Jon Hiseman fond\u00f2 con l'inseparabile bassista Mark Clarke gli storici Tempest, che dureranno fino al 1975. Dave Greenslade invece form\u00f2 i Greenslade con Tony Reeves; Clem Clempson si un\u00ec agli Humble Pie; Chris Farlowe si un\u00ec agli Atomic Rooster e infine Dick Heckstall-Smith avvi\u00f2 una carriera da solista.\nNel 1975 Hiseman, sempre affiancato da Mark Clarke, riform\u00f2 la band con il nome di Colosseum II, con un orientamento maggiormente rivolto alle sonorit\u00e0 jazz-fusion rock e una nuova formazione, composta dal chitarrista Gary Moore e dal tastierista Don Airey. I Colosseum II pubblicarono quattro album prima di sciogliersi a loro volta nel 1978.\nIl gruppo torn\u00f2 a riunirsi nel 1994 in occasione della registrazione di un doppio album e DVD dal vivo a Colonia (Germania), con la stessa formazione presente nel terzo album americano \"The Grass Is Greener\" del 1970. Vennero ripubblicate anche versioni estese di \"Valentyne Suite\" e del \"Colosseum Live\", nonch\u00e9 diverse compilation.\nLa moglie di Hiseman, la sassofonista Barbara Thompson, si un\u00ec occasionalmente alla band dopo la morte di Dick Heckstall-Smith nel 2004, ed ora \u00e8 componente fissa della formazione. Nel 2014 viene annunciata l'uscita di \"Time on our side\", sesto album della band dopo la reunion.\nStile musicale.\nStrumentisti nella Graham Bond Organization e nella Blues Band Incorporated di Alexis Korner, il batterista Jon Hiseman e il sassofonista Dick Heckstall-Smith, fondatori dei Colosseum, provenivano dalle radici del British blues, scena alla quale la nuova formazione avrebbe fatto costante riferimento come colonna portante musicale. Ma ben presto il blues della loro matrice originaria fu arricchito anche da elementi jazz, spunti rock, influssi folk e da tratti di musica classicheggiante ritrovabile in alcuni passaggi organistici tanto che il gruppo \u00e8 catalogato nel filone del rock progressivo ed \u00e8 portatore in taluni casi di sonorit\u00e0 barocche."}
{"id": "902174", "revid": "1124164", "url": "https://it.wikipedia.org/wiki?curid=902174", "title": "Tommaso Baldini", "text": "Biografia.\nNato da una famiglia originaria del borgo di Fibbialla, sulla montagna di Pescia, comp\u00ec gli studi all'Istituto tecnico e, poi, all'Accademia di belle arti di Firenze, ove conobbe il celebre pittore Giovanni Fattori, di cui fu discepolo. Nel 1889, espose le sue prime opere pittoriche a Firenze, in seguito a Venezia, per pi\u00f9 occasioni. \nFu un attivo restauratore di opere d'arte antiche, tra cui gli affreschi nel \"Cappellone degli Spagnoli\" a Firenze e nel Palazzo comunale di San Gimignano. Lavor\u00f2 pure nel Duomo di Massa Marittima, in palazzi e chiese di Siena e nel duomo di Pisa.\nMor\u00ec a Pescia, dove stava eseguendo i lavori di restauro agli affreschi quattrocenteschi della chiesa monumentale di San Francesco.\nFu sepolto nel piccolo cimitero di Fibbialla.\nBibliografia.\nDi Bene Alessio \"Fibbialla\" in Biagini Publio \"Valleriana e Alta Val di Forfora. 18 itinerari storico-naturalistici a misura d'uomo\", Vellano 2007\nDi Bene Alessio \"Fibbialla ai fibbiallini (la storia di Tomaso Baldini)\" in \"Valdinievole...tempo scaduto\" a cura di Biagini Publio, Vellano 2011"}
{"id": "902176", "revid": "767487", "url": "https://it.wikipedia.org/wiki?curid=902176", "title": "Ephraim Longworth", "text": "Caratteristiche tecniche.\nDifensore capace di giocare indifferentemente come terzino destro o sinistro, Longworth fu uno dei pi\u00f9 longevi calciatori della storia del , club per il quale gioc\u00f2 per 18 anni e al servizio del quale rimase, dopo il ritiro dal calcio attivo, fino alla morte avvenuta nel 1968. Fu anche il primo giocatore del Liverpool a vestire la fascia di capitano della nazionale inglese.\nCarriera.\nLongworth inizi\u00f2 la sua carriera nelle giovanili del Bolton, il club della sua citt\u00e0 natale, che agli inizi del secolo XX giocava nella Lega Dilettanti del Lancashire. Successivamente si trasfer\u00ec a Londra per giocare nel Clapton Orient (che dopo la seconda guerra mondiale sarebbe divenuto Leyton Orient). Durante la militanza nella squadra londinese Longworth fu notato dall'allenatore del Tom Watson, che lo mise sotto contratto nel settembre del 1910. Esord\u00ec poco dopo in First Division con una sconfitta a Sheffield contro lo United per 0-2.\nNelle 18 stagioni trascorse al Liverpool Longworth gioc\u00f2 342 partite di Lega e 371 totali, senza segnare mai alcun goal. La Grande Guerra gli imped\u00ec di assommare un numero maggiore di presenze, visti anche i 119 incontri non ufficiali giocati nei vari tornei in tempo di guerra. Con la maglia dei \"Reds\" Longworth vinse i titoli di campione d'Inghilterra del 1921-1922 e 1922-1923, e arriv\u00f2 alla finale della Coppa d\u2019Inghilterra del 1914, persa contro il Burnley.\nL'ultimo incontro ufficiale giocato da Longworth fu la sconfitta in casa del Birmingham il 21 aprile 1928, all'et\u00e0 di quasi 41 anni. Dopo il ritiro rimase nel club con incarichi tecnici per quasi quarant'anni, e mor\u00ec a 80 anni all'inizio del 1968.\nIl debutto in Nazionale di Longworth avvenne il 10 aprile 1920 contro la a Sheffield, nell'ultimo incontro del Torneo Interbritannico 1919/20: la partita fu memorabile perch\u00e9 gli inglesi riuscirono a ribaltare 5-4 un parziale sfavorevole di 2-4 alla fine del primo tempo. La sconfitta neg\u00f2 agli scozzesi la possibilit\u00e0 di superare il primo in classifica e vincere quell'edizione del torneo. Nella sua partita successiva, giocata a Bruxelles contro il il 26 maggio 1921 e vinta 2-0, Longworth divenne il primo giocatore del Liverpool a vestire la fascia di capitano, all'et\u00e0 di 33 anni e 232 giorni. Fino al 1923 Longworth gioc\u00f2 altri tre incontri in Nazionale, rimanendo imbattuto."}
{"id": "902177", "revid": "124699365", "url": "https://it.wikipedia.org/wiki?curid=902177", "title": "Chiesa di San Tommaso in Parione", "text": "La chiesa di San Tommaso in Parione, bench\u00e9 di aspetto e dimensioni modeste, . \u00c8 la chiesa nazionale della comunit\u00e0 cattolica eritrea, con rito alessandrino.\nStoria.\nPosta nel rione Parione di Roma, questa chiesa \u00e8 menzionata per la prima volta nel 1139, in occasione della sua consacrazione ad opera di papa Innocenzo II; la lapide dedicatoria, con la lista delle reliquie conferite alla chiesa, \u00e8 murata a destra dell'ingresso. Si ricorda ancora che in questa chiesa san Filippo Neri venne ordinato sacerdote il 23 maggio 1551. Alla met\u00e0 del XVII secolo la parrocchia di San Tommaso in Parione fu retta da don Matteo Campani, un sacerdote che fu anche inventore e costruttore di strumenti scientifici.\nIntorno al 1582, la chiesa fu ricostruita ad opera di Francesco da Volterra. L'interno, a tre navate, ha perso quasi tutte le opere d'arte che ancora possedeva nell'Ottocento."}
{"id": "902179", "revid": "834", "url": "https://it.wikipedia.org/wiki?curid=902179", "title": "Die", "text": ""}
{"id": "902185", "revid": "1645873", "url": "https://it.wikipedia.org/wiki?curid=902185", "title": "Barent\u00f9", "text": "Barent\u00f9 (in tigrino \u1263\u1228\u1295\u1271) \u00e8 una citt\u00e0 nell'Eritrea sudoccidentale, capoluogo del distretto omonimo e della regione di Gasc-Barca. Si trova a sud di Agordat, ed \u00e8 la citt\u00e0 principale del popolo Cunama.\nLa citt\u00e0 \u00e8 sempre stata tipicamente centro agricolo e di attivit\u00e0 minerarie. La citt\u00e0 \u00e8 stata gravemente danneggiata durante la guerra fra Eritrea ed Etiopia ed \u00e8 tuttora in ricostruzione."}
{"id": "902186", "revid": "125690659", "url": "https://it.wikipedia.org/wiki?curid=902186", "title": "Ta\u00e7a Guanabara", "text": "La Ta\u00e7a Guanabara o Trofeo Guanabara \u00e8 un torneo calcistico a carattere regionale disputato a Rio de Janeiro dal 1965.\n\u00c8 la prima fase del Campeonato Carioca: dodici squadre, divise in due gruppi, giocano ciascuna cinque gare; le prime due classificate di ciascun girone giocano le semifinali che decreteranno poi la vincente del torneo.\nDal 1982 la vincente della Ta\u00e7a Guanabara incontra la vincente della Ta\u00e7a Rio per decretare il club campione del Campeonato Carioca.\nLa squadra pi\u00f9 titolata nella competizione \u00e8 il , vincitore per 22 volte.\nStatistiche.\nDal 1990, la vincitrice della Ta\u00e7a Guanabara ha vinto nello stesso anno anche il Campeonato Carioca nel 1992, 1994, 1997, 1998, 1999, 2001, 2003 e 2004.\nIl Flamengo nel 1996 e nel 2011, il Vasco da Gama nel 1998 e il Botafogo nel 2013 hanno vinto sia la Ta\u00e7a Guanabara sia la Ta\u00e7a Rio.\nA partire dal 1980, solo il Flamengo ha vinto la Ta\u00e7a Guanabara e il Campeonato Brasileiro S\u00e9rie A nello stesso anno."}
{"id": "902187", "revid": "32698", "url": "https://it.wikipedia.org/wiki?curid=902187", "title": "Madame Wu", "text": ""}
{"id": "902193", "revid": "289247", "url": "https://it.wikipedia.org/wiki?curid=902193", "title": "Campeonato Brasileiro", "text": ""}
{"id": "902194", "revid": "1305772", "url": "https://it.wikipedia.org/wiki?curid=902194", "title": "DIE", "text": ""}
{"id": "902221", "revid": "287204", "url": "https://it.wikipedia.org/wiki?curid=902221", "title": "Campionato Roraimense", "text": "Il Campeonato Roraimense \u00e8 il campionato di calcio dello stato di Roraima, in Brasile. \u00c8 organizzato dal 1974 (anche se fino al 1994 era amatoriale) dalla \"Federa\u00e7\u00e3o Roraimense de Futebol (FRF)\".\nTitoli per squadra.\nLe squadre contrassegnate da un asterisco (*) sono inattive."}
{"id": "902229", "revid": "1568601", "url": "https://it.wikipedia.org/wiki?curid=902229", "title": "Isorno (torrente)", "text": "L\u2019Isorno \u00e8 un torrente che nasce presso la Pioda di Crana in Italia, che dopo aver attraversato la frazione di Bagni di Craveggia entra in Svizzera. Non va confuso con l'omonimo torrente affluente in sinistra idrografica del Toce e che percorre la valle Isorno.\nPercorso.\nIn Italia il torrente percorre circa 10\u00a0km, mentre che in Svizzera percorre circa 21\u00a0km. In territorio elvetico bagna il comune di Onsernone e a Intragna confluisce nel fiume Melezza.\nIl fiume riceve le acque di diversi affluenti tra i quali i principali sono il Rio Cortaccio, l'Isornia, il Ri d'in Erl\u00f6ngh, il torrente Ribo, il torrente Cav\u00fcria e il torrente Bordione.\nAmbiente.\nForma una delle valli pi\u00f9 selvagge della Svizzera, la Valle Onsernone. Tale valle \u00e8 molto facile da raggiungere da Lugano, Bellinzona, Domodossola e Locarno. La proposta di istituire un Parco Nazionale Svizzero come quello dell'Engadina, il \"Parco Nazionale del Locarnese\", \u00e8 stata bocciata da una votazione popolare il 10 giugno 2018."}
{"id": "902230", "revid": "486946", "url": "https://it.wikipedia.org/wiki?curid=902230", "title": "Certificate of Advanced English", "text": ""}
{"id": "902243", "revid": "40313", "url": "https://it.wikipedia.org/wiki?curid=902243", "title": "Giovanni Aurispa", "text": "Biografia.\nDopo aver compiuto studi giuridici a Bologna, si trasfer\u00ec in Grecia attorno al 1413 e l\u00ec impar\u00f2 la lingua; al ritorno dal suo viaggio riport\u00f2 numerosi manoscritti e si stabil\u00ec a Savona. In seguito, entr\u00f2 alla corte papale di Firenze nel 1419: in questa citt\u00e0 si dedic\u00f2 all'insegnamento del greco presso lo Studio fiorentino (tra i suoi allievi vi fu anche Lorenzo Valla).\nDal 1427 in poi si trasfer\u00ec a Ferrara dove divenne il precettore del figlio di Niccol\u00f2 III d'Este e durante questo periodo continu\u00f2 a esercitare la sua attivit\u00e0 di mercante e a svolgere missioni diplomatiche; tra i suoi viaggi si ricordano quello a Costantinopoli del 1421 e quello in Svizzera (dove partecip\u00f2 al Concilio di Basilea) e Germania del 1433. A Bisanzio, in particolare, compr\u00f2 documenti molto preziosi, tra cui un manoscritto del IX secolo, copia della silloge adrianea che aveva raccolto le tragedie di Eschilo e Sofocle giunte integre ai nostri giorni. Il codice, inviato nel 1424 all'umanista Niccol\u00f2 Niccoli, \u00e8 custodito a Firenze presso la Biblioteca Mediceo Laurenziana.\nOpere.\nDi Aurispa rimangono un Epistolario che comprende 132 lettere, e traduzioni di Luciano di Samosata (il dodicesimo dialogo appartenente alla serie dei \"Dialoghi dei morti\"), Plutarco, Ippocrate, e alcuni trattati di Archimede. Inoltre tradusse dal greco in latino la \"Vita di Omero\" di Erodoto."}
{"id": "902248", "revid": "1873140", "url": "https://it.wikipedia.org/wiki?curid=902248", "title": "Villa La Tesoriera", "text": "La Villa La Tesoriera, cos\u00ec nota come abbreviazione di Villa Sartirana detta La Tesoriera, \u00e8 una settecentesca villa barocca torinese che sorge nel quartiere Parella sito nella Circoscrizione 4.\nL'ingresso principale della villa \u00e8 in Corso Francia ed \u00e8 circondata da un vasto parco aperto al pubblico: il Parco della Tesoriera, anche noto in piemontese come \"Giardin d\u00ebl Diav\". L'area verde ospita il maggior albero per dimensione della citt\u00e0, un platano con circonferenza del tronco pari a 660 cm, a petto d'uomo; piantato nel corso del XVIII secolo, si tratta altres\u00ec del pi\u00f9 antico albero di Torino. Il giardino conserva anche una pregevole statua di Vittorio Emanuele II, raffigurato in una scena di vita privata dallo scultore siciliano Ettore Ximenes.\nStoria.\nLa villa \u00e8 chiamata \"La Tesoriera\" poich\u00e9 fu costruita per il Consigliere di Stato e tesoriere generale dello Stato sabaudo di qua dai Monti, Aymo Ferrero di Cocconato (nato a Racconigi, circa 1663 - morto a Torino, il 25 dicembre 1718) che aveva acquistato nel 1713 i terreni sui quali sorge la costruzione. L'architetto cui venne affidato l'incarico dell'edificazione fu Jacopo Maggi, che s'ispir\u00f2 allo stile di Guarino Guarini. Il Ferrero, gi\u00e0 possessore di modesti diritti di giurisdizionali (ad esempio nel feudo di Cavoretto) aveva acquistato parte del feudo di Cocconato dai fratelli Carlo e Francesco Boetti nel 1697. L'inaugurazione della villa avvenne nel 1715 alla presenza di Vittorio Amedeo II e della corte.\nAymo Ferrero mor\u00ec nel 1718 e complesse vicissitudini finanziarie coinvolsero la seconda moglie ed erede universale, Clara Teresa Gay (in prime nozze Aymo aveva sposato Giovanna Maria Battista Cisaletti, ma da entrambi i matrimoni non aveva avuto discendenti) che fu costretta a vendere la villa, acquistata dal marchese Ghiron Roberto Asinari di San Marzano, il quale la cedette dopo non molti anni all'avvocato Bonaudi. La parabola ascensionale dei Ferrero di Cocconato (che erano ramo di una tra le pi\u00f9 antiche e influenti famiglie di Carignano) volgeva al termine (anche il fratello di Aymo, Emanuele Filiberto, tesoriere della Citt\u00e0 di Torino e del Monte di San Giovanni Battista ebbe in quel torno di tempo alcune disavventure finanziarie) e la villa stessa visse momenti di parziale decadenza. \nCos\u00ec Amedeo Grossi descriveva la villa diversi anni dopo la sua costruzione, nel 1790: \u00abLa Tesorera villa, e cascina del signor Avvocato Casimiro Donaudi [\u00e8] situata lungo, ed alla destra dello stradone di Rivoli distante un miglio da Torino. Avanti il palazzo \u00e8vvi un filare d'olmi a tre ordini con un grande rastello di ferro, che la chiude verso lo stradone; quindi altri tre rastelli frammezzati da tre ben architettati pilastri, che separa il filare dal cortile; il suddetto palazzo \u00e8 il pi\u00f9 bello, che vi sia lungo lo stradone di Rivoli tutto in architettura, con un bel salone, e magnifici appartamenti\u00bb.\nAl piano terreno vi erano stanze con volte decorate il cui accesso avveniva attraverso un ingresso a galleria che collegava i due fronti. Il primo piano era occupato dal grande salone d'onore dedicato a Vittorio Amedeo II con quattro sale di contorno. I due piani erano collegati da una doppia scala simmetrica che verr\u00e0 in seguito demolita e sostituita da uno scalone laterale. Intorno, il paesaggio era costituito da campi, prati, dal braccio della bealera Porta, dalle vicine cascine Rolando, il Marino, Sant'Antonio.\nNel corso dell'occupazione francese del Piemonte (1797-1814) la villa conobbe un periodo di decadenza e la cascina fu adibita a caserma dagli occupanti francesi. Nel 1806 venne acquista da un avvocato, certo Leovigildo Massa, che tuttavia la rivendette nel 1812 ad altro privato. Nel 1825 venne acquistata dall'agente di cambio Agostino Fontana.\nNel 1840 il catasto Rabbini non rilev\u00f2 variazioni planimetriche. Alcuni anni pi\u00f9 tardi, nel 1869, l'edificio e la tenuta vennero acquistati dal marchese Ferdinando Arborio Gattinara di Sartirana e Breme, senatore del Regno e famoso entomologo, che apport\u00f2 numerose modifiche sia alla villa sia al parco: fu costruita la manica est con un nuovo scalone d'accesso al piano superiore e i due piani furono occupati da un museo di ornitologia.\nLa cappella originaria venne adibita ad altri usi e ne fu edificata una nuova nei pressi del rustico, mentre i giardini furono trasformati con disegno di gusto pittorico.\nNel 1934 l'edificio fu acquistato da Amedeo di Savoia-Aosta, il quale provvide all'erezione dell'ala ovest su progetto dell'architetto Giovanni Ricci: due piani fuori terra e camere di piccole dimensioni con una scala di collegamento.\nNel 1962 la Villa venne venduta alla Compagnia di Ges\u00f9, che l'adib\u00ec a sede del suo Istituto sociale, sistema di scuole parificate elementari, medie inferiori, licei classico e scientifico in Torino. \nAcquistata dal Comune di Torino nel 1971, rimase a disposizione dei Gesuiti fino al 1975, quando fu definitivamente lasciata al Comune.\nLa biblioteca.\nAppartiene al Sistema bibliotecario urbano della Citt\u00e0 di Torino.\nAttualmente l'edificio \u00e8 adibito a biblioteca musicale e a sede rappresentativa comunale. \u00c8 intitolata al musicologo e critico musicale Andrea Della Corte, del quale conserva la biblioteca e l'archivio personale. Studiosi, studenti e appassionati di musica, in particolare di musica classica, trovano in questa biblioteca ricche collezioni di libretti d'opera, di saggistica musicale, dischi e CD e un'interessante sezione di manoscritti e documenti iconografici. La Biblioteca accoglie inoltre un'ampia documentazione sulla danza e le arti coreutiche, grazie anche alle raccolte gi\u00e0 facenti parte del Centro per la danza (documentazione e ricerca) e successivamente integrate nelle sue collezioni."}
{"id": "902253", "revid": "115797529", "url": "https://it.wikipedia.org/wiki?curid=902253", "title": "Michele Savonarola", "text": "Medico tra i pi\u00f9 famosi del Quattrocento, fu professore all'Universit\u00e0 di Padova e all'Universit\u00e0 di Ferrara. \u00c8 il nonno del frate domenicano Girolamo Savonarola.\nScrittore fecondissimo, tra le sue opere spicca per importanza la \"Pratica Maior\" (\"Pratica de egritudinibus a capite usque ad pedes\") che, come dice il titolo, racchiudeva tutto lo scibile di allora inerente alla medicina \"dalla testa ai piedi\", ed era anche ricca di interessanti osservazioni derivanti dall'esperienza pratica.\nUn'altra opera fondamentale \u00e8 il trattatello in volgare \"De regimine pregnantibus et noviter natorum usque ad septennium\", uno dei primi studi scientifici moderni sulla pediatria e la puericultura. Con l'avvento della stampa le sue opere crebbero in diffusione, e furono determinanti fino alla met\u00e0 del Cinquecento (tanto che le frasi latine con cui Callimaco si spaccia per medico nella \"Mandragola\" di Niccol\u00f2 Machiavelli sono estrapolate dalla \"Pratica Maior\" e dal \"De urinis\").\nAttorno al 1446 scrisse il \"Libellus de magnificis ornamentis regiae civitatis Paduae\".\nMedico naturalista saldamente legato alla tradizione intellettuale padovana, egli \u00e8 il continuatore dell'indirizzo naturalistico di Pietro d'Abano. Studioso delle Terme di Abano, scrisse: \"De Balneis Thermis naturalibus\", ne distill\u00f2 le acque, che trov\u00f2 sulfuree con qualche porzione di calce ed allume, ne descrisse le propriet\u00e0 e raccont\u00f2 della molta gente che le frequentava.\n\"De febribus\" digitalizzato.\nLa versione digitalizzata di \"De febribus\" (edizione del 1487) di Michele Savonarola \u00e8 accessibile su Impronte digitali, la piattaforma delle collezioni digitalizzate del Sistema Bibliotecario di Ateneo dell'Universit\u00e0 di Firenze."}
{"id": "902255", "revid": "767487", "url": "https://it.wikipedia.org/wiki?curid=902255", "title": "Friedrich von Hagedorn", "text": "Figlio di un ministro danese, dopo la frequenza al ginnasio di Amburgo, si laure\u00f2 in legge nell'Universit\u00e0 di Jena nel 1729. Tornato ad Amburgo, ottenne l'incarico \u2013 senza retribuzione\u00a0\u2013 di segretario privato dell'ambasciatore danese a Londra, dove visse fino al 1731. Il ritorno ad Amburgo fu seguito da un periodo di difficolt\u00e0 economiche, fino a quando non fu nominato, nel 1733, segretario della \"Corte inglese\" di Amburgo, un'azienda commerciale fondata nel XIII secolo. Sposatosi poco dopo, ebbe da allora possibilit\u00e0 di dedicarsi con agio ai propri interessi letterari.\nHagedorn \u00e8 il primo poeta tedesco che testimoni chiaramente la ripresa della Germania dopo le devastazioni prodotte dalla Guerra dei Trent'anni. Le sue leggere e graziose canzoni d'amore e le sue anacreontiche, di una manifesta gioia di vivere, introducono una nota nuova nella lirica tedesca; anche se le sue favole in versi sono di molto inferiori a quelle del suo maestro La Fontaine e la sua poesia educativo-moralistica riecheggia Orazio, egli esercit\u00f2 un grande influsso sulla lirica tedesca fino al tardo Settecento."}
{"id": "902257", "revid": "1812835", "url": "https://it.wikipedia.org/wiki?curid=902257", "title": "Ovocito", "text": "L'ovocito (detto anche ovocita, oocito o oocita) \u00e8 la cellula germinale da cui si origina il gamete femminile durante il processo della gametogenesi; pu\u00f2 essere diploide (ovocita primario) o aploide (ovocita secondario).\nOvocito primario.\nNel 5\u00ba mese di vita fetale si raggiunge una produzione di 6-7 milioni di ovociti primari (diploidi), prodotti dalle ovaie; molti di questi ovociti muoiono nel giro di pochi mesi e alla nascita ne rimangono in vita circa 2 milioni, diminuendo a 30-40\u00a0000 nella fase della pubert\u00e0.\nOvocito secondario.\nLa donna sessualmente fertile porta a maturazione uno degli ovociti primari ogni 28 giorni circa (ciclo mestruale), completando la prima divisione meiotica che fino a quel momento resta bloccata in Profase I o Dictiotene, ottenendo cos\u00ec un ovocita secondario. Solo nel caso in cui la fecondazione dell'ovocita secondario avvenga, questo compir\u00e0 anche la seconda divisione meiotica, ottenendo cos\u00ec un ootide (aploide) ed infine un ovulo (il gamete femminile).\nSi stima che nell'arco della vita dell'individuo, solo 300-500 ovociti primari giungono a maturazione completa senza degenerare."}
{"id": "902260", "revid": "640389", "url": "https://it.wikipedia.org/wiki?curid=902260", "title": "Voli spaziali con equipaggio umano dal 1980 al 1989", "text": "La seguente \u00e8 una lista dettagliata dei voli spaziali con equipaggio umano dal 1980 al 1989. Sono inclusi tutti i voli che hanno raggiunto un'altitudine di almeno 100 km ossia la definizione della Federazione Aeronautica Internazionale di volo spaziale e i voli per i quali era prevista una quota di almeno 100\u00a0km ma che a causa di vari incidenti non l'hanno raggiunta."}
{"id": "902272", "revid": "767487", "url": "https://it.wikipedia.org/wiki?curid=902272", "title": "Azione civile", "text": "In diritto l'azione civile \u00e8 l'azione spettante ad un soggetto giuridico per la realizzazione di un diritto soggettivo di cui lo stesso \u00e8 titolare. In certi casi, espressamente stabiliti dalla legge - normalmente quando viene in rilievo un interesse pubblico - l'azione pu\u00f2 essere esercitata dal pubblico ministero.\nL'azione civile viene esercitata proponendo la \"domanda giudiziale\". Con il suo esercizio viene avviato il \"processo civile\".\nL'azione civile pu\u00f2 essere di cognizione, esecutiva o cautelare:\nIn certi ordinamenti \u00e8 consentita l\"'azione collettiva\" (nota anche come \"class action\"), condotta da uno o pi\u00f9 soggetti, membri di una classe, i quali chiedono che la soluzione di una questione comune di fatto o di diritto avvenga con effetti \"super partes\", per tutti i componenti presenti e futuri della stessa classe. Gli altri soggetti che vi appartengono possono esercitare il cosiddetto \"opt-out right\", decidendo di non avvantaggiarsi dell'azione altrui ed esperendone una propria, oppure possono rimanere inerti avvantaggiandosi dell'attivit\u00e0 processuale altrui sulla base del modello rappresentativo.\nNegli ordinamenti in cui \u00e8 presente il giudice amministrativo l'azione civile non \u00e8 utilizzabile per far valere, nei confronti della pubblica amministrazione, situazioni giuridiche soggettive rientranti nella giurisdizione di questo giudice. In Italia tale giurisdizione \u00e8 limitata, di regola, alla lesione di interessi legittimi, la cui tutela, quindi, non avviene tramite l'azione civile ma con il ricorso giurisdizionale amministrativo."}
{"id": "902274", "revid": "78119", "url": "https://it.wikipedia.org/wiki?curid=902274", "title": "Vmware", "text": ""}
{"id": "902280", "revid": "123832754", "url": "https://it.wikipedia.org/wiki?curid=902280", "title": "Licia Navarrini", "text": "Biografia.\nNata a Rovigo, figlia del campione di rugby Giancarlo Navarrini, frequenta a Bologna il Liceo Scientifico Statale Sabin e la scuola di teatro diretta da Scuola di teatro Alessandra Galante Garrone dove si diploma nel 1984. Lavora in seguito come attrice e cantante in teatro, cinema e televisione. Dal 2002 interpreta il ruolo di Balia Bea nel programma Melevisione prodotto dalla Rai. \u00c8 stata aiuto regista di Leo de Berardinis dal 1991 al 1998. Nel 2002 fonda in associazione con alcuni colleghi romagnoli la compagnia teatrale VagaMondi e nel 2014 inaugura un progetto di pedagogia delle arti, nominato Casa delle Passioni. \u00c8 anche autrice di testi teatrali, favole e sceneggiature per fumetti."}
{"id": "902288", "revid": "1884811", "url": "https://it.wikipedia.org/wiki?curid=902288", "title": "Concorso pianistico internazionale Ferruccio Busoni", "text": "Il Concorso pianistico internazionale Ferruccio Busoni (in tedesco \"Internationaler Klavierwettbewerb Ferruccio Busoni\"), \u00e8 un concorso pianistico che si svolge a Bolzano, aperto a partecipanti provenienti da tutto il mondo .\nStoria.\nIl concorso fu fondato a Bolzano nel 1949 da Cesare Nordio, allora direttore del Conservatorio \"Claudio Monteverdi\", in occasione del venticinquesimo anniversario della morte di Ferruccio Busoni, compositore e pianista tra i pi\u00f9 importanti della sua epoca.\nNelle parole dello stesso Nordio:\n\"Il capoluogo dell'Alto Adige, ideale ponte fra le due maggiori civilt\u00e0 musicali, si prestava idealmente a divenire sede di una manifestazione destinata a rendere omaggio alla memoria di un insigne artista italiano che nell'ambito del mondo culturale tedesco aveva svolto gran parte della sua molteplice attivit\u00e0 di compositore, di interprete, di polemista.\"Nordio cerc\u00f2 subito l'appoggio di Arturo Benedetti Michelangeli, il maggior pianista italiano in quegli anni. Michelangeli si dimostr\u00f2 subito entusiasta di collaborare al progetto, sponsorizzando direttamente l'iniziativa (il suo intervento fu rilevante per coinvolgere nel comitato d'onore artisti quali Claudio Arrau, Wilhelm Backhaus, Robert Casadesus, Alfred Cortot, Edwin Fischer, Walter Gieseking, Dinu Lipatti, Arthur Rubinstein, Rudolf Serkin e Antonino Votto) e contribuendo concretamente anche dal punto di vista economico. \nDi seguito alcuni stralci della corrispondenza tra Nordio e Michelangeli:\"Bolzano, 26 gennaio 1949\"\n\"Carissimo Arturo,\" \"che ne diresti dell'idea di indire a Bolzano un grande concorso pianistico internazionale nel 25\u00b0\" \"anniversario della morte di Ferruccio Busoni? La ricorrenza non impone l'obbligo morale di ricordare e onorare in ogni paese il nome di questo nostro grande artista? E se altri non ci hanno pensato, perch\u00e9 non dovremmo farlo noi? L'impresa \u00e8 ardua, lo so, ma vorrei poter contare sul tuo appoggio e sulla tua preziosa e cordiale collaborazione. Scrivimi subito!&lt;br&gt;tuo aff.mo Cesare&lt;br&gt;\"-------------------------------------\n\"New York, 10 febbraio 1949\"\n\"Caro Nordio, ho ricevuto con vivo piacere la tua lettera. Accolgo con entusiasmo quanto mi scrivi e accetto senz'altro di collaborare. Avrei persino l'intenzione di offrire una certa somma per un eventuale II premio. Dimmi subito cosa ne pensi. Ti saluto con affetto&lt;br&gt;Arturo Benedetti Michelangeli\"Per l'organizzazione della prima edizione determinante fu l'appoggio del Governo (Ufficio Zone di Confine) e della Fiera di Bolzano. Oltre che a valorizzare i giovani talenti pianistici internazionali, il Concorso Busoni divenne una prestigiosa vetrina per la citt\u00e0 di Bolzano, che in quegli anni si avviava a diventare il crocevia tra due diverse culture, quella italiana e quella tedesca/mitteleuropea.\nNella prima edizione Alfred Brendel si piazz\u00f2 quarto. Il primo italiano a ottenere il primo premio fu, nel 1952, Sergio Perticaroli.\nPer statuto la direzione artistica del concorso \u00e8 stata in una prima fase appannaggio dei direttori del Conservatorio di Bolzano. A Nordio successero infatti Giorgio Cambissa, Hubert Stuppner e Vea Carpi. Con il passare degli anni lo statuto \u00e8 stato rivisto e il concorso ha assunto lo status di fondazione. In questa fase alla direzione del concorso si sono avvicendati Andrea Bonatta e l'attuale direttore artistico Peter Paul Kainrath.\nPer alcune edizioni venne anche tenuto, in parallelo, un concorso di composizione pianistica. Nel 1956, quando vinse l'austriaco J\u00f6rg Demus, si mise in luce il precoce talento di Maurizio Pollini, allora quattordicenne, che sostitu\u00ec Carlo Vidusso nell'esecuzione delle opere del concorso di composizione prescelte dalla giuria.\nNel 1957 vinse la sedicenne Martha Argerich, che a Bolzano ebbe il primo riconoscimento internazionale del suo talento. Il successo bolzanino contribu\u00ec a lanciare la carriera della Argerich (che di l\u00ec a poco vinse anche il Concorso internazionale di Ginevra) e la carriera fulminante della Argerich contribu\u00ec ad accrescere la popolarit\u00e0 del concorso. Da allora la storia del concorso \u00e8 infatti impreziosita dalla presenza di celebri nomi del panorama pianistico di ogni parte del mondo.\nSpesso, comunque, il primo premio non viene assegnato, a testimoniare l'esclusivit\u00e0 del riconoscimento. Ancor pi\u00f9 raro \u00e8 che la giuria attribuisca il premio Busoni all'unanimit\u00e0, nel qual caso al vincitore viene assegnato anche un premio speciale intitolato alla memoria di Arturo Benedetti Michelangeli. \nDal 1949 al 2001 il concorso ha avuto cadenza annuale. Visto il sempre crescente numero di iscrizioni, dal 2002 il concorso si svolge nell'arco di due anni: il primo anno si svolgono le preselezioni (a cui vengono attualmente ammessi fino a 80 candidati) e l'anno seguente le fasi finali."}
{"id": "902292", "revid": "3831", "url": "https://it.wikipedia.org/wiki?curid=902292", "title": "Concorso Pianistico Internazionale Ferruccio Busoni", "text": ""}
{"id": "902297", "revid": "2056951", "url": "https://it.wikipedia.org/wiki?curid=902297", "title": "Saranno famosi (serie televisiva)", "text": "Saranno famosi (\"Fame\") \u00e8 una serie televisiva statunitense creata da Christopher Gore e prodotta dalla Metro-Goldwyn-Mayer Television sulla scia del successo dell'omonimo film diretto da Alan Parker nel 1980.\nLa serie \u00e8 andata in onda negli Stati Uniti dal 1982 al 1987 sulla rete NBC ed \u00e8 composta da un totale di 136 episodi distribuiti in 6 stagioni. Ricevette 34 nomination agli Emmy vincendone tre, nonch\u00e9 un Telegatto per la miglior serie televisiva. Venne sponsorizzata dagli strumenti musicali Yamaha, che vengono mostrati in modo prominente in numerosi episodi. \n\"Saranno famosi\" fu una delle prime serie televisive a rendere partecipi le famiglie americane delle dilaganti piaghe sociali che, al sorgere degli anni ottanta, si stavano diffondendo sempre pi\u00f9 negli Stati Uniti. Ad alcuni episodi, ad esempio, si riconosce il merito di avere affrontato, specialmente all'indirizzo dei giovanissimi, all'epoca i primi esponenti della cosiddetta Generazione X, tematiche e problematiche delicate, come il consumo di stupefacenti, la discriminazione razziale, la criminalit\u00e0 organizzata, la prostituzione minorile e l'alcolismo.\nTrama.\nUn gruppo di studenti e insegnanti della New York School of the Performing Arts mettono in scena i piccoli e grandi drammi personali, familiari e sentimentali in una serie di numeri musicali, in particolare coreografie e musical.\nProduzione.\nIl telefilm, bench\u00e9 fosse ambientato a New York, fu quasi interamente girato a Los Angeles nello studio 26 della Metro Goldwyn Mayer. Saltuariamente il cast si trasferiva a New York per girare gli esterni, che poi venivano montati nelle varie puntate. Debbie Allen, che interpretava l'insegnante di danza Lydia Grant, realizz\u00f2 le coreografie di quasi tutti i balletti e diresse anche alcuni episodi. \nAnd\u00f2 in onda negli Stati Uniti tra gennaio 1982 e maggio 1987 sulla rete NBC, ma nonostante le entusiastiche recensioni della critica, gli ascolti furono tutt'altro che impressionanti tanto che la rete decise di cancellare la serie dopo solo due stagioni. Tuttavia, in base ad un accordo speciale con la LBS Communications, la MGM ha continuato a produrre la serie in syndication a partire dall'autunno del 1983 per altre quattro stagioni, con l'ultimo episodio in prima visione in onda negli Stati Uniti il 18 maggio 1987, grazie anche al fatto che la serie ebbe un maggiore successo in Europa e in particolare in Inghilterra e Italia.\nIn Italia fu trasmesso da Rai 2 tra il 1983 e il 1990, inizialmente la domenica sera alle 20:40 e successivamente quotidianamente nei pomeriggi estivi tra giugno e settembre tra le 13:30 e le 14:30, ed \u00e8 stato replicato pi\u00f9 volte negli anni anche su Rai 3. Il successo del telefilm in Italia fu tale che l'intero cast fu ospitato all'interno del programma di Rai 2 \"Raffaella Venerd\u00ec, Sabato e Domenica... E saranno famosi\" condotto da Raffaella Carr\u00e0. La stessa rete partecip\u00f2 come coproduttrice quando si decise di produrre la serie in syndication\nCasting.\nAlcuni attori della serie televisiva comparivano nel film del 1980: Lee Curreri (Bruno Martelli), Gene Anthony Ray (Leroy Johnson), Albert Hague (Benjamin Shorofsky), Debbie Allen (Lydia Grant), dove per\u00f2 aveva un piccolo ruolo come assistente coreografa. Dal film derivavano anche i personaggi di Coco Hernandez, ambiziosa ragazza latina interpretata da Irene Cara, Doris Finsecker, nel film Maureen Teefy, ragazza impacciata ma talentuosa, sostituita nella serie dalla pi\u00f9 esuberante Doris Schwartz, Montgomery MacNeil, interpretato da Paul McCrane, e Ralph (Barry Miller), aspirante attore comico. I primi tre ruoli nel telefilm sono stati assegnati a nuovi attori, rispettivamente a Erica Gimpel, Valerie Landsburg, P.R. Paul. Il ruolo di quest'ultimo scomparir\u00e0 senza spiegazioni a partire dal diciottesimo episodio della prima serie e alla sua omosessualit\u00e0, presente nel personaggio del film non vi \u00e8 alcun riferimento all'interno del telefilm. Il personaggio di Ralph apparir\u00e0 solo nel primo episodio per sparire gi\u00e0 da quello successivo, quando invece si afferma il personaggio, non presente nel film ma che rester\u00e0 per tutte le sei stagioni, di Danny Amatullo (Carlo Imperato). Altro personaggio inedito rispetto al film \u00e8 la violoncellista Julie Miller (Lori Singer). La professoressa di lettere Sherwood, nel film Anne Meara, fu invece interpretata nel serial da Carol Mayo Jenkins. \nAlla serie presero parte numerosi personaggi famosi dello spettacolo che, nell'ambito della vicenda scenica, interpretavano piccoli ruoli cameo sia come attori che nei panni di se stessi, come Joan Baez, Brenda Vaccaro, Betty White, Carol Burnett, Milton Berle, William Forsythe, Ice-T e molti altri.\nAl provino per l'assegnazione del personaggio di Doris, oltre a Valerie Landsburg erano presenti anche Jennifer Beals, la protagonista di \"Flashdance\", e Fran Drescher, che sarebbe diventata famosa negli anni novanta con il telefilm \"La tata\", a cui fu tuttavia affidato un personaggio secondario nell'episodio pilota della serie come una delle studentesse della scuola d'arte ma, che verr\u00e0 cancellato a partire dal secondo episodio. Partecip\u00f2 alla selezione del cast anche la cantante Madonna, che venne scartata ma, che di li a poco avrebbe raggiunto enorme fama. \nCarlo Imperato raccont\u00f2 che non voleva interpretare il ruolo di Danny, ma quando si present\u00f2 al provino e un altro ragazzo si rifiut\u00f2 di stringergli la mano, cap\u00ec che doveva assolutamente avere quella parte. Erica Gimpel (Coco Hernandez) stava frequentando la vera Scuola D'Arte di New York quando venne notata e convocata per una parte nel telefilm.\nNel corso della quarta serie entra a far parte del cast anche una giovane Janet Jackson nel ruolo di Cleo Hewitt, non ancora esplosa come cantante di grande successo.\nRemake e Reunion.\nNel 1996 fu realizzato un remake, \"Saranno famosi a Los Angeles\" trasmesso tra il 1997 ed il 1998 per 22 episodi, ambientato a Los Angeles\nIl 27 dicembre 2008 fu trasmesso su Channel 4, nonostante la serie originale venne trasmessa in Inghilterra dalla BBC One uno special televisivo intitolato \"Bring Back...Fame\", con alcuni dei membri originali della serie.\nNel maggio 2019, otto membri del cast, Lee Curreri, Erica Gimpel, Carlo Imperato, Valerie Landsburg, PR Paul, Cynthia Gibb, Jesse Borrego e Nia Peeples, hanno partecipato alla reunion per i trentacinque anni della serie, esibendosi in due concerti a Liverpool. In concomitanza si svolse una convention di tre giorni alla quale presero parte altri membri del cast tra cui Carol Mayo Jenkins, Loretta Chandler e David Greenlee\nDVD e dischi dalla serie.\nIl 15 maggio 2007 venne pubblicata anche in Italia la prima stagione della serie in DVD comprendente i primi 16 episodi, senza extra. A gennaio 2010 la seconda stagione.\nI protagonisti delle prime stagioni incisero alcuni dischi con le canzoni che apparivano nelle varie puntate. Esistono anche una serie di dischi in vinile con le canzoni delle prime due stagioni, di questi solo gli album \"The Kids from Fame\" e \"The Best of Fame\" furono stampati anche in CD.\nRiconoscimenti.\nSaranno famosi ottenne 34 nomination ai premi Emmy e ne vinse 3. Si aggiudic\u00f2 anche un Telegatto per la \"Migliore serie televisiva\"."}
{"id": "902300", "revid": "180559", "url": "https://it.wikipedia.org/wiki?curid=902300", "title": "European Financial Planning Association", "text": "L'European Financial Planning Association (EFPA) \u00e8 un'organizzazione non governativa europea. per i Financial Advisors e Financial Planners in Europa e della quale fanno parte 12 Paesi affiliati.\nLa missione di EFPA European Financial Planning Association \u2013 consiste nel fissare in maniera continuativa nel tempo standard pertinenti e di elevata qualit\u00e0 per i programmi didattici, gli esami e l'etica nel settore del financial advising in tutta Europa. \nA oggi in Europa sono oltre 63.000 i Professionisti Certificati EFPA.\nEFPA Italia, viene fondata nel gennaio 2002 per iniziativa dell'ANASF (Associazione Nazionale Promotori Finanziari) con lo status di Fondazione per iniziativa dell\u2019ANASF (oggi Associazione Nazionale Consulenti Finanziari), EFPA Italia promuove gli standard formativi di qualit\u00e0, certifica/accredita percorsi formativi ed organizza esami finalizzati al rilascio delle diverse certificazioni professionali studiate per le diverse conoscenze e competenze richieste in funzione dei ruoli ricoperti e/o delle mansioni svolte nel settore della consulenza in materia di investimenti.\nPi\u00f9 nello specifico, la mission di EFPA Italia consiste:\nLa Certificazione EFPA \u00e8 l'attestazione di un processo di formazione professionale continuo e permanente nel tempo, di matrice europea, di qualit\u00e0, basato sulla fissazione di standard comuni.\nI livelli di Certificazione promossi da EFPA Italia sono i seguenti:\nA novembre 2020 \u00e8 stata presentata la nuova Certificazione EFPA ESG Advisor che permette di acquisire specifiche competenze in materia di finanza sostenibile, utili sia a sviluppare sensibilit\u00e0 personali, sia a fornire un servizio di consulenza finanziaria ai propri clienti quanto pi\u00f9 attuale e completo.\nIn Italia, a dicembre 2020, i Professionisti Certificati sono 7.048 cos\u00ec suddivisi:\nI nominativi di tutti i Professionisti Certificati sono pubblicati sul registro europeo ed italiano presente sul sito www.efpa-italia.it"}
{"id": "902302", "revid": "827882", "url": "https://it.wikipedia.org/wiki?curid=902302", "title": "Da Ali G Show", "text": "Da Ali G Show \u00e8 il nome di due serie televisive satiriche che hanno come protagonista il comico inglese Sacha Baron Cohen che interpreta tre finti giornalisti: Ali G, un aspirante gangster inglese, Borat, giornalista kazako e Br\u00fcno, giornalista di moda gay austriaco. Nei panni di questi improbabili giornalisti Cohen intervista persone ignare di trovarsi davanti a un comico, spingendole con l'inganno a dichiarare cose ridicole.\nLa serie originale (una sola stagione) fu mandata in onda da Channel 4 in Gran Bretagna, mentre la seconda serie Ali G in da USA (due stagioni) fu mandata in onda dalla rete HBO negli Stati Uniti. La serie inglese non \u00e8 mai andata in onda negli USA.\nNon sono previste ulteriori puntate, dato che ormai la fama di Cohen gli impedisce di compiere le interviste senza essere riconosciuto.\nPersonaggi.\nAli G.\nAli G (Alistair Leslie Graham) \u00e8 il personaggio principale del \"Da Ali G Show\". Spesso parla in inglese con accento caraibico. I suoi manierismi sono un mix di stereotipi, spesso esagerati, della cultura caraibica e della cultura hip hop, con qualche influenza africana. Lui intervista degli ospiti non sospetti; nella versione statunitense della serie televisiva, dice che \u00e8 un conduttore britannico di talk show e che vuole parlare di politica e di media. Spesso fa una domanda, e dopo aver ricevuto la risposta, crea istantaneamente un racconto di un evento rilevante sull'argomento, utilizzando i suoi vicini di casa e i suoi compagni gangsta. Il personaggio compare anche nel film \"Ali G\".\nBorat Sagdiyev.\nBorat Sagdiyev \u00e8 un altro personaggio che caratterizza lo show. Viene dal Kazakistan, e viaggia in Gran Bretagna e negli Stati Uniti per intervistare la gente e per praticare le loro attivit\u00e0. Anche se ben intenzionato, Borat fa spesso sentire a disagio le persone introducendo usanze kazake o facendo commenti antisemiti o misogini. Il personaggio compare anche nel film \"Borat - Studio culturale sull'America a beneficio della gloriosa nazione del Kazakistan\".\nBr\u00fcno.\nBr\u00fcno \u00e8 un gay austriaco e terzo personaggio principale della serie. Sostiene di essere la voce della televisione dei giovani austriaci. Fa spesso sentire a disagio le persone ostentando la sua flagrante omosessualit\u00e0. Br\u00fcno \u00e8 anche un giornalista di moda ed espone il suo punto di vista di cose fuori moda. Il personaggio compare anche nel film \"Br\u00fcno\"."}
{"id": "902304", "revid": "767487", "url": "https://it.wikipedia.org/wiki?curid=902304", "title": "M\u00e9moires Affectives", "text": "M\u00e9moires Affectives \u00e8 un film del 2004 diretto da Francis Leclerc.\nLa pellicola di produzione canadese \u00e8 stata distribuita da \"Alliance Atlantis Vivafilm\" in Canada dal 29 ottobre 2004.\nTrama.\nAlexandre \u00e8 un veterinario che una notte si sofferma sul ciglio di una strada di paese, per soccorrere un cervo investito da un'auto e viene a sua volta investito anche lui da un grosso camion. Alexandre miracolosamente sopravvive ma entra in coma. Dichiarato clinicamente morto, Alexandre, 41 anni, dopo parecchi mesi invece si risveglia dal coma ma con una grave perdita di memoria.\nAlexandre si trova ad affrontare una realt\u00e0 in cui non si riconosce e della quale non ricorda assolutamente il passato; non ricorda chi \u00e8 e chi fosse stato nella sua vita prima dell'incidente e non riconosce nessuno. Durante la sua convalescenza la famiglia e gli amici lo vanno a trovare ed anche se non li ricorda alcune immagini del passato cominciano a riaffiorare sebbene gli sembrino non apparteneregli. Lo aiutano due persone, il \"detective\" Pauline Maksoud incaricata di indagare sull'incidente ed il medico Ba Kobhio uno psicoterapeuta. Cos\u00ec inizia per Alexandre la ricerca del suo passato che lo porta a riscoprire gli affetti della sua vita ma anche alcuni episodi, legati alla morte del padre, che il suo inconscio aveva ormai rimosso. La sua ricerca della memoria lo condurr\u00e0 dove qualcuno gli aveva fatto giurare di non dover tornare.\nDistribuzione.\nIn Canada il film \u00e8 stato presentato a Qu\u00e9bec il 29 ottobre 2004, in Francia il 12 ottobre 2005 al \"Saint-Jean-de-Luz Film Festival\" ed il 25 novembre 2005 al \"Paris Semaine du Cin\u00e9ma du Qu\u00e9bec\", in Belgio il 24 settembre 2005 al \"Festival International du film Francophone de Namur\", in Italia al \"Quinto Biennale Orizzonte Qu\u00e9bec\" il 14 dicembre 2006."}
{"id": "902306", "revid": "287204", "url": "https://it.wikipedia.org/wiki?curid=902306", "title": "Campionato Tocantinense", "text": "Il Campionato Tocantinense \u00e8 il campionato di calcio dello stato di Tocantins, in Brasile. \u00c8 organizzato dal 1993 dalla \"Federa\u00e7\u00e3o Tocantinense de Futebol (FTF)\".\nTitoli per squadra.\nLe squadre contrassegnate da un asterisco (*) sono inattive."}
{"id": "902310", "revid": "547034", "url": "https://it.wikipedia.org/wiki?curid=902310", "title": "Canvas (elemento HTML)", "text": "Canvas \u00e8 un elemento dello standard HTML5 che permette il rendering dinamico di immagini bitmap attraverso un linguaggio di scripting.\nStoria.\nL'elemento fu inizialmente introdotto da Apple per uso all'interno del loro componente macOS WebKit, per migliorare applicazioni come Dashboard widgets ed il browser Safari.\nPi\u00f9 tardi venne adottato dai browser Gecko (Mozilla e Firefox) e Opera, e poi standardizzato dal WHATWG su nuove specifiche proposte per le tecnologie della prossima generazione.\nSintassi.\nIl Canvas consiste in una regione disegnabile, definita in codice HTML con gli attributi \"height\" and \"width\". Il codice JavaScript pu\u00f2 accedere all'area con un set completo di funzioni per il disegno, simili a quelle comuni ad altre API 2D, permettendo cos\u00ec la generazione dinamica di disegni. Alcuni usi possibili di Canvas includono i grafici, l'animazione e la composizione di immagini.\nIl codice seguente crea un elemento Canvas in una pagina HTML:\n&lt;canvas id=\"example\" width=\"200\" height=\"200\"&gt;\nQuesto testo viene mostrato se il browser non supporta i canvas.\n&lt;/canvas&gt;\nUtilizzando JavaScript \u00e8 possibile aggiungere dei disegni; ad esempio, questo codice disegna un rettangolo rosso sullo schermo:\nvar example = document.getElementById('example');\nvar context = example.getContext('2d');\ncontext.fillStyle = 'red';\ncontext.fillRect(30, 30, 50, 50);\nL'API Canvas fornisce anche codice_1e codice_2, per salvare e ripristinare tutti gli attributi del contesto canvas.\nCanvas e CSS.\nCanvas pu\u00f2 essere formattato mediante CSS:\n&lt;!DOCTYPE html&gt;\n&lt;html&gt;\n &lt;head&gt;\n &lt;title&gt;Dimensione del canvas: 600 x 300, dimensione superficie disegnabile del canvas: 300 x 150&lt;/title&gt;\n &lt;style&gt;\n body {\n background: #dddddd;\n #canvas {\n margin: 20px;\n padding: 20px;\n background: #ffffff;\n border: thin inset #aaaaaa;\n width: 600px;\n height: 300px;\n &lt;/style&gt;\n &lt;/head&gt;\n &lt;body&gt;\n &lt;canvas id=\"canvas\"&gt;\n Canvas non supportato\n &lt;/canvas&gt;\n &lt;/body&gt;\n&lt;/html&gt;\nDifferenze tra SVG e Canvas.\nSVG \u00e8 un linguaggio per descrivere la grafica 2D in XML. Canvas disegna grafica 2D, al volo (con JavaScript).\nSVG \u00e8 basato su XML, il che significa che ogni elemento \u00e8 disponibile all'interno di SVG DOM. Si possono allegare gestori di eventi JavaScript per un elemento.\nIn SVG, ogni forma disegnata viene \"ricordata\" come un oggetto. Se gli attributi di un oggetto SVG vengono modificati, il browser pu\u00f2 automaticamente rieseguire il rendering della forma.\nIl Canvas (anch'esso un elemento HTML5) viene renderizzato pixel per pixel. Il Canvas, una volta disegnata la grafica, viene \"dimenticato\" dal browser. Se la sua posizione deve essere cambiata, l'intera scena deve essere ridisegnata, inclusi gli oggetti che potrebbero essere stati coperti dalla grafica.\nIl Canvas \u00e8 adatto per applicazioni dinamiche come giochi e animazioni, per via del suo caricamento pi\u00f9 veloce e indipendente dal DOM.\nLe immagini create in SVG sono aggiunte al DOM e modificabili tramite JavaScript e CSS, anche con eventi presenti sugli altri elementi del documento.\nReazioni.\nAl momento della sua introduzione, l'elemento \"canvas\" non fu accolto unanimemente dalla comunit\u00e0 che si occupa di definire gli standard del web. Alcuni deplorarono la decisione di Apple di creare un nuovo elemento proprietario invece di supportare lo standard SVG, che non era ancora stato del tutto recepito dal web. Altri criticarono la logica che stava alla base dell'elemento: la sua essenza procedurale e la mancanza di una controparte dichiarativa consentiva al \"canvas\" di \"disegnare\", ma gli elementi disegnati non erano identificabili con qualcosa di simile ad un DOM. Altri ancora mostrarono preoccupazione non tanto per l'estensione proprietaria in s\u00e9, ma per la sintassi che \u00e8 stata proposta per l'utilizzo della stessa. Costoro, per esempio, ritengono indesiderabile l'impossibilit\u00e0 di calare l'elemento all'interno di un namespace.\nUno sviluppatore web, insoddisfatto dal livello del supporto del formato SVG in Safari, ha sviluppato un rasterizzatore in JavaScript, che ha chiamato \"SVG Tiny 1.2 to canvas\", per dimostrare la mancata veridicit\u00e0 di affermazioni secondo le quali l'implementazione del \"canvas\" in Safari sarebbe stata molto pi\u00f9 facile, rispetto ad una completa integrazione di SVG.\nWebGL.\nWebGL \u00e8 una libreria grafica per il web (Web-based Graphics Library). Usa l'elemento Canvas HTML5 e vi si accede attraverso le interfacce Document Object Model."}
{"id": "902311", "revid": "125593589", "url": "https://it.wikipedia.org/wiki?curid=902311", "title": "G\u00fcnther (cantante)", "text": "Biografia.\nDopo aver cessato l'attivit\u00e0 di modello, ha aperto dei club a Malm\u00f6 e nel 2003 ha intrapreso la carriera di cantante incidendo il singolo \"Ding Dong Song\", dal contenuto sessualmente implicito e di immenso successo in Europa.\nL'11 marzo 2006 ha partecipato, insieme alle sue coriste The Sunshine Girls, al \"Melodifestivalen\" a G\u00f6teborg, non riuscendo per\u00f2 ad ottenere abbastanza voti per poter partecipare all'Eurovision Song Contest. Il 28 gennaio 2017 parteciper\u00e0 con D'Sanz a \"Uuden Musiikin Kilpailu 2017\", la selezione nazionale finlandese per l'Eurovision Song Contest 2017, con il brano \"Love Yourself\". Il 2017 \u00e8 un anno ricco da un punto di vista creativo: oltre alle numerose esibizioni dal vivo, il Pleasureman svedese pubblica l'esplosivo singolo \"DYNAMITE\" (con Blizz Bugaddi).\nIl 2 febbraio 2022 torna con \"Sex Myself\", singolo molto seducente, per il quale l'evocativo videoclip \u00e8 stato diretto dallo stesso S\u00f6derlund."}
{"id": "902312", "revid": "2034231", "url": "https://it.wikipedia.org/wiki?curid=902312", "title": "Fantasy storico", "text": "Il fantasy storico \u00e8 un sottogenere del fantasy che per alcuni versi pu\u00f2 essere accostato al romanzo storico. Il legame con la storia pu\u00f2 essere sviluppato in quattro modi diversi:"}
{"id": "902318", "revid": "57342", "url": "https://it.wikipedia.org/wiki?curid=902318", "title": "Sacha Noam Baron Cohen", "text": ""}
{"id": "902320", "revid": "709565", "url": "https://it.wikipedia.org/wiki?curid=902320", "title": "Ofuda", "text": "Gli ofuda ( o ), talvolta chiamati , sono un popolare tipo di , talismani distribuiti dai templi shintoisti; sono realizzati scrivendo il nome di un kami, di un tempio o di un rappresentante del kami su un pezzo di carta, legno, stoffa o metallo.\nSi crede che un \"ofuda\" abbia il potere di infondere la protezione del dio, e viene generalmente apposto su una porta, una colonna o sul soffitto per proteggere la casa e i suoi abitanti. Pu\u00f2 anche essere apposto in posti specifici, ad esempio in una cucina per prevenire dagli incendi. Inoltre pu\u00f2 essere posto all'interno dell'altare privato (kamidana), nelle dimore che ne hanno uno.\nUn \"ofuda\" molto popolare \u00e8 quello distribuito dal tempio di Ise. Chiamato o semplicemente , un tempo era fatto di canapa, ma oggigiorno utilizza Ise washi (carta giapponese prodotta a Ise).\nTalvolta l'\"ofuda\" viene chiuso in un sacchetto di stoffa decorata, nota come ; talismani di questo tipo ebbero origine nel buddhismo, ma sono diventati molto comuni anche nello shintoismo. Mentre un \"ofuda\" protegge tutta la famiglia, un \"omamori\" viene indossato dalla persona che intende ricevere protezione dalla divinit\u00e0.\nNelle opere contemporanee, soprattutto manga e anime, gli \"ofuda\" compaiono come delle pergamene magiche, destinate non tanto alla protezione, quanto alla lotta contro spiriti malvagi (tipicamente y\u014dkai); \u00e8 generalmente un attributo di miko e maghi, per quanto occasionalmente compaiono nelle mani di monaci buddhisti, e in tal caso ad esservi scritto sopra \u00e8 il testo di un sutra o di un mantra. Possono essere utilizzati per respingere demoni o per sigillarli in luoghi chiusi, ma l'esatta interpretazione varia a seconda dell'autore."}
{"id": "902323", "revid": "29244", "url": "https://it.wikipedia.org/wiki?curid=902323", "title": "Attrezzatura subacquea", "text": ""}
{"id": "902324", "revid": "7468342", "url": "https://it.wikipedia.org/wiki?curid=902324", "title": "Salpinge", "text": ""}
{"id": "902325", "revid": "7468356", "url": "https://it.wikipedia.org/wiki?curid=902325", "title": "Tromba uterina", "text": ""}
{"id": "902326", "revid": "74851", "url": "https://it.wikipedia.org/wiki?curid=902326", "title": "Baldassarre Franceschini", "text": ""}
{"id": "902327", "revid": "34928", "url": "https://it.wikipedia.org/wiki?curid=902327", "title": "Abdalqadir", "text": ""}
{"id": "902331", "revid": "34928", "url": "https://it.wikipedia.org/wiki?curid=902331", "title": "Shaykh Abdalqadir as-Sufi", "text": ""}
{"id": "902334", "revid": "767487", "url": "https://it.wikipedia.org/wiki?curid=902334", "title": "Flor de Mal", "text": "I Flor de Mal (poi abbreviato in Flor) sono stati una rock band fondata a Catania negli anni ottanta e attiva fino circa alla met\u00e0 del decennio seguente. Nel 2014 sono tornati sulle scene dopo quasi vent'anni, durante i quali i componenti avevano proseguito separatamente le rispettive carriere artistiche .\nStoria.\nLa prima formazione era composta da Marcello Cunsolo alla chitarra e voce, Enzo Ruggiero al basso e Paolo Santagati alla batteria. Producevano un rock melodico con intarsi di noise, punk e musica mediterranea. I musicisti ebbero relazioni strette con il complesso statunitense dei R.E.M. con il quale si esibirono spesso in concerti in diverse parti del mondo.\nRealizzarono tre album prodotti da Francesco Virlinzi per la Cyclope Records: \"Flor de Mal\", \"Revisioni\" e \"Aria\" sotto la sigla abbreviata \"Flor\". Il 9 aprile 2014 \u00e8 stato pubblicato l'album \"Flor\" (The Prisoner Rec.)"}
{"id": "902336", "revid": "438678", "url": "https://it.wikipedia.org/wiki?curid=902336", "title": "Pecora (disambigua)", "text": ""}
{"id": "902347", "revid": "599013", "url": "https://it.wikipedia.org/wiki?curid=902347", "title": "Idroscalo di Torino", "text": "L'idroscalo di Torino fu un'infrastruttura servita dalla Societ\u00e0 Italiana Servizi Aerei (SISA), la prima compagnia aerea italiana per il trasporto di passeggeri che gest\u00ec la rotta Torino-Trieste e la pi\u00f9 importante dell'Italia settentrionale. Strutture del tutto analoghe e coeve a questa furono realizzate in altre citt\u00e0 servite dalla compagnia aerea quali: Pavia, Venezia, Trieste e Zara, divenendo la prima rete di idroscali d'Italia ad uso civile.\nLa struttura, demolita al termine degli anni cinquanta, si trovava sul fiume Po, fra il Ponte Umberto e il Ponte Isabella.\nStoria.\nI primi collegamenti con idrovolanti furono effettuati gi\u00e0 nel 1924 dalla Societ\u00e0 Italiana Servizi Aerei fondata a Trieste dai fratelli Cosulich. Il successo dei brevi collegamenti tra Trieste e Venezia fecero intravedere delle buone opportunit\u00e0 di sviluppo estendendo il servizio oltre i confini del triveneto e nel 1926 la SISA ottenne l'autorizzazione per l'istituzione della tratta Torino-Trieste, andando a servire un bacino d'utenza che copr\u00ec l'intera Pianura Padana e facendo della SISA la prima linea di aviazione civile operante in Italia e la maggiore linea aerea dell'Italia settentrionale.\nLa costruzione dell'Idroscalo di Torino risale al 1926 e fu contemporanea a quella di analoghe strutture nei principali scali di Pavia, Venezia, Trieste.\nLa cerimonia ufficiale di inaugurazione della linea aerea avvenne il 1\u00ba aprile 1926 a Pavia sul Ticino alla presenza delle autorit\u00e0 locali e di Benito Mussolini giunto appositamente da Roma. Il volo inaugurale part\u00ec in contemporanea da Portorose (Trieste) e dall'Idroscalo di Torino con due coppie di idrovolanti biplano monomotore CANT 10 Ter (dotato di sei posti interni) con a bordo il generale Bonzani. In condizioni normali il volo era di una durata di circa cinque ore e copriva una distanza di 574 chilometri; la rotta seguiva il corso del fiume Po, comprendendo inizialmente le tappe nei nuovi idroscali di Pavia e Venezia, con arrivo a quello di Trieste, che fu ricavato riadattando un precedente scalo militare. \nLa tariffa del biglietto oscillava tra le 300 e le 375 lire, che corrispondevano circa a uno stipendio medio dell'epoca. Poich\u00e9 la carlinga dei velivoli non era ancora pressurizzata e vi erano abbondanti spifferi, ai passeggeri veniva offerta una coperta, una borsa dell'acqua calda per difendersi dal freddo e dei batuffoli di ovatta per attutire l'assordante rumore del motore.\nIl 16 ottobre 1926 venne istituita una seconda tratta che idealmente continuava la rotta della prima collegando Venezia a Zara, con scalo a Trieste e Lussinpiccolo.\nNel solo primo anno di attivit\u00e0 la prima linea aerea civile italiana effettu\u00f2 ben 575 collegamenti, per un totale di 1.589 ore di volo e di 238.262\u00a0km, trasportando 1.588 passeggeri, 13.470\u00a0kg di merci e bagagli e 12.946\u00a0kg di posta, senza particolari incidenti.\nIl servizio procedette fino al 1942 quando la SISA venne assorbita dalla SAM, Societ\u00e0 Aerea Mediterranea. In seguito la SAM, come alcune altre compagnie aerei nascenti, concentrarono la loro presenza presso l'aeroporto \u201cGino Lisa\u201d sorto in zona Mirafiori nel 1910 e l'ormai inutilizzato hangar dell'idroscalo venne trasformato in ristorante.\nLa struttura venne smantellata nel 1954 e sulla sponda del fiume fu posta una lapide commemorativa.\nCaratteristiche.\nProgettata dall'architetto Giuseppe Pagano (architetto), la struttura dell'idroscalo era relativamente semplice e consisteva in un hangar in legno con finestre sui tre lati edificato su piloni in cemento armato poggianti sul greto del fiume. L'attracco degli idrovolanti avveniva al termine degli scivoli che consentivano le operazioni di sbarco e imbarco dei passeggeri e l'eventuale ricovero del velivolo all'interno dell'hangar; esso, a sua volta, era collegato ad una passerella che conduceva alla sponda del fiume.\nL'unica struttura coeva e simile ancora esistente \u00e8 quella dell'idroscalo di Pavia."}
{"id": "902352", "revid": "1711941", "url": "https://it.wikipedia.org/wiki?curid=902352", "title": "Entese", "text": ""}
{"id": "902355", "revid": "124001153", "url": "https://it.wikipedia.org/wiki?curid=902355", "title": "Sabino Acquaviva", "text": "Biografia.\nStudioso di sociologia della religione, Acquaviva raggiunge la fama internazionale per un libro del 1961, \"L'eclissi del sacro nella societ\u00e0 industriale\", in cui teorizza la scomparsa della dimensione del sacro (il trascendente, il soprannaturale) dalla vita quotidiana dell'uomo contemporaneo, notando la \"secolarizzazione del mondo\" e la \"secolarizzazione della religione\". Secondo Vincenzo Pace, \"con i suoi studi la sociologia della religione acquisir\u00e0 lo statuto di disciplina scientifica\".\nHa in seguito continuato ad occuparsi del religioso in libri quali \"Eros, morte ed esperienza religiosa\" (Laterza, 1990) e \"Dio dopo Dio\" (Ancora, 2007).\nInsegn\u00f2 dal 1967 e fino al 1971 all'Universit\u00e0 di Trento. Fu quindi professore di sociologia presso la Facolt\u00e0 di Scienze politiche dell'Universit\u00e0 di Padova, di cui fu preside dal 1977 al 1978 e direttore del dipartimento di sociologia dal 1985 al 1988. Negli stessi anni vi insegnava anche il teorico dell'Autonomia operaia Toni Negri; al tema della violenza politica Acquaviva dedic\u00f2 i libri \"Guerriglia e guerra rivoluzionaria in Italia\" (Rizzoli, 1979) e \"Il seme religioso della rivolta\" (Rusconi 1979), in cui notava il tema della trasformazione del rapporto tra l'individuo e il sacro anche nel caso della lotta armata. Per Acquaviva, gli anni di piombo avevano messo le persone concretamente di fronte alla possibilit\u00e0 di uccidere o morire, forzando una presa di posizione sul modello rivoluzionario classico, e mostrando come in realt\u00e0 interessi, priorit\u00e0 e valori erano ormai mutati, portando cos\u00ec alla crisi del marxismo in Occidente.\nNello stesso periodo conduce assieme al sociologo tedesco Gottfried Eisermann una ricerca sociologica sulla questione delle minoranze etniche in Alto Adige, poi pubblicata in maniera sintetica nel controverso volume \"Alto Adige. Spartizione subito?\" (Patron, 1981), che propone la cessione territoriale di larga parte della provincia di Bolzano a favore dell'Austria. I due sociologi negano l'esistenza di un gruppo etnico \"mistilingue\", cos\u00ec quella di una \"Todesmarsch\" a carico del gruppo etnico tedesco. Essi discutono l'efficacia del pacchetto di autonomia per la preservazione dei due gruppi etnici, e notano invece l'esistenza di una \"Todesmarsch\" a carico del gruppo italiano, che avrebbe portato ad una compressione numerica e alla sua progressiva marginalizzazione professionale e lavorativa sul territorio. Come soluzione, Acquaviva ed Eisermann propongono l'immediata spartizione del territorio sud-tirolese tra Italia e Austria, con un nuovo confine a Bolzano. Le conclusioni dei due sociologi furono avversate da tutti i partiti del consiglio provinciale della Provincia autonoma di Bolzano, dalla destra italiana del MSI, alla SVP fino ai Verdi. Da un punto di vista della ricerca sociologica, la ricerca fu criticata per aver riprodotto alcuni degli stereotipi che intendeva affrontare, riprendendo concetti delle politiche di pulizia etnica e delle Opzioni in Alto Adige.\nDal 1984 al 1999 Acquaviva collabor\u00f2 con il Corriere della Sera., e trov\u00f2 anche successo come romanziere per la novella \"La ragazza del ghetto\" (Mondadori, 1995).\nDiresse brevemente la struttura cultura della RAI tra il 1995 e il 1996, chiamato da Letizia Moratti, collaborando con trasmissioni televisive quali \"La notte della repubblica\" di Sergio Zavoli. Al termine dell'esperienza dichiar\u00f2 disincantato: \"In Rai non ho potuto fare gran parte di ci\u00f2 per cui ero stato chiamato. In tv esiste un solo tipo di cultura. Se vuoi modificarlo colpisci la personalit\u00e0 di figure che si sono formate attraverso un processo di anni\".\nNel saggio \"La democrazia impossibile\" (Marsilio 2002) denunci\u00f2 lo svuotamento delle istituzioni rappresentative, mentre nell'ultima sua opera \"Le radici del futuro\" (Castelvecchi, 2014) propugn\u00f2 il rilancio dell'Europa, contro la sfida del declino demografico, attraverso la fine degli stati nazionali e il rilancio delle identit\u00e0 locali e regionali.\nAcquaviva collabor\u00f2 pi\u00f9 volte con il Consiglio Regionale del Veneto, dove era divenuto di riferimento per gli esponenti della Lega Nord. Secondo il presidente del Consiglio regionale del Veneto, Roberto Ciambetti, fu \"uomo libero, che non si faceva intimidire e che ebbe la capacit\u00e0 di porsi anche controcorrente criticando aspramente il processo unitario italiano guidato dai Savoia per rilanciare il valore del regionalismo\".\n\u00c8 stato membro del comitato scientifico della Facolt\u00e0 di Giurisprudenza ed Economia dell'Universit\u00e0 di Nizza.\nMaria Rosaria Costanza, apprezzata pedagogista del '900, descrive un Sabino Acquaviva inedito nel romanzo Laterza \"Un tempo lungo un secolo\" (2015).\nPubblicazioni.\nTra le pubblicazioni \"L'eclissi del sacro nella civilt\u00e0 industriale\" (1961), \"Alto Adige. Spartizione subito?\" (1980), \"Eros, morte ed esperienza religiosa\" (1993), \"Sociologia delle religioni. Problemi e prospettive\" (1996), \"Giovani sulle strade del terzo millennio. I giovani degli ostelli: tra pellegrinaggio interiore e turismo culturale\" (1999), \"Dio dopo Dio. Diario 1964-2005\" (2007).\nAltre opere sono dedicate agli anni di piombo anche se affrontati da prospettive diverse, come \"Guerriglia e guerra rivoluzionaria in Italia\" (1979), \"Il seme religioso della rivolta\" (1979), \"Sinfonia in rosso\" (1989).\nUn terzo gruppo di libri si occupa di sociologia politica come \"Progettare la felicit\u00e0\" (1994) e \"La democrazia possibile\" (2002).\nUn'ultima tematica affrontata \u00e8 quella della comunicazione massmediatica, come in \"Televisione e ***bambini immagine nel mondo della prima infanzia\" (1976); \"La modernizzazione sperata\" (1978); \"La montagna del sole: il Gargano\" (1982); e \"Social Structure in Italy, Crisis of a System\" (1976)."}
{"id": "902356", "revid": "339392", "url": "https://it.wikipedia.org/wiki?curid=902356", "title": "PTSD", "text": ""}
{"id": "902357", "revid": "125874797", "url": "https://it.wikipedia.org/wiki?curid=902357", "title": "Ferrari 250 GTO", "text": "La Ferrari 250 GTO \u00e8 sia un'automobile stradale sia una da corsa prodotta dalla Ferrari agli inizi degli anni sessanta. Viene considerata la Ferrari per eccellenza ed \u00e8 tuttora una delle automobili pi\u00f9 conosciute ed apprezzate di tutti i tempi.\nIl numero, 250, sta per la cilindrata di ciascun cilindro in centimetri cubi del motore V12 3000 cc di cilindrata. GTO sta per \"Gran Turismo Omologata\". Tale sigla non verr\u00e0 poi utilizzata per parecchi anni fino alla presentazione nel 1984 della Ferrari 288 GTO.\nPartendo dalla 250 GT \"Short Wheel Base\" con passo di 2400\u00a0mm si arretr\u00f2 il motore V12 da 3 litri della 250 Testa Rossa e si modificarono profondamente sospensioni e carrozzeria della gi\u00e0 citata 250 GT SWB. Dopo che l'ingegnere capo di questo progetto, Giotto Bizzarrini, fu licenziato insieme ad altri ingegneri della Ferrari in seguito ad una lite con Enzo Ferrari, il progetto fu quindi affidato all'allora giovane ingegnere Mauro Forghieri e al carrozziere Sergio Scaglietti. La carrozzeria ancora oggi molto apprezzata \u00e8 frutto della collaborazione Bizzarrini-Scaglietti, e non, come di solito, frutto di una casa o di un designer specifico.\nNel 2004 la rivista automobilistica statunitense \"Sports Car International\" ha eletto la 250 GTO al primo posto delle \"migliori vetture sportive degli anni '60\" e per la rivista anch'essa statunitense \"Motor Trend Classic\" la 250 GTO \u00e8 la \"Migliore Ferrari di tutti i tempi\".\nNascita del progetto.\nLa Ferrari 250 GTO nacque e venne sviluppata in ogni suo pi\u00f9 piccolo particolare unicamente per l\u2018impiego agonistico.\nL\u2019idea venne nel 1960 a Enzo Ferrari che chiese al suo ingegnere capo del reparto esperienze Giotto Bizzarrini di realizzare, in vista dei nuovi regolamenti imposti dal Mondiale Marche dell\u2019anno 1962 che si sarebbe svolto solo con vetture GT, una sportiva piccola, leggera e molto veloce che sfruttasse il motore V12 3 litri della serie 250 e che potesse competere con la Jaguar E-Type.\nIn poco tempo e sfruttando una Ferrari 250 GT \u201cpasso corto\u201d, chassis n. 1791 GT, Bizzarrini realizz\u00f2 un prototipo. Rispetto alla 250 SWB venne riposizionato il motore arretrando i suoi supporti, vennero modificati gli attacchi delle sospensioni e la struttura centrale venne rinforzata con traverse metalliche. Il motore era il classico V12 3 litri con le specifiche Testa Rossa. La carrozzeria venne modellata seguendo esigenze esclusivamente funzionali e non estetiche tuttavia il risultato fu comunque splendido. Il lavoro venne eseguito sul telaio tubolare direttamente dall\u2019equipe di Bizzarrini e Scaglietti e non affidata a un carrozziere esterno, forse perch\u00e9 cos\u00ec sarebbe stato pi\u00f9 semplice apportare modifiche dettate dalle esigenze agonistiche. Questo primo esemplare era gi\u00e0 molto simile alla versione definitiva della GTO ma non erano presenti n\u00e9 il piccolo spoiler in coda n\u00e9 la lubrificazione a carter secco.\nQuesto primo prototipo (siglato inizialmente 539/62 Comp., poi 539/64 Comp.) venne completato a tempo record a met\u00e0 agosto e fu testato durante il Gp d\u2019Italia del 1961 a Monza da Willy Mairesse. Questo test rese ottimi risultati anche grazie all\u2019aiuto di Stirling Moss che prov\u00f2 la vettura durante le prove della F1 segnando un tempo di 1 45\u201d 4 tale che Enzo Ferrari disse \u201cNon si era mai vista una GT davanti alle monoposto\u201d\nLa vettura aveva problemi di lubrificazione poich\u00e9 sulle sopraelevate l\u2019olio si spostava dalla coppa nella testata sinistra e faceva pescare a vuoto la pompa e fumare il motore. Perci\u00f2 venne montato un motore a carter secco che risolse il problema e aument\u00f2 la capacit\u00e0 del circuito dell\u2019olio da 10 a 20 litri.\nNel dicembre del 1961 mentre continuavano i test sulla vettura a Maranello esplose la \u201crivoluzione di palazzo\u201d in cui vennero allontanati dall\u2019azienda molti progettisti tra cui Giotto Bizzarrini e Carlo Chiti che fonderanno poi l\u2019ATS.\nCos\u00ec lo sviluppo della GTO pass\u00f2 direttamente a un giovane Mauro Forghieri appena subentrato e a Sergio Scaglietti. Durante i test si scopr\u00ec la pericolosa tendenza del retrotreno a perdere aderenza a causa dell\u2019effetto autosterzante, perci\u00f2 venne aggiunto lo spoiler in coda, il primo in un\u2019auto GT, e aggiunto il parallelogramma di Watt, ritarando le sospensioni posteriori.\nLa vettura (n\u00b0 telaio 3223) completa, ma ancora priva dello spoiler, \u00e8 presentata al mondo il 24 febbraio 1962 a Maranello in occasione della consueta conferenza stampa pre-stagione. Questo era l\u2019unica vettura presente col motore anteriore: tutte le altre sia monoposto che vetture Sport presentavano il propulsore in posizione centrale.\nLa vettura \u201cdefinitiva\u201d.\nLa vettura definitiva che esord\u00ec alla 12 Ore di Sebring del 1962 aveva il classico motore V12 3 litri progettato da Gioachino Colombo con specifiche Testa Rossa, siglato 168 Comp/62. Aveva 2 alberi a camme in testa (uno per bancata) e cilindrata unitaria di 250 cm\u00b3 (73 x 58,8 mm). L\u2019albero motore era a 7 supporti di banco ricavato, cos\u00ec come le bielle, da un blocco di acciaio pieno con una lavorazione tipica della casa di Maranello. I pistoni erano dei Borgo a 3 segmenti con rapporto di compressione che oscillava fra 9,6 e 9,7. Le testate erano a 3 passaggi per l\u2019olio con valvole disposte a \u201cV\u201d e inclinate fra loro di 35\u00b0. la distribuzione era a catena e comandava un albero a camme su ogni testata. L\u2019accensione era regolata da 2 bobine e 2 spinterogeni posti nella parte posteriore del blocco che comandavano ognuno 6 candele. Le candele erano poste all\u2019esterno della \u201cV\u201d dei cilindri ed erano Marchal 34 HFS o 33 HFS. L\u2019alimentazione era regolata da 6 carburatori Weber doppio corpo 38 DCN. Lo scarico era completamente libero e con estremit\u00e0 \u201cSnap\u201d. La lubrificazione era a carter secco, comandata da 2 pompe dell\u2019olio in un circuito di 20 L di capacit\u00e0. Questo oltre a migliorare la lubrificazione consent\u00ec l\u2019abbassamento del motore (quindi del baricentro) e della linea della carrozzeria. La potenza finale era di 300 CV a 7500 giri/min e la potenza specifica era di 100 CV/L, straordinaria per l\u2019epoca. \nAl motore era abbinato un cambio a 5 marce tutte sincronizzate (sincronizzatori Porsche) regolato da una frizione Fichtel &amp; Sachs monodisco a secco. La leva del cambio aveva il tradizionale selettore a griglia nell\u2019abitacolo. Il moto, attraverso l\u2019albero di trasmissione, veniva trasmesso alle ruote da un differenziale autobloccante costruito dalla Ferrari su licenza ZF; erano disponibili 8 diversi tipi di rapporti al ponte: 4,85:1; 4,57:1; 4,25:1; 4,00:1; 3,89:1; 3,77:1; 3,66:1 e 3,55:1.\nIl serbatoio da 130 litri era posto dietro i sedili sulla destra della vettura per bilanciare il peso del pilota. Esso garantiva un\u2019autonomia sufficiente a fronte di un consumo medio di 25 litri ogni 100 Km con punte di 37 L/100 Km a Le Mans.\nLo sterzo era a circolazione di sfere e non servoassistito, i freni erano a disco su tutte le ruote, dietro ricalcavano lo schema della SWB, invece davanti erano maggiorati e dotati di pinze in lega leggera.\nIl telaio si basava su 2 longheroni principali rinforzati a cui si univa un traliccio di tubi a sezione circolare ed ellittica, ci\u00f2 lo rendeva molto rigido e adatto alle competizioni. Rispetto alla SWB cambiavano gli attacchi superiori delle sospensioni anteriori e soprattutto i supporti del motore erano stati arretrati.Le sospensioni ricalcavano lo schema della 250 SWB ma notevolmente migliorato: davanti doppi quadrilateri, molle elicoidali, barra antirollio ( \u00f8 16,5 mm), ammortizzatori Koni con molle coassiali; dietro assale rigido con balestre semiellittiche longitudinali e puntoni di reazione, parallelogramma di Watt e ammortizzatori Koni con molle coassiali. Tutto ci\u00f2 rendeva l\u2019autotelaio molto rigido, tanto che le sospensioni posteriori vennero \u201cammorbidite\u201d per ovviare agli eccessivi sobbalzi su fondi sconnessi.La carrozzeria in alluminio era molto slanciata, con l\u2019abitacolo raccolto nella parte posteriore e un parabrezza panoramico, caratterizzata da una coda tronca. Il muso era stato allungato per aumentare la stabilit\u00e0 alle alte velocit\u00e0. Davanti, il motore prendeva aria da una presa ovale e da alcuni pannelli apribili a \u201cD\u201d che servivano ad aumentare la portata d\u2019aria alle basse velocit\u00e0 o in caso di alta temperatura esterna. I fari erano Marchal carenati, supportati da altri 2 proiettori rettangolari siti di fianco alla calandra ovale. Su alcuni esemplari sono presenti prese d\u2019aria circolari per il raffreddamento dei freni anteriori. Sulla fiancata spiccano le 2 (o 3) feritoie laterali per lo sfogo dell\u2019aria calda dal vano motore e il taglio dietro le ruote posteriori. Il lunotto in plexiglass scendeva fino al cofano del baule, a sinistra c\u2019era il tappo del serbatoio della benzina.\nGli interni erano scarni con solo 2 sedili rivestiti di blu e il posto per una valigia sulla panchetta posteriore, obbligatorio per regolamento. Il cruscotto era verniciato in nero opaco, in mezzo al quadro strumenti spiccava il grande contagiri seguito a destra dall\u2019amperometro, dal termometro e dal manometro dell\u2019olio e a sinistra dall\u2019indicatore del livello e della pressione del carburante e dal termometro dell\u2019acqua. Al centro della plancia c\u2019erano la chiave d\u2019accensione e tre bocchette orientabili utilizzabili per spannare il parabrezza.\nProduzione.\nLe regole della FIA per la stagione 1962 prevedevano la costruzione di 100 esemplari di uno specifico modello per concedere l'omologazione per partecipare alle competizioni per vetture Gran Turismo nel Gruppo 3. Furono prodotti solamente 36 esemplari con motore di 3000\u00a0cm\u00b3 e 3 con un motore di 4000\u00a0cm\u00b3 (a cui spesso ci si riferisce col nome improprio di \"330 GTO\", per via della diversa cilindrata unitaria) per un totale di 39, e questo permise alla Ferrari di essere molto selettiva nei confronti degli acquirenti potenziali. Ferrari eluse le regole mediante una numerazione non sequenziale dei telai prodotti, e divenne presto protagonista delle piste.\nLa linea dei corpi vettura costruiti a mano in alluminio da Scaglietti non cambi\u00f2 durante il periodo di produzione, che and\u00f2 dal 1962 al 1964, ad eccezione di un esemplare unico carrozzato con le linee della 330 LM Berlinetta e delle GTO/64 e delle 4 vetture \"I serie\" ricarrozzate, tuttavia le differenze di dettaglio sono evidenti.Alcuni esemplari delle \"I serie\" hanno 3 sfoghi dietro i passaruota anteriori e non 2, alcune hanno gli scarichi \"Snap\", alcune hanno gli sfoghi d'aria dietro i montanti del lunotto, alcune luci posteriori sono montate su dei supporti altre no, infine lo spoiler su alcune vetture \u00e8 imbullonato esternamente, su altre \u00e8 integrato.\nDegli esemplari prodotti, solo due uscirono da Maranello in tinta verde e, ad oggi, solo uno \u00e8 ancora di questo colore, il verde BP tipico del marchio petrolifero inglese, mentre l'altro fu ridipinto rosso classico. Un'altra peculiarit\u00e0 del modello verde \u00e8 la guida a destra.\nUno degli amministratori della SEFAC (l'allora nome della Ferrari), Michael-Paul Cavallier, se ne fece costruire una con motore 4000 e 5\u00a0cm pi\u00f9 lunga (poich\u00e9 era di statura sopra la media). \u00c8 l'unica 250 GTO a non aver mai preso parte ad una gara agonistica.\nLa Ferrari 250 GTO/64.\nDurante l'infuriare della guerra Cobra-Ferrari, per mantenere la competitivit\u00e0 del modello nelle gare dell\"International Championship for GT Manufacturers\" la Ferrari mise in pista per la stagione 1964 un'evoluzione del modello denominata \"250 GTO II serie\" o \"250 GTO/64\", caratterizzata da una differente carrozzeria e vari affinamenti. Tre vetture furono costruite secondo questo standard, mentre altre quattro vetture della \"I serie\" furono dotate della nuova carrozzeria.\nCollezionismo e prezzo stimato.\nIl prezzo di mercato \u00e8 salito sempre pi\u00f9, fino a toccare i 32.000.000 di dollari, nel febbraio 2012, per una 250 GTO del 1963 (telaio n\u00b05095).\nIl 5 giugno 2012 viene raggiunto il record assoluto per la vendita di un'auto: una GTO del 1962 (chassis 3505 GT) viene venduta all'asta alla cifra di 35 milioni di dollari. L'esemplare in oggetto \u00e8 una GTO del 1962 del team Moss UDT-Laystall Racing Team dipinta di verde pastello e costruita apposta per Stirling Moss. In seguito venne pilotata da Innes Ireland che la fece trionfare durante il Tourist Trophy di Goodwood il 18 agosto 1962.\nNel 2013, in una transazione privata avvenuta negli Stati Uniti tra il collezionista Paul Pappalardo e un acquirente non identificato, una GTO ha toccato il valore 'stratosferico' di 52 milioni di dollari, pari a 38,2 milioni di euro.\nNel mese di agosto del 2014, a Monterey, in California, durante un'asta tenuta da Bonhams, una Ferrari 250 GTO, telaio numero 3851 GT, \u00e8 stata aggiudicata a 38,115 milioni di dollari (circa 28,5 milioni di euro).\nQuesta Ferrari, la diciannovesima GTO costruita, venne venduta l'11 settembre del 1962. Originariamente di colore grigio metallizzato, aveva tre strisce longitudinali di colore rosso, bianco e blu, quelli della bandiera francese del suo primo proprietario, il pilota francese Jo Schlesser, protagonista anche in Formula 1. Faceva parte della Collezione Maranello Rosso di San Marino, dell'imprenditore Fabrizio Violati, il quale la compr\u00f2 nel 1965 da Ernesto Prinoth per 2,5 milioni di lire.\nNel 2018 una 250 GTO del 1962, ricarrozzata '64, \u00e8 stata venduta a un'asta di Sotheby's per 48,405 milioni di dollari, diventando ufficialmente l'auto pi\u00f9 costosa di sempre mai venduta all'asta. Si tratta di un esemplare guidato dal campione del mondo Phil Hill durante la Targa Florio del '62, oltre a numerose altre vittorie tra il 1962 e il 1965.\nIl 20 giugno 2019 la sezione specializzata in materia d'impresa del tribunale di Bologna si pronuncia in favore della Ferrari in un reclamo da essa presentato a tutela del design della GTO dalle imitazioni. Si tratta di una delibera storica perch\u00e9 per la prima volta nella storia al design di un automobile viene riconosciuta la tutela del diritto d'autore, equiparandola di fatto ad un'opera d'arte."}
{"id": "902361", "revid": "137232", "url": "https://it.wikipedia.org/wiki?curid=902361", "title": "CISD", "text": ""}
{"id": "902363", "revid": "121369920", "url": "https://it.wikipedia.org/wiki?curid=902363", "title": "Telefono senza fili", "text": "Il telefono senza fili (talvolta detto anche telegrafo senza fili) \u00e8 un gioco di societ\u00e0 infantile noto in gran parte del mondo.\nI partecipanti devono disporsi in fila. Uno dei giocatori inizia il gioco bisbigliando una parola o una frase all'orecchio del suo vicino. Questi deve ripetere la stessa frase al prossimo giocatore, e cos\u00ec via fino all'ultimo della fila, che ripete la frase ad alta voce. Il divertimento deriva dal fatto che la frase riportata dall'ultimo giocatore \u00e8 spesso molto diversa da quella di partenza, a causa del combinarsi e sommarsi di errori successivi di interpretazione.\nIl telefono senza fili viene spesso citato metaforicamente per riferirsi al modo in cui l'errore cumulativo deforma le informazioni via via che esse si diffondono, sia che esse passino di bocca in bocca (come nel caso dei pettegolezzi) sia che vengano trasmesse in modo pi\u00f9 formale (per esempio dai mass media). \nDa un punto di vista pedagogico, viene apprezzato come strumento per sviluppare le capacit\u00e0 di ascolto dei bambini, ma anche come strumento per sensibilizzare i bambini sulle conseguenze dell'errore cumulativo nella diffusione delle informazioni.\nDiffusione e nomi.\nIl gioco del telefono senza fili \u00e8 noto in gran parte del mondo. Nella maggior parte dei paesi il nome del gioco fa riferimento alla metafora del telefono (o del \"telefono guasto\"), ma alcuni nomi sono completamente non correlati. Per esempio, nei paesi di lingua inglese il nome pi\u00f9 diffuso \u00e8 \"chinese whispers\" (\"sussurri cinesi\"), probabilmente con riferimento all'incomprensibilit\u00e0 della lingua cinese per gli anglofoni. Analoga interpretazione si pu\u00f2 dare del nome francese, \"t\u00e9l\u00e9phone arabe\" (\"telefono arabo\")."}
{"id": "902369", "revid": "125176161", "url": "https://it.wikipedia.org/wiki?curid=902369", "title": "Alberto III d'Asburgo", "text": "Biografia.\nAlberto III nacque nella residenza ducale di Vienna, come terzo figlio del duca Alberto II lo Sciancato, e di sua moglie Giovanna di Pfirt. Anche se suo padre aveva stabilito una legge sulla casa, per cui i quattro figli erano obbligati a governare congiuntamente e allo stesso modo, il fratello maggiore Rodolfo IV assunse le redini del governo dopo la morte del padre nel 1358. Riafferm\u00f2 la sua supremazia emettendo il Privilegium maius. Tuttavia, poich\u00e9 il suo matrimonio rimase senza figli, dovette nuovamente condividere il suo potere con i suoi fratelli pi\u00f9 piccoli. Nel 1365 Rodolfo IV, Alberto III e Leopoldo III firmarono insieme il certificato di fondazione dell'Universit\u00e0 di Vienna; Rodolfo IV mor\u00ec pochi mesi dopo, all'et\u00e0 di 25 anni.\nDivisione.\nAlberto, allora il fratello maggiore superstite (il fratello Federico era morto nel 1362), eredit\u00f2 la regola e la condivise con il fratello minore Leopoldo III. Entrambi sono stati formalmente infeudato con il Ducato d'Austria, Ducato di Stiria, Ducato di Carinzia e il Ducato di Carniola da Carlo IV. Nel 1369 riuscirono ad ottenere la Contea del Tirolo, oggetto di un conflitto estenuante scatenatosi alla morte di Mainardo III nel 1363 con Stefano II di Baviera, allorch\u00e9 questi rinunci\u00f2 alla pretesa.\nNel 1368 i duchi asburgici acquistarono la citt\u00e0 di Friburgo. Ma il loro tentativo di ottenere il controllo del porto adriatico di Trieste fall\u00ec in un conflitto armato con la Repubblica di Venezia nel 1369. Trieste non fu conquistata fino al 1382, quando i cittadini cercarono protezione da Venezia sottomettendosi al dominio austriaco. Nel 1374 i duchi austriaci ereditarono vasti territori nella Marca vindica e in Istria dal compianto Alberto III, conte di Gorizia, che li legarono al ducato di Carniola. L'anno successivo acquistarono la signoria sveva di Feldkirch dai Conti di Montfort.\nMa i due fratelli non potendo accordarsi, divisero fra loro i possessi con il trattato di Neuberg nel 1379, dando cos\u00ec origine alla Linea albertina e alla Linea leopoldina \nAlberto ebbe l'alta e la bassa Austria e rafforz\u00f2 all'interno i suoi possedimenti. Caduto il fratello Leopoldo a Sempach contro gli svizzeri (1386), assunse la tutela dei nipoti minorenni.\nPolitica.\nNel 1377, Alberto fece una crociata in Prussia contro le trib\u00f9 pagane baltiche lituane e samoghe. Nel frattempo, l'espansione dei duchi asburgici in Svevia entr\u00f2 in collisione con la crescita della Confederazione svizzera e scaten\u00f2 le rivolte armate. Nel 1386 il duca Leopoldo III e numerosi nobili austriaci furono uccisi in una disastrosa sconfitta nella battaglia di Sempach del 1386, dopo che Alberto divenne nuovamente il solo sovrano delle terre albertiniane e leopoldiane, in qualit\u00e0 di reggente per i suoi nipoti minori. Un altro tentativo di ripristinare il dominio asburgico in Svevia fall\u00ec, quando i cavalieri di Alberto furono nuovamente sconfitti dagli svizzeri nella battaglia di N\u00e4fels del 1388 e il duca dovette chiedere un armistizio.\nNelle terre austriache, il suo governo era benefico per il regno, poich\u00e9 sosteneva le arti e le scienze. Alberto era uno studioso, in particolare come matematico e astrologo. Il libro pi\u00f9 antico conservato della Biblioteca nazionale austriaca, un Evangelion del 1386, proviene dalla sua collezione personale. Il duca espanse l'Universit\u00e0 di Vienna e, durante lo scisma occidentale, raggiunse il consenso di Papa Urbano VI per istituire una facolt\u00e0 teologica. Continu\u00f2 la costruzione della Cattedrale di Santo Stefano e tent\u00f2 di ristrutturare Vienna prendendo spunto da Praga. Il soprannome di Alberto si riferisce alla sua particolare pettinatura, parte dei paramenti di un ordine cavalleresco di breve durata che aveva fondato e che si dissolse dopo la sua morte.\nMorte.\nAlla fine del suo regno, Alberto aveva stabilito un solido dominio principesco sul ducato austriaco. Nel 1390 entr\u00f2 in conflitto con il papa Bonifacio IX per aver assoggettato ad imposte il clero senza autorizzazione pontificia, e fu scomunicato.\nNel conflitto sulla successione alla morte dell'imperatore Carlo IV nel 1378, Alberto si un\u00ec alle forze degli eredi lussemburghesi Jobst di Moravia e Sigismondo contro l'incapace Venceslao IV e sembr\u00f2 un probabile candidato per il trono tedesco stesso. Tuttavia, mor\u00ec nell'agosto del 1395 mentre soggiornava nel suo capanno di caccia di Laxenburg, durante i preparativi di una campagna militare per ottenere la deposizione di Venceslao avvenuta nel 1400. \u00c8 sepolto nella cripta ducale nella Cattedrale di Santo Stefano.\nDiscendenza.\nPrimo Matrimonio.\nSpos\u00f2, il 19 marzo 1366, Elisabetta di Boemia, figlia di Carlo IV di Lussemburgo. Da questo matrimonio non nacquero figli. \nSecondo Matrimonio.\nSpos\u00f2 in seconde nozze Beatrice di Norimberga, figlia di Federico V di Norimberga. Da questo matrimonio nacque un solo figlio:"}
{"id": "902372", "revid": "339392", "url": "https://it.wikipedia.org/wiki?curid=902372", "title": "Bipunto", "text": ""}
{"id": "902374", "revid": "83531", "url": "https://it.wikipedia.org/wiki?curid=902374", "title": "Cyclope Records", "text": "La Cyclope Records \u00e8 stata una casa discografica italiana con sede a Catania.\nStoria.\nEtichetta discografica indipendente, \u00e8 stata costituita a Catania nel 1990 su iniziativa di Francesco Virlinzi (1959-2000), che si era votato ad un'attivit\u00e0 artistica alla quale aveva dimostrato passione sin da giovane. Oper\u00f2 anche come distributore esclusivo per l'Italia delle multinazionali discografiche tedesco-olandese PolyGram e britannica Polydor.\nLa Cyclope Records produsse fra i pi\u00f9 noti artisti di musica leggera di varie nazioni alle loro prime incisioni. Fra questi si ricordano Carmen Consoli, Mario Venuti, Kaball\u00e0, Moltheni, Brando, Flor, Gerardina Trovato, Amerigo Verardi, gli Uzeda, i Nuovi Briganti, i Kunsertu e diversi altri.\nTra i progetti di maggior successo di Virlinzi e della Cyclope Records, l'album tributo a Gram Parsons (1993), il tributo ai R.E.M. e quello a Franco Battiato dal titolo \"Battiato non Battiato\" (1996). In quest'ultimo sono stati riuniti, in nome della passione per il cantautore catanese, artisti del calibro degli ex-Denovo, Mario Venuti e Luca Madonia, giovani pi\u00f9 o meno famosi come la stessa Consoli, band come La Crus e Bluvertigo, interpretarono brani di Battiato. \nA seguito della scomparsa di Francesco Virlinzi nel 2000, la casa discografica ha cessato di esistere. Nel 2014, Simona Virlinzi, sorella del fondatore della Cyclope, sul modello di quest'ultima, ha fondato una casa discografica, la Tillie Records."}
{"id": "902376", "revid": "1305772", "url": "https://it.wikipedia.org/wiki?curid=902376", "title": "Immersione in grotta", "text": "Una immersione in grotta, definita in alcuni casi penetrazione in grotta \u00e8 una immersione subacquea tecnica nella quale viene utilizzata una specifica attrezzatura subacquea per l'esplorazione di grotte, naturali o artificiali, talvolta interamente sommerse sott'acqua.\nAttrattive.\nLe grotte sommerse attraggono subacquei e speleologi per molte ragioni:\nDifficolt\u00e0 e pericoli.\nL'immersione in grotta, tranne che nel caso di grotte molto ampie o a scarsa profondit\u00e0, \u00e8 una delle pi\u00f9 difficili e pericolose per vari motivi:\nLe esplorazioni subacquee in grotta, anche per via degli incidenti che possono verificarsi (e che spesso, per via delle condizioni estreme, sono mortali), sono percepite come uno sport molto pericoloso, e vengono considerate a volte uno sport estremo. Molti incidenti si verificano per via della scarsa preparazione tecnica del subacqueo o di una errata programmazione dell'immersione, anche se talvolta persino uno speleosub esperto pu\u00f2 commettere un errore fatale.\nVa detto che, comunque, i margini di sicurezza per tali tipi di immersione sono molto pi\u00f9 ampi di quelli utilizzati nel caso di un'immersione ricreativa: viene utilizzato infatti pi\u00f9 gas respirabile e un'attrezzatura pi\u00f9 avanzata, accompagnata da pi\u00f9 esperienza e pi\u00f9 addestramento.\nOltre ai normali rischi associati all'attivit\u00e0 subacquea le immersioni in grotta presentano alcune ulteriori difficolt\u00e0:\nNorme di sicurezza.\nVi sono cinque norme di sicurezza generalmente riconosciute dagli \"speleosub\", anche grazie ad alcune pubblicazioni sull'argomento.\nSebbene queste regole possano sembrare molto semplici le immersioni in grotta non vanno assolutamente sottovalutate, ma praticate con estrema prudenza e con una scrupolosa programmazione anche dei minimi particolari.\nDidattica.\nL'addestramento per le immersioni in grotta include la scelta e la configurazione dell'attrezzatura, i protocolli e le tecniche, la gestione del gas, le tecniche di comunicazione, le tecniche di propulsione, la gestione delle emergenze e l'educazione psicologica.\nGeneralmente gli addestramenti sono di almeno 2 tipi, classificati anche dalle diverse didattiche:\naddestramento e certificazione per l'immersione in avangrotta, quindi per le visite delle parti iniziali delle grotte, quindi in condizioni di sicurezza assoluta e adatte anche a chi non ha molto esperienza di immersioni, con la necessit\u00e0 di intravedere sempre gli ingressi e relativa illuminazione, anche se limitata, solare, e con la massima penetrazione di ca 40 mt, considerata la distanza tra il subacqueo e la superficie anche in senso orizzontale, e utilizzo di attrezzature subacquee simili a quelle dell'immersione ricreativa, con aggiunta di luci adeguate e in certi casi di mulinello,\naddestramento e certificazione per immersione e penetrazione profonda delle grotte, relative diramazioni ed eventuali bypass con ritorni a circolo, quindi in condizioni di sicurezza relative e praticabile solo da persone con molta esperienza di immersione addestrate ed attrezzate con i metodi delle immersioni tecniche quindi con pianificazione dettagliata e ridondanza di strumenti ed accessori, quali doppie bombole separate, doppio erogatore, doppi manometri, luci quadruple, bussole di navigazione e diversi mulinelli avvolgi sagola. Nel caso di addestramento per esplorazioni e penetrazioni molto profonde \u00e8 necessario dotarsi di attrezzature e bombole in numero tale da garantire quantit\u00e0 di aria o miscele anche oltre il necessario previsto, se non addirittura uso di rebreather che aumentano notevolmente l'autonomia. E nel caso di acque fredde o estremamente fredde e profondit\u00e0 elevate, mute stagne anche riscaldate, e piani di decompressione abbinati se possibile a disponibilit\u00e0 di camere iperbariche o campane sommerse per decompressioni all'asciutto. Tale tipo di attivit\u00e0 per le sue effettive difficolt\u00e0 e genere di rischio \u00e8 considerata anche come Sport estremo."}
{"id": "902377", "revid": "1318658", "url": "https://it.wikipedia.org/wiki?curid=902377", "title": "Elegy", "text": "Elegy (elegia) pu\u00f2 riferirsi a:"}
{"id": "902381", "revid": "1711941", "url": "https://it.wikipedia.org/wiki?curid=902381", "title": "Numenoreani neri", "text": ""}
{"id": "902385", "revid": "125169980", "url": "https://it.wikipedia.org/wiki?curid=902385", "title": "Alberto IV d'Asburgo", "text": "Biografia.\nAccett\u00f2, in base al trattato di Hollenburg nel 1395, la coreggenza del cugino Guglielmo.\nNel 1398 intraprese un viaggio in terra santa, che diede lo spunto a una serie di leggende sui prodigi da lui incontrati in quella circostanza.\nCombatt\u00e9 a fianco di Sigismondo d'Ungheria contro bande di cavalieri che saccheggiavano il paese; mor\u00ec, di ritorno dal vano assedio di Znaim, probabilmente di peste.\nMatrimonio ed eredi.\nNel 1390 spos\u00f2 Giovanna Sofia di Baviera, figlia di Alberto I di Baviera, da cui ebbe due figli:"}
{"id": "902388", "revid": "400694", "url": "https://it.wikipedia.org/wiki?curid=902388", "title": "Bang Your Head!!!", "text": "Il Bang Your Head!!! \u00e8 un festival heavy metal che si svolge annualmente nel mese di giugno a Balingen, Germania, fin dal 1996.\nLa prima edizione si svolse in una singola giornata al Stefan-Hartmann-Halle di Tubinga.\nIl nome molto probabilmente \u00e8 stato ispirato dal noto brano dei Quiet Riot \"Metal Health (Bang Your Head)\", da cui venne estratta l'omonima frase, divenuta poi un vero e proprio inno per gli appassionati dell'heavy metal.\nEdizioni.\n1996.\nBlind Guardian, Glenmore, Tokyo Blade, Savage.\n1997.\nGamma Ray, Flotsam &amp; Jetsam, Virgin Steele, Sinner, Demon, Sacred Steel, Hammerfall.\n1998.\nIced Earth, Stratovarius, Grave Digger, Kamelot, Nasty Savage, Tank, Brainstorm, Black Symphony, Glenmore, Wardog, Wicked Angel.\n1999.\nDeep Purple, Mot\u00f6rhead, Dio, Hammerfall, W.A.S.P., Grave Digger, Pretty Maids, Destruction, Lizzy Borden, Riot, Pink Cream 69, Metalium, Temple of the Absurd, Steel Prophet, Marshall Law, Labyrinth, Get Animal.\n2000.\nScorpions, Running Wild, Doro, Demons &amp; Wizards, Saxon, Jag Panzer, Rage, Krokus, U.D.O., Virgin Steele, Watchtower, Primal Fear, Axxis, Manilla Road, Jacobs Dream, Edguy, Exciter, Destiny's End, Lefay, Evergrey, Rawhead Rexx, Chinchilla.\n2001.\n29-30 giugno. Dee Snider, Judas Priest, Savatage, Stratovarius, Megadeth, Uriah Heep, Rose Tattoo, Axel Rudi Pell, Armored Saint, Six Feet Under, Kreator, The Company of Snakes, Vicious Rumors, Kamelot, Helstar, Anvil, Brainstorm, Solitude Aeturnus, Squealer, Eidolon, Tierra Santa, Couragous.\n2002.\n28-29 giugno. Bonfire, Bruce Dickinson, Candlemass, Fozzy, Gamma Ray, Halford, Iron Savior, Jag Panzer, M\u00e4go de Oz, Magnum, Nevermore, Nightwish, Overkill, Paradox, Rawhead Rexx, Rhapsody of Fire, Rival, S.A. Adams, Saxon, Shakra, Slayer, Tankard, Titan Force, Vanden Plas\n2003.\n27-28 giugno. Amon Amarth, Angel Witch, Annihilator, Axxis, Bitch, Brainstorm, Destruction, Dio, Dokken, Hammerfall, Hirax, Hypocrisy, Masterplan, Overkill, Pink Cream 69, Rob Rock, Sodom, Thin Lizzy, TNT, Twisted Sister, U.D.O., Y&amp;T\n2004.\n25-26 giugno. Angel, Anthrax, Sebastian Bach, Ballistic, Blaze, Cage, Children of Bodom, Alice Cooper, Death Angel, Gotthard, Iced Earth, Kingdome Come, Lillian Axe, Magnum, Majesty, Omen, Primal Fear, Queensr\u00ffche, Ruffians, Shok Paris, Testament, UFO\n2005.\n24-25 giugno. Amon Amarth, Axel Rudi Pell, Sebastian Bach, Candlemass, Demon, Destruction, Dio, Doro, Exciter, Gamma Ray, Hanoi Rocks, Jag Panzer, Krokus, Morgana Lefay, Mot\u00f6rhead, Nasty Savage, Nevermore, Saxon, Tankard, Twisted Sister, Vicious Rumors, Virgin Steele\n2006.\n23-24 giugno. Whitesnake, In Flames, Foreigner, Stratovarius, Helloween, Y&amp;T, Quiet Riot, Rik Emmett, Jon Oliva's Pain, Unleashed, Death Angel, Exodus, Armored Saint, Flotsam and Jetsam, Vengeance, L.A. Guns, Leatherwolf, Victory, Count Raven, Powerwolf, Hellfueled\n2007.\n22-23 giugno. Heaven &amp; Hell, Edguy, Amon Amarth, Amorphis, Archer, Brainstorm, Dark Tranquillity, Evergrey, Finntroll, Girlschool, Lethal, Mercenary, Mystic Prophecy, Nazareth, Powermad, Praying Mantis, Thunder, Violent Storm, W.A.S.P., Wolf\n2008.\n27-28 giugno. Judas Priest, Queensr\u00ffche, Saxon, Iced Earth, Grave Digger, Yngwie Malmsteen, Rage, Great White, White Lion, Obituary, Tankard, Agent Steel, Onslaught, Ensiferum, Korpiklaani, Lizzy Borden, Forbidden, Secrecy, Tyr, Breaker, Age of Evil, Contracrash.\n2009.\n26-27 giugno. Blind Guardian, U.D.O., W.A.S.P., Sodom, Y&amp;T, Exodus, Sacred Reich, Hardcore Superstar, Voivod, Warrior, Ross the Boss, Powerwolf, Cloven Hoof, L\u00e4\u00e4z Rockit, Driver, Alestorm, Kissin' Dynamite\n2010.\n16-17 luglio. Alestorm, Anvil, Bullet, Cloven Hoof, Doro, Enforcer, Hades, Jag Panzer, Jon Oliva's Pain, Loudness, Krokus, Queensr\u00ffche, Sabaton, Ratt, Nevermore, Fates Warning, Dark Tranquillity\n2011.\n15-16 luglio.\nAccept,\nAmorphis,\nAsphyx,\nAstral Doors,\nHuman Zoo,\nCrimson Glory,\nCripper,\nCrystal Viper,\nD-A-D,\nDeath Angel,\nDesaster,\nHardcore Superstar,\nHelloween,\nImmortal,\nIvanhoe,\nJeff Scott Soto,\nLegion of the Damned,\nLordi,\nMetal Inquisitor,\nOverkill,\nPortrait,\nPretty Maids,\nPsychotic Waltz,\nQuiet Riot,\nSlayer,\nSonata Arctica,\nStormwarrior,\nTygers of Pan Tang\n2012.\n13-14 luglio.\nArch Enemy,\nArmored Saint,\nAxxis,\nBreaker,\nCrashd\u00efet,\nDiamond Head,\nEdguy,\nExodus,\nFirewind,\nForensick,\nGotthard,\nKamelot,\nLanfear,\nMoonsorrow,\nOrden Ogan,\nPain,\nPowerwolf,\nPrimal Fear,\nPrimordial,\nSabaton,\nSister,\nSuicidal Angels,\nTankard,\nThe Devil\u2019s Blood,\nThin Lizzy,\nVanderbuyst,\nVenom,\nWarbringer,\nWizard\n2013.\n12-13 luglio.\nAccept,\nAlpha Tiger,\nAngel Witch,\nArtillery,\nAt the Gates,\nCrazy Lixx,\nCrematory,\nDie Apokalyptischen Reiter,\nDream Evil,\nEntombed,\nExumer,\nFleshcrawl,\nFleshcrawl,\nH.E.A.T,\nHell,\nIced Earth,\nLake of Tears,\nLordi,\nMasterplan,\nMorgana Lefay,\nOnslaught,\nPretty Maids, \nRage,\nRaven,\nRebellious Spirit,\nSanctuary,\nSaxon,\nStratovarius,\nThunder,\nTokyo Blade\n2014.\n11-12 luglio.\nAccuser,\nAnthrax,\nAtlantean Kodex,\nAxel Rudi Pell e Steeler,\nDelain,\nEktomorf,\nEurope,\nEvocation,\nExodus,\nGrave,\nHirax,\nKissin\u2019 Dynamite,\nMad Max,\nMichael Schenker's Temple Of Rock,\nMore,\nObituary,\nOmen,\nSchirenc \"plays\" Pungent Stench,\nRob Rock,\nSebastian Bach,\nStryper,\nThe Exalted Piledriver,\nTraitor,\nTwisted Sister,\nUnisonic,\nVain,\nWarlord\n2015.\n16-18 luglio.\nAccept,\nAnvil,\nArch Enemy,\nAsphyx,\nCrazy Lixx,\nDeath Angel,\nDestruction,\nDream Theater,\nEnforcer,\nExciter,\nExumer,\nFinntroll,\nFlotsam and Jetsam,\nGrand Magus,\nH.E.A.T,\nHardcore Superstar,\nHirax,\nKreator, Jag Panzer, \nLoudness,\nMorgana Lefay,\nOmen,\nOnslaught (gruppo musicale),\nOrden Ogan,\nPortrait,\nPretty Maids,\nPrimal Fear,\nPrimordial, \nQueensr\u00ffche,\nRefuge,\nSabaton,\nSonata Arctica,\nStormwitch,\nSuicidal Angels,\nTank, \nTygers of Pan Tang,\nW.A.S.P., \nWarrant,\nY&amp;T"}
{"id": "902389", "revid": "17454", "url": "https://it.wikipedia.org/wiki?curid=902389", "title": "Bang Your Head", "text": ""}
{"id": "902391", "revid": "834", "url": "https://it.wikipedia.org/wiki?curid=902391", "title": "Gwm", "text": ""}
{"id": "902395", "revid": "827882", "url": "https://it.wikipedia.org/wiki?curid=902395", "title": "Reazione di Bray-Liebhafsky", "text": "La reazione di Bray-Liebhafsky \u00e8 una reazione oscillante originariamente descritta in fase omogenea.\nWilliam C. Bray descrisse nel 1921 un genere di reazione in fase omogenea, fino allora poco conosciuto e poco indagato, in cui le concentrazioni delle specie che vi partecipavano avevano variazioni periodiche e il sistema era in condizioni lontane dall'equilibrio termodinamico. Egli realizz\u00f2 la decomposizione catalitica del perossido di idrogeno in presenza di iodato, IO3-, e condotta in ambiente acido. La reazione fu poi ripresa dal suo studente Herman A. Liebhafsky e assunse quindi la denominazione conosciuta. La pubblicazione scientifica del lavoro di Bray e Liebhafsky non fu degnata di molta attenzione e addirittura fu anche osteggiata; alcuni studiosi contemporanei ritennero che il carattere \"oscillante\" fosse dovuto alla presenza di impurezze solide sulla cui interfaccia avvenivano tali reazioni.\nMeccanismo di reazione.\nLa reazione complessiva \u00e8 costituita da intermedi radicalici e non radicalici. Una caratteristica fondamentale del sistema risiede nel potenziale di riduzione di H2O2, sia la riduzione a iodio dello iodato\nche l'ossidazione dello iodio a iodato\nDa queste due reazioni si evince il carattere oscillante del sistema chimico considerato, evidenziabile dalle variazioni di colore assunte dalla salda d'amido. Un aumento della temperatura tende a far aumentare il periodo di oscillazione.\nLa reazione totale di decomposizione \u00e8"}
{"id": "902398", "revid": "287204", "url": "https://it.wikipedia.org/wiki?curid=902398", "title": "Campionato Catarinense", "text": "Il Campeonato Catarinense \u00e8 il campionato di calcio dello stato di Santa Catarina, in Brasile. \u00c8 organizzato dal 1924 dalla \"Federa\u00e7\u00e3o Catarinense de Futebol (FCF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "902403", "revid": "486946", "url": "https://it.wikipedia.org/wiki?curid=902403", "title": "Pelennor", "text": ""}
{"id": "902406", "revid": "568796", "url": "https://it.wikipedia.org/wiki?curid=902406", "title": "Volvo 850", "text": "La Volvo 850 \u00e8 un modello di automobile costruito dalla casa automobilistica Volvo dal 1991 al 1997, disponibile sia in versione berlina che con carrozzeria familiare. \u00c8 stata sostituita dalla S70 per quanto riguarda la berlina e dalla V70 per la familiare.\nIl contesto.\nLa 850 debutta alla met\u00e0 del 1991 con la produzione che inizialmente avviene nello stabilimento belga di Gand e solamente nella versione berlina. L'auto \u00e8 nota per essere stata la prima delle grandi autovetture Volvo ad avere la trazione anteriore (in precedenza la trazione anteriore era stata limitata alla Volvo Serie 400) e il motore montato in posizione trasversale. \nLa 850 ha anche segnato il debutto del blocco motore a 5 cilindri in linea interamente in alluminio che ha equipaggiato gran parte delle autovetture Volvo successive, anche nella versione alimentata a gasolio.\nNel 1992 ne \u00e8 iniziata anche l'esportazione negli Stati Uniti d'America e all'inizio del 1993 \u00e8 iniziata anche la produzione della versione familiare.\nDurante la sua produzione \u00e8 stato iniziato anche l'uso della sigla \"T-5\" per contrassegnare le versioni turbo a benzina, con potenze superiori a 200 Cv e un aspetto particolarmente sportivo e, insieme, lussuoso; versioni ancora pi\u00f9 potenti sono state invece contraddistinte dalla sigla \"T-5R.\" \nDal punto di vista della sicurezza la Volvo 850 \u00e8 stata la prima vettura Volvo ad avere di serie il sistema di protezione contro il colpo di frusta denominato WHIPS e presentava anche il \"SIPS\", ovvero il \"Side Impact Protection System\", sistema nato con la serie 900, che prevedeva barre rinforzate nelle portiere, pianale e tetto con barre di sicurezza antischiacciamento e sedili rinforzati e carrozzeria interamente imbottita in alluminio per renderla una tra le autovetture pi\u00f9 sicure al mondo (sia come sicurezza che come qualit\u00e0 del materiale usato nella sua costruzione).\nIl secondo modello che subentr\u00f2 nel 1994 (il primo restyling) presentava paraurti anteriori e posteriori di differente disegno (pi\u00f9 arrotondato) e con doppia barra in alluminio che impediva in caso di urti violenti il danneggiamento della carrozzeria e proteggeva tutto ci\u00f2 che conteneva al suo interno. Questo restyling garantiva inoltre il massimo della sicurezza per il conducenti e gli occupanti all'interno dell'auto, \u00e8 ancora pi\u00f9 sicurezza nelle portiere in caso di incidente alle fiancate dell'auto. Inoltre furono introdotti: un nuovo disegno del volante, nuovi gruppi ottici anteriori pi\u00f9 sottili e con doppia parabola con 2 lampade (una per gli anabbaglianti e una per gli abbaglianti con possibilit\u00e0 di tenerle entrambe accese) al posto della singola parabola che in precedenza incorporava sia anabbagliante che abbagliante. Inoltre furono resi disponibili nuovi optional e alcune motorizzazioni vennero modificate.\nLa terza versione (introdotta nel 1995) \u00e8 di fatto il secondo restyling, che introduce nuove luci posteriori di disegno pi\u00f9 moderno, pi\u00f9 bombate e con raccordo tramite un collegamento sotto la targa molto particolare. Viene introdotto di serie il terzo stop nel lunotto, disponibile prima come optional, e viene lanciata la prima versione a gasolio, dotata del Turbo Diesel da 2.5 litri a iniezione diretta di derivazione Volkswagen da 140\u00a0CV (sempre a 5 cilindri). La terza serie inoltre presentava la novit\u00e0 del SIPS Bag, ovvero si trattava della prima vettura in commercio con airbag laterali di serie.\nLa 850 usc\u00ec di listino all'inizio 1997 e fu sostituita da due modelli che ne rappresentavano un ulteriore restyling: la S70 (berlina) e la V70 (station wagon).\nL'equipaggiamento di serie dell'auto prevedeva ABS, Airbag guidatore (e anche passeggero a partire dal 1995), 4 freni a disco (anteriori autoventilati) con doppio circuito, servofreno, servosterzo e 5 cinture di sicurezza a 3 punti, vetri elettrici anteriori, climatizzatore (manuale sull'allestimento \"GLE\", semiautomatico sulle altre), specchi retrovisori regolabili elettricamente, luci rosse d'ingombro in ogni portiera.\nTra gli optional disponibili a pagamento vi erano computer di bordo, cambio automatico, tetto apribile, fendinebbia, cerchi in lega e vetri elettrici posteriori (questi ultimi tre di serie a paritre da \"GLT-Lusso\") \nLa vettura possiede sospensioni anteriori McPherson a ruote indipendenti e sospensioni posteriori Delta-Link con ancoraggio ruota al lato opposto della vettura con effetto autosterzante in curva. La vettura si segnala anche per il diametro di sterzata di appena 10,2 metri, che pone la manovrabilit\u00e0 dell'850 al pari di quella di un'utilitaria.\nI propulsori della 850 erano tutti a 5 cilindri, come simboleggia il 5 nella nomenclatura della vettura; quelli a benzina erano tutti a iniezione catalizzati e con sonda lambda a 3 vie, costruiti in alluminio sia nel monoblocco che nella testata e presentano la tecnologia VVIS, ovvero il collettore di aspirazione a lunghezza variabile il quale accorcia il condotto oltre i 3500 giri minuto per migliorare la respirazione e il sound del motore.\nLe motorizzazioni a benzina includevano due versioni da 2.0 litri, da 10 valvole con 93\u00a0kW e da 20 valvole con 105\u00a0kW; le versioni sovralimentate 20 valvole erano disponibili con turbocompressore, sia a bassa che ad alta pressione, e potenze fino a 250\u00a0CV per la versione \"T5\"-\"R\" e \"R\".\nGli allestimenti disponibili erano \"GLE\", \"GLT\", \"GLT Lusso\", \"T5\", \"T5-R\" e \"R\".\nLe varie versioni erano associate a determinate motorizzazioni con allestimenti specifici.\nA fine produzione la 850 era stata venduta in 716.903 esemplari prodotti, suddivisi in 390.835 versioni berlina e 326.068 versioni familiare.\nLe versioni T5-R e R.\nQuesti allestimenti erano seguiti dalla sezione R-Sport di Volvo in collaborazione con Porsche.\nPresentata in occasione del salone dell'automobile di Ginevra del 1995, veniva proposta con il classico propulsore 2.3 litri, 5 cilindri turbo con una specifica centralina Bosch che portava la potenza erogata a 246 CV e 340 Nm di coppia. Le prestazioni registrate erano di uno scatto da 0 a 100\u00a0km/h in 6,0 secondi e una velocit\u00e0 massima, elettronicamente limitata, di 250 km/h.\nIn Italia a causa della sovratassa sulle cilindrate superiori ai 2.0 litri, il propulsore di base di queste versioni era limitato al 2.0 litri da 211 CV e 300 Nm di coppia. Solo su ordinazione era previsto il 2.3 litri.\nEra facilmente riconoscibile grazie agli accorgimenti estetici come il paraurti anteriore con labbro, lo spoiler posteriore, le soglie delle porte in alluminio e l'interno rivestito in pelle ed alcantara. Inoltre era riconoscibile dal badge \"R-Motorsport\" con la tipica bandiera a scacchi.\nDi serie montava pneumatici Pirelli P-zero su dei cerchi a cinque razze color titanio da 17 x 7 \"Titan\". Altri accorgimenti noti erano le barre anti-rollio anteriori e posteriori da 20 millimetri e gli ammortizzatori a taratura sportiva. La dotazione includeva computer di bordo, sedili anteriori con regolazione elettrica a tre memorie e tetto apribile elettricamente.\nIn totale sono state prodotte 6964 esemplari di T5-R, disponibili in tre variazioni di colore:\nPer quanto riguarda l'italia, la produzione di 850 T5-R vede la presenza di 914 esemplari di cui 70 berline e 844 sw.\nDal 1996 al 1997 subentr\u00f2 la versione R a sostituzione della versione limitata T5-R, dotata dello stesso propulsore da 2.0 o 2.3 litri; Volvo introdusse di serie anche un differenziale autobloccante Torsen LSD, freni da 302 mm e dei cerchi in lega a 7 razze da 17 x 7,5 \"Volans\". Venne inoltre estesa la gamma colori e parificata a quella delle altre versioni della 850. Rimase un'eccezione della serie limitata T5-R il colore giallo crema.\nAttivit\u00e0 sportiva.\nDalla 850 vennero anche derivate due versioni da corsa, berlina e station wagon, preparate in collaborazione con la TWR per la partecipazione al campionato BTCC.\nNel 1993 la TWR ricevette l'incarico per progettare la versione da corsa su base stationwagon. Durante marzo del 1994 Volvo annuncia al motorshow di Ginevra che parteciper\u00e0 con la Volvo 850 Racing al campionato BTCC 1994; dotata di un propulsore 2.0 litri 5 cilindri in linea aspirato da 280\u00a0CV a 8500g/min, cambio sequenziale 6 marce X-Trac, 4 freni a disco Brembo (pinze e dischi), cerchi OZ da 18 pollici su gomme Dunlop ed un'accelerazione da 0-100\u00a0km/h in 7,4\u00a0s.\nLa 850 Racing SW partecip\u00f2 solo alla stagione 1994 in quanto, a partire dal 1995, si vide l'introduzione delle appendici aerodinamiche, non applicabili alla station wagon per regolamento, che decret\u00f2 il passaggio alla versione berlina, sempre realizzata da TWR, per le stagioni seguenti.\nConcluse la propria carriera nel 1996 con l'introduzione della S40 Racing per l'anno successivo."}
{"id": "902417", "revid": "125153658", "url": "https://it.wikipedia.org/wiki?curid=902417", "title": "Alberto VI d'Asburgo", "text": "Biografia.\nOttenne nel 1439 dal fratello maggiore, l'Imperatore Federico III, la reggenza dell'Austria Anteriore o \"Vorland\" austriaco, ove fond\u00f2 nel 1457 l'Universit\u00e0 di Friburgo in Brisgovia.\nAlla morte di suo cugino Alberto V d'Asburgo, della linea albertina, ottenne la tutela del figlio postumo di lui, Ladislao il Postumo, ma vi dovette rinunciare nel 1443; in seguito riafferm\u00f2 le sue pretese alla morte di Ladislao, con cui si estingueva la linea albertina.\nIl fratello Federico III lo tacit\u00f2 cedendogli l'Alta Austria; ma nel 1462, con l'appoggio dei principi vicini e della nobilt\u00e0 ribelle, e con la mediazione del re Giorgio di Boemia, Alberto VI ottenne anche Vienna e la Bassa Austria.\nTutti questi domini non erano ancora saldamente nelle sue mani, allorch\u00e9 la morte lo colse."}
{"id": "902419", "revid": "287204", "url": "https://it.wikipedia.org/wiki?curid=902419", "title": "Campionato Goiano", "text": "Il Campeonato Goiano \u00e8 il campionato di calcio dello stato del Goi\u00e1s, in Brasile. \u00c8 organizzato dal 1944 dalla \"Federa\u00e7\u00e3o Goiana de Futebol (FGF)\"."}
{"id": "902422", "revid": "287204", "url": "https://it.wikipedia.org/wiki?curid=902422", "title": "Jordanella floridae", "text": "Il pesce bandiera americana (Jordanella floridae) \u00e8 un pesce d'acqua dolce, unica specie del genere Jordanella, appartenente alla famiglia Cyprinodontidae.\nDistribuzione e habitat.\nQuesto pesce \u00e8 diffuso dagli Stati Uniti meridionali allo Yucat\u00e1n (Messico), ma \u00e8 diffuso principalmente in Florida. Vive in acque dolci e salmastre (fiumi e loro foci, stagni, laghi e acque tranquille in genere).\nDescrizione.\nIl corpo \u00e8 ovaloide, piuttosto tozzo. Le pinne sono ampie e arrotondate. Il maschio presenta una sgargiante livrea: il dorso \u00e8 verde bruno, il ventre pi\u00f9 chiaro, con riflessi argentei; i fianchi presentano file orizzontali di scaglie colorate alternativamente di rosso e di azzurro vivo. Al centro una chiazza nera. Le pinne sono trasparenti, marezzate di rosso e blu. &lt;br&gt;\nLa femmina ha colorazione pi\u00f9 smorta: fondo bruno verde, con chiazza nera e delicate file di rosso smorto. Le pinne sono appena marezzate di azzurro e rosso. &lt;br&gt;\nLe dimensioni si attestano sui 6-7 cm.\nRiproduzione.\nLa fecondazione \u00e8 esterna e avviene dopo un curioso corteggiamento del maschio chiamato: \"danza T\". La femmina depone nel giro di qualche giorno una ventina di uova (che possono aumentare nell'allevamento in acquario) che aderiscono sulle foglie delle piante acquatiche e che vengono curate dal maschio, il quale provvede ad allontanare la femmina (che spesso tende a divorare le uova) e passa poi il tempo fino alla schiusa a pulendole e fornendo ricambi d'acqua con le pinne. &lt;br&gt;\nLa schiusa avviene dopo una decina di giorni: il padre abbandona la prole una volta nata.\nComportamento.\n\u00c8 un pesce piuttosto aggressivo verso i simili e le altre specie. Tende a mordere le pinne dei pesci che gli capitano a tiro.\nAlimentazione.\nIl Pesce bandiera si nutre di insetti, vermi, molluschi e detriti vegetali.\nEtimologia.\nIl nome del genere \u00e8 un omaggio all'ittiologo americano David Starr Jordan (1851-1931)\nAcquariofilia.\nSpecie non molto diffusa in commercio, ha comunque buona fama di pesce attraente ed interessante."}
{"id": "902425", "revid": "92723", "url": "https://it.wikipedia.org/wiki?curid=902425", "title": "Voli spaziali con equipaggio umano dal 1990 al 1999", "text": "La seguente \u00e8 una lista dettagliata dei voli spaziali con equipaggio umano dal 1990 al 1999. Sono inclusi tutti i voli che hanno raggiunto un'altitudine di almeno 100 km ossia la definizione della Federazione Aeronautica Internazionale di volo spaziale."}
{"id": "902427", "revid": "181699", "url": "https://it.wikipedia.org/wiki?curid=902427", "title": "Trakai", "text": "Trakai (in polacco: \"Troki\") \u00e8 una cittadina della Lituania, appartenente alla Contea di Vilnius. \u00c8 capoluogo del comune distrettuale di Trakai ed \u00e8 una delle pi\u00f9 note mete turistiche del paese baltico.\nTrakai vanta un illustre passato e un importante patrimonio artistico, essendo stata uno dei principali centri del Granducato di Lituania. All'interno della citt\u00e0 vive una delle pi\u00f9 importanti e antiche comunit\u00e0 caraite d'Europa.\nGeografia.\nTrakai sorge in una regione lacustre a ad ovest dalla capitale lituana Vilnius. La citt\u00e0 \u00e8 circondata da diversi laghi: Luka (Bernardinai), Totori\u0161k\u0117s, Galv\u0117, Akmena e Gilu\u0161is. L'abitato si trova al centro del parco nazionale storico di Trakai.\nStoria.\nTrakai venne menzionata per la prima volta in una cronaca dei cavalieri teutonici del 1337 anno in cui, per volont\u00e0 di Gediminas, divenne il capoluogo del ducato omonimo (soppresso nel 1413 in concomitanza dell'Unione di Horod\u0142o). Tra il 1397 ed il 1398 il granduca Vitoldo, reduce da una campagna contro l'Orda d'Oro, fece trasferire in citt\u00e0 una comunit\u00e0 caraita dalla Crimea. Nel 1409 la citt\u00e0 venne fregiata dei diritti di Magdeburgo. Con la nascita della Confederazione polacco-lituana e lo spostamento del centro del potere regale nella lontana Cracovia, Trakai perse progressivamente d'importanza. Nel corso della guerra russo-polacca la citt\u00e0 venne saccheggiata e bruciata mentre il castello venne smantellato. Durante la grande guerra del Nord Trakai venne nuovamente saccheggiata. A seguito della terza spartizione della Polonia Trakai venne annessa all'Impero russo.\nAlla fine della prima guerra mondiale la citt\u00e0 ed il contado vennero annessi alla ricostituita Polonia. Nel 1929 le autorit\u00e0 polacche diedero il via libera alla ricostruzione del castello di Trakai. Durante la seconda guerra mondiale circa 5.000 ebrei della citt\u00e0 e dei dintorni vennero assassinati dai nazisti. Nel 1944 durante l'Operazione Tempest la citt\u00e0 venne liberata dai partigiani polacchi e da quelli sovietici. Al termine del conflitto Trakai venne annessa all'Unione Sovietica e inclusa nei territori della RSS Lituana. A seguito del passaggio di sovranit\u00e0 molti abitanti polacchi abbandonarono le loro case.\nCaratteristiche.\n\u00c8 caratterizzata dall'omonimo lago nel quale, sopra un'isola, sorge fin dal XIV secolo un castello pi\u00f9 volte ricostruito. Ospita, dal 1397, una piccola comunit\u00e0 di caraimi di origine turca. Degna di nota la sinagoga caraita."}
{"id": "902429", "revid": "124361093", "url": "https://it.wikipedia.org/wiki?curid=902429", "title": "Campionato Mineiro", "text": "Il Campeonato Mineiro \u00e8 il campionato di calcio dello stato di Minas Gerais, in Brasile. \u00c8 organizzato dal 1915 dalla \"Federa\u00e7\u00e3o Mineira de Futebol (FMF)\"."}
{"id": "902430", "revid": "287204", "url": "https://it.wikipedia.org/wiki?curid=902430", "title": "Rentorer", "text": ""}
{"id": "902434", "revid": "70935", "url": "https://it.wikipedia.org/wiki?curid=902434", "title": "Lions", "text": "Lions pu\u00f2 riferirsi a:"}
{"id": "902435", "revid": "2110845", "url": "https://it.wikipedia.org/wiki?curid=902435", "title": "Jacques-Louis Lions", "text": "Le sue capacit\u00e0, il suo dinamismo e il suo impegno hanno dato un grande contribuito allo sviluppo della matematica applicata in Francia.\nBiografia.\nDopo aver partecipato alla Resistenza francese nel 1943 e nel 1944, Lions entr\u00f2 all'\u00c9cole Normale Sup\u00e9rieure nel 1947. Fu professore di matematica alla Facolt\u00e0 di Scienze di Nancy, poi alla Facolt\u00e0 di Scienze di Parigi e quindi all'\u00c9cole polytechnique di Parigi, per giungere infine al Coll\u00e8ge de France. I suoi studi sono dedicati soprattutto alla teoria delle equazioni alle derivate parziali e alle loro applicazioni, in particolare ai problemi variazionali, alla teoria del controllo stocastico e ai sistemi di disequazioni alle derivate parziali. Jacques-Louis Lions fu eletto all'Accademia Francese delle Scienze, nella sezione Scienze meccaniche, nel 1973. \nTra gli altri incarichi vi sono i seguenti:\nHanno un notevole successo e una notevole diffusione i nove volumi da lui curati insieme a Robert Dautray su \"Analyse Math\u00e9matique et Calcul Num\u00e9rique pour les Sciences et les Techniques\" (Masson, 1988). Ha avuto posizioni di responsabilit\u00e0 anche nell'Unione Matematica Internazionale: fu segretario dal 1975 al 1982 e presidente dal 1991 al 1994).\n\u00c8 stato membro di numerose accademie scientifiche in tutto il mondo, molte delle quali tra le pi\u00f9 famose, come la National Academy of Science degli USA, la Royal Society dell'Inghilterra, l'Accademia delle Scienze dell'URSS. Anche in Italia \u00e8 stato membro dell'Accademia dei Lincei e dell'Istituto Lombardo di Scienze Lettere ed Arti.\nLa sua straordinaria produzione matematica (quasi 600 articoli e una ventina di monografie dedicate a numerosi campi di ricerca e tradotte in varie lingue) pu\u00f2 essere inquadrata nel titolo della sua cattedra al Collegio di Francia: \"Analyse math\u00e9matique des Syst\u00e8mes et de leur Contr\u00f4le\", in cui vengono studiati i sistemi descritti dalle equazioni alle derivate parziali, lineari e non lineari, sotto tutti i punti di vista, dalla loro adeguatezza a modellizzare i problemi applicativi, che si vogliono approfondire, all'esistenza e all'unicit\u00e0 delle soluzioni, alla loro approssimazione numerica mediante algoritmi e all'implementazione di questi su calcolatore ed infine al loro controllo, soprattutto nel caso in cui sia possibile intervenire in tempo reale modificando alcuni dei parametri collegati al sistema.\nUno dei suoi principali risultati \u00e8 stato il teorema di unicit\u00e0 in due dimensioni spaziali, ottenuto in modo indipendente e contemporaneo anche da Giovanni Prodi; il matematico Jean Leray lo present\u00f2 in una nota comune di Lions e Prodi all'Accademia delle scienze di Parigi nel giugno del 1959. Un'altra citazione particolare merita il lavoro con Leray (Bull. Soc. Math. France, t. 93, 1965), nel quale sono elaborati in modo originale i metodi di monotonia per un'ampia classe di equazioni ellittiche non lineari, quali l'equazione di Eulero del Calcolo delle variazioni.\nPi\u00f9 recenti sono, infine, gli studi di Lions su quei sistemi, retti da equazioni di evoluzione, nei quali i dati che determinano la soluzione sono assegnati in modo incompleto (per esempio, vengono date le condizioni al contorno solo su una parte della frontiera). Si deve a lui, in quest'ambito di problemi, l'introduzione del concetto di \"sentinella\", che permette di ottenere ulteriori informazioni e prevedere cos\u00ec i possibili sviluppi nel tempo del fenomeno considerato. Questi studi sono da lui sviluppati, in particolare, nella monografia \"Sentinelles pour les syst\u00e8mes distribu\u00e9es \u00e0 donn\u00e9es incompl\u00e8tes\" (Masson - 1992); hanno avuto poi applicazione a problemi concreti, quali l'accoppiamento del sistema atmosfera-oceano sul nostro pianeta, in una serie di lavori in collaborazione con Roger Temam e Shouhong Wang (si veda il loro volume \"Models for the coupled atmosphere and ocean\", North-Holland, 1993).\nPer quel che riguarda i contributi di Lions all'Analisi numerica e al Calcolo scientifico, quando nel 1962 fu chiamato a Parigi, si prefisse, tra l'altro, lo scopo di attivare lo studio dell'analisi numerica, in particolare per le E.D.P., in un contesto moderno; per questo motivo, inizi\u00f2, all'Istituto Blaise Pascal, un corso che fu raccolto in due volumi litografati, con la collaborazione dei suoi principali allievi: \"Methodes d'approximation num\u00e9rique des probl\u00e8mes aux limites\" (CNRS - Universit\u00e9 de Paris). In quegli anni anche in Italia era entrata in vigore la riforma del corso di laurea in matematica e uno dei corsi principali dell'indirizzo applicativo era il corso di Analisi Numerica: per tali corsi le litografie di Lions furono un riferimento assai importante.\nSuo figlio, Pierre-Louis Lions, \u00e8 un noto matematico francese, vincitore della medaglia Fields nel 1994.\nRiconoscimenti.\nAltri riconoscimenti gli furono conferiti \"honoris causa\" presso numerose universit\u00e0, tra le quali quelle di Madrid, Shanghai, Liegi, G\u00f6teborg, Edimburgo, Losanna, Houston, Gerusalemme, e con l'assegnazione del Japan Prize (1991), dell'Harvey Prize (1991), del Premio Lagrange (1999) e della Hilbert Medal (2000). \nFu invitato a tenere conferenze generali ai pi\u00f9 importanti Congressi internazionali di Matematica, in particolare a quelli dell'UMI. del 1958, del 1970 e del 1974, all'IFIP World Congress del 1977, all'IFAC Congress del 1987 e all'International Congress in Industrial and Applied Mathematics del 1995. Ha ricevuto numerosi altri riconoscimenti ."}
{"id": "902436", "revid": "115720686", "url": "https://it.wikipedia.org/wiki?curid=902436", "title": "Gianfrancesco Malfatti", "text": "\u00c8 stato uno dei matematici italiani pi\u00f9 importanti della seconda met\u00e0 del XVIII secolo; ricordato soprattutto per le sue ricerche in geometria, si interess\u00f2 anche di algebra, analisi e meccanica. \u00c8 imparentato con Francesco Malfatti di Montetretto. \nBiografia.\nDopo gli studi elementari a Trento e quelli superiori nel Collegio dei Gesuiti a Verona, si trasfer\u00ec a Bologna per frequentare gli studi universitari, dove fra l'altro ebbe l'opportunit\u00e0 di studiare con famosi scienziati dell'epoca come Francesco Maria Zanotti e Laura Bassi; studi\u00f2 matematica con il gesuita Vincenzo Riccati, docente nel collegio della citt\u00e0. Nel 1754, accettando l'incarico di bibliotecario offertogli dal Marchese Cristino Bevilacqua, and\u00f2 a vivere a Ferrara, citt\u00e0 in cui rimase per tutto il resto della sua vita.\nAcquistata una certa notoriet\u00e0 in ambito nazionale, soprattutto per i suoi studi intorno alla risoluzione delle equazioni algebriche, a partire dal 1771 gli venne assegnata la Cattedra di matematica ed idrostatica all'Universit\u00e0 degli Studi di Ferrara, dove insegn\u00f2 per circa un trentennio discipline quali algebra, analisi, geometria e meccanica. A Ferrara arriv\u00f2 per volont\u00e0 del Cardinale Giovanni Maria Riminaldi, il quale, nella funzione di Presidente dell'Universit\u00e0, scelse di affidare l'insegnamento a veri specialisti.\nPartecip\u00f2 attivamente a due fra gli eventi culturali pi\u00f9 significativi della cultura italiana nella seconda met\u00e0 del Settecento:\n\u00c8 interessante osservare che per la pubblicazione delle Memorie della \"Societ\u00e0 Italiana delle Scienze\" fu imposta la regola dell'utilizzo della lingua italiana; Malfatti, che fu uno dei soci pi\u00f9 attivi, gi\u00e0 dal 1779 aveva preso la decisione di scrivere i suoi lavori scientifici in lingua italiana e non pi\u00f9 in latino, scelta che fu presto condivisa da molti uomini di scienza italiani di questo periodo.\nGli anni 1780 furono caratterizzati dal rafforzamento della collaborazione di Malfatti con altri matematici come Alfonso Bonfioli Malvezzi, Antonio Cagnoli, Sebastiano Canterzani, Gregorio Fontana, Giordano Riccati, Leonardo Salimbeni.\nVerso la fine del decennio 1780-90 Malfatti cominciava a soffrire di disturbi alla vista e di affezione all'apparato respiratorio.\nIn questo periodo arrivavano in Italia gli echi della confusa situazione d'oltralpe e delle novit\u00e0 introdotte dalla Rivoluzione francese e dalle vicende napoleoniche, e Malfatti guardava con simpatia ai fermenti innovatori.\nQuando i Francesi nel 1796 entrarono a Ferrara, Malfatti ader\u00ec al nuovo ordine e partecip\u00f2 in prima persona a progetti di organizzazione e di riforma delle scuole e della istruzione pubblica, dedicando particolare attenzione alla istruzione universitaria.\nCon l'ingresso degli Austro-Russi in Ferrara nel 1799 vennero abolite le innovazioni da poco introdotte e fu ristabilito il vecchio ordinamento; a Malfatti furono revocati gli incarichi universitari, ma nel 1801, anno del rientro dei Francesi, venne reintegrato nell'insegnamento universitario.\nDi l\u00ec a poco, essendo trascorso un trentennio di insegnamento, fu assolto con la giubilazione dagli impegni accademici. Pot\u00e9 quindi dedicare gli ultimi anni della sua vita ad una intensa attivit\u00e0 scientifica, anche grazie ad un intervento di cataratta a cui si sottopose, che lo guar\u00ec dai problemi di vista.\nNel 1805 Malfatti ricevette la nomina di Pensionario anziano della \"Societ\u00e0 Italiana delle Scienze\". Mor\u00ec a Ferrara il 9 ottobre 1807.\nStudi e attivit\u00e0.\nLa produzione scientifica degli anni giovanili riguarda principalmente la risoluzione delle equazioni algebriche; su questo argomento pubblica negli anni 1758-59 a Ferrara due opuscoli, sotto forma di lettere a Vincenzo Riccati, che per Malfatti era stato uno stimato maestro negli anni di studio a Bologna.\nLe sue ricerche in questo campo proseguono negli anni successivi, e nel 1771 pubblica all'interno degli Atti dell'Accademia dei Fisiocritici di Siena una memoria sulla teoria delle equazioni algebriche (\"De aequationibus quadrato-cubicis dissertatio analytica\"), contenente diverse idee innovative; questa memoria conferisce a Malfatti una certa notoriet\u00e0 in ambito nazionale.\nGli interessi matematici di Malfatti si rivolgono negli anni seguenti anche al campo della \"probabilit\u00e0\", dell\"'analisi combinatoria\" e della teoria delle \"equazioni alle differenze finite\".\nNell'arco di sette anni pubblica quattro memorie su questi argomenti: la prima consiste in un saggio di argomento matematico sul gioco del lotto, inserito in appendice nel Prodromo della \"Nuova Enciclopedia Italiana\", stampato a Siena nel 1779; la seconda e la terza si trovano rispettivamente nel tomo 1 (pubblicato nel 1782) e nel tomo 3 (pubblicato nel 1786) delle Memorie di Matematica e Fisica della \"Societ\u00e0 Italiana delle Scienze\"; queste sono due memorie di notevole pregio scientifico, la prima riguardante un problema di calcolo delle probabilit\u00e0 di Daniel Bernoulli, la seconda contenente un'ampia trattazione sulle \"serie ricorrenti\", che rappresentano un importante sviluppo delle serie numeriche nell'analisi matematica del Settecento;\nil quarto scritto \u00e8 un breve saggio che trova pubblicazione sull\"'Antologia Romana\" nel 1785.\nRicordiamo che gli studi sulle \"serie ricorrenti\" trovano in quegli anni diverse applicazioni nella teoria dei giochi, nella approssimazione delle radici di equazioni algebriche e nella teoria delle equazioni alle differenze finite.\nI lavori di Malfatti che attirano maggiormente l'attenzione dei contemporanei sono soprattutto quelli nel campo dell'analisi e della teoria delle equazioni algebriche, che si ritrovano spesso nella sua produzione scientifica.\nMa i suoi interessi riguardano anche l'ambito geometrico: ricordiamo nel 1781 la pubblicazione a Pavia di un trattatello sulle curve ovali di Cassini e su una loro propriet\u00e0 di isocronismo; altri tre scritti di argomento geometrico sono pubblicati nelle Memorie della \"Societ\u00e0 Italiana delle Scienze\", e riguardano la soluzione generale di un problema sintetico che trae origine dalle \"Collezioni Matematiche\" di Pappo (pubblicato nel tomo 4 delle Memorie, anno 1788), lo studio di un problema stereotomico (pubblicato nel tomo 10, anno 1803) e la trattazione di un problema geometrico di ottimizzazione (pubblicato nel tomo 13, anno 1807).\nIl problema stereotomico trattato nella memoria del 1803 fu quello che gli diede maggiore notoriet\u00e0 (ed \u00e8 noto ancora oggi col nome di Problema di Malfatti): si tratta di ricavare da un prisma retto a base triangolare tre cilindri retti aventi l'altezza del prisma ed il maggiore volume possibile. Il problema si riconduce all'inscrizione di tre cerchi in un triangolo qualunque, in modo che ciascun cerchio sia tangente agli altri due ed a due lati del triangolo.\nQuesto problema fu ripreso dai maggiori studiosi di geometria dell'Ottocento: Steiner, Pl\u00fccker, Cayley, Clebsch e divenne un banco di prova per le principali teorie geometriche che si stavano sviluppando.\nCome notiamo Malfatti si rivela uno dei soci pi\u00f9 attivi della \"Societ\u00e0 Italiana delle Scienze\". Oltre agli scritti gi\u00e0 citati ricordiamo:\nPer quanto riguarda i suoi interessi nel campo della meccanica, ricordiamo due importanti lavori che si trovano all'interno delle Memorie della \"Societ\u00e0 Italiana delle Scienze\": nel 1794 pubblica un lavoro dal titolo \"Determinazione del tempo che impiega un grave discendente per un canale circolare\", e cinque anni pi\u00f9 tardi uno studio di statica dal titolo \"Tentativo sul problema delle pressioni che soffrono gli appoggi collocati agli angoli di una figura, derivate da un peso posto dentro la sua aia\".\nRicordiamo infine che sull'unico volume delle \"Memorie della Reale Accademia di Scienze, Lettere ed Arti in Mantova\" (edito nel 1795) Malfatti pubblica lo scritto \"Pensieri sulla famosa questione dei logaritmi dei numeri negativi\" (sulla cui argomentazione si erano cimentati tanti autori, tra i quali Eulero e Boscovich)."}
{"id": "902437", "revid": "339392", "url": "https://it.wikipedia.org/wiki?curid=902437", "title": "Khang Khek Leu", "text": ""}
{"id": "902439", "revid": "339392", "url": "https://it.wikipedia.org/wiki?curid=902439", "title": "Kang Kek Leu", "text": ""}
{"id": "902441", "revid": "287204", "url": "https://it.wikipedia.org/wiki?curid=902441", "title": "Rampard", "text": ""}
{"id": "902443", "revid": "287204", "url": "https://it.wikipedia.org/wiki?curid=902443", "title": "Zugaidos", "text": ""}
{"id": "902444", "revid": "287204", "url": "https://it.wikipedia.org/wiki?curid=902444", "title": "Saranno famosi", "text": " "}
{"id": "902447", "revid": "1870933", "url": "https://it.wikipedia.org/wiki?curid=902447", "title": "Campionato Paranaense", "text": "Il Campionato Paranaense \u00e8 il campionato di calcio dello stato del Paran\u00e1, in Brasile. Si svolge dal 1915: dalla fine degli anni trenta \u00e8 organizzato dalla \"Federa\u00e7\u00e3o Paranaense de Futebol (FPF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "902452", "revid": "287204", "url": "https://it.wikipedia.org/wiki?curid=902452", "title": "Minomutchi", "text": ""}
{"id": "902454", "revid": "287204", "url": "https://it.wikipedia.org/wiki?curid=902454", "title": "Campionato Pernambucano", "text": "Il Campionato Pernambucano \u00e8 il campionato di calcio dello stato del Pernambuco, in Brasile. \u00c8 organizzato dal 1915 dalla \"Federa\u00e7\u00e3o Pernambucana de Futebol (FPF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "902455", "revid": "287204", "url": "https://it.wikipedia.org/wiki?curid=902455", "title": "Minomadam", "text": ""}
{"id": "902464", "revid": "287204", "url": "https://it.wikipedia.org/wiki?curid=902464", "title": "Garmeil", "text": ""}
{"id": "902467", "revid": "287204", "url": "https://it.wikipedia.org/wiki?curid=902467", "title": "Mitsuhoney", "text": ""}
{"id": "902468", "revid": "148107", "url": "https://it.wikipedia.org/wiki?curid=902468", "title": "Reazione di Briggs-Rauscher", "text": "La reazione di Briggs-Rauscher (detta anche \"pendolo chimico\") \u00e8 un esempio di reazione oscillante caratterizzata dal visibile cambiamento periodico di colore assunto dalla soluzione. L'uso della salda d'amido permette di evidenziare tale carattere oscillante passando da una colorazione chiara (colore giallo ambra) al blu scuro e viceversa, nell'arco di un determinato intervallo di tempo.\nReazioni coinvolte.\nLa reazione globale \u00e8:\nche avviene attraverso dei passaggi radicalici e non radicalici intermedi, dipendenti dalla concentrazione di ioni ioduro &lt;chem&gt;I^{-}&lt;/chem&gt;:\nLa prima reazione corrisponde alla riduzione dello iodato ad acido ipoiodoso (&lt;chem&gt;HIO&lt;/chem&gt;).\nLa seconda reazione corrisponde all'formula_1alogenazione dell'acido malonico.\nLa riduzione dello iodato avviene secondo un meccanismo di reazione radicalico oppure non radicalico:\nSvolgimento in laboratorio.\nPer realizzare la reazione di Briggs-Rauscher in laboratorio sono necessari i seguenti reagenti:\nQuesta \u00e8 la sequenza di operazioni da eseguire:\nA questo punto, si osservano dei cambiamenti cromatici periodici, dovuti allo iodio (giallo ambra) e al complesso dell'amido con lo iodio (blu scuro)."}
{"id": "902469", "revid": "2038505", "url": "https://it.wikipedia.org/wiki?curid=902469", "title": "Campionato Ga\u00facho", "text": "Il Campeonato Ga\u00facho de Futebol, noto anche come Gauch\u00e3o, \u00e8 il campionato di calcio dello stato di Rio Grande do Sul, in Brasile. \u00c8 organizzato dal 1919 dalla \"Federa\u00e7\u00e3o Ga\u00facha de Futebol (FGF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "902470", "revid": "287204", "url": "https://it.wikipedia.org/wiki?curid=902470", "title": "Beequeen", "text": ""}
{"id": "902473", "revid": "287204", "url": "https://it.wikipedia.org/wiki?curid=902473", "title": "Campionato Gaucho", "text": ""}
{"id": "902474", "revid": "287204", "url": "https://it.wikipedia.org/wiki?curid=902474", "title": "Cherinbo", "text": ""}
{"id": "902476", "revid": "287204", "url": "https://it.wikipedia.org/wiki?curid=902476", "title": "Eteboth", "text": ""}
{"id": "902477", "revid": "1848372", "url": "https://it.wikipedia.org/wiki?curid=902477", "title": "I fatti vostri", "text": "I fatti vostri \u00e8 un programma televisivo di intrattenimento in onda su Rai 2 dal 3 dicembre 1990 in fascia mattutina, prima del TG2 delle 13:00. La trasmissione, ideata da Michele Guard\u00ec, con Giovanna Flora e Rory Zamponi, \u00e8 andata in onda ininterrottamente fino al 30 maggio 2003 e dal 1991 al 1996 ha avuto anche un'edizione aggiuntiva trasmessa in prima serata. Dal 29 settembre 2003 al 30 maggio 2008 ha cambiato titolo in \"Piazza Grande\". Dopo essere stata sostituita nella stagione 2008-2009 dal contenitore \"Insieme sul Due\", dal 22 settembre 2009 \u00e8 ripresa con il titolo originale.\nStoria.\nIl debutto e la staffetta tra Fabrizio Frizzi e Giancarlo Magalli.\nIl programma nasce in sostituzione del talk-show \"Mezzogiorno \u00e8...\" condotto da Gianfranco Funari. Il format ideato da Michele Guard\u00ec \u00e8 quello di un contenitore quotidiano ambientato in una tipica piazza italiana immaginaria, chiamata \"Piazza Italia\", dove si svolgono interviste a personaggi famosi e a persone comuni con storie di vita particolari. Sono previsti anche giochi telefonici a quiz con i telespettatori e intermezzi musicali dal vivo.\nIl programma va in onda dallo studio 3 del Centro di Produzione Rai di via Teulada in Roma con la scenografia di Nico Calia ispirata alla piazza di Casteltermini, cittadina di diecimila abitanti in provincia di Agrigento, della quale \u00e8 originario lo stesso Guard\u00ec.\nIl debutto avviene il 3 dicembre 1990 e il primo conduttore \u00e8 Fabrizio Frizzi. Nel cast della prima edizione figurano inoltre il duo composto da Antonio Maiello e Marcello Cirillo, che cantano e suonano accompagnati dall'orchestra \"I Fatti Loro\", gli attori Bertino Parisi ed Enzo Garramone rispettivamente nei panni dell'edicolante e del barista e Sabina Guzzanti, alla quale vengono affidati gli spazi comici della trasmissione. Nel corso del programma inoltre Michele Guard\u00ec interviene come voce fuoricampo, utilizzando lo pseudonimo \"Il Comitato\", per sottolineare alcuni momenti della trasmissione e per interagire con il pubblico da casa durante il \"Gioco del Camioncino\" (o \"Gioco della busta giusta\"). In tale gioco il concorrente sceglie una busta chiusa contenente un premio mentre il conduttore propone uno scambio con altri premi o con somme in denaro, lasciando al telespettatore la scelta finale.\nDal 1\u00ba marzo 1991 Giancarlo Magalli si affianca come conduttore a Frizzi, impegnato nel variet\u00e0 del sabato sera di Rai 1 \"Scommettiamo che...?\", fino a sostituirlo del tutto a partire dal 4 marzo fino alla fine della stagione. Nelle ultime settimane di programmazione la trasmissione va in onda anche al sabato.\nLa conduzione Fabrizio Frizzi-Alberto Castagna e l'edizione in prima serata.\nNella stagione 1991-1992 il programma viene trasmesso dal pi\u00f9 ampio studio 1 del Centro di produzione Rai di Via Teulada con una scenografia pi\u00f9 ricca e curata. Viene prevista inoltre una versione in prima serata in onda il venerd\u00ec sempre dallo stesso studio con il titolo \"I fatti vostri - Piazza Italia di sera\" (da ottobre a febbraio).\nLa formula rimane quella della stagione precedente e il conduttore per la prima parte della stagione \u00e8 ancora Fabrizio Frizzi. A partire dal 24 febbraio 1992 Frizzi, impegnato nella nuova edizione di \"Scommettiamo che...?\", viene sostituito da Alberto Castagna.\nLa terza stagione e le polemiche con Canale 5.\nNella terza stagione la conduzione viene affidata fin dall'inizio ad Alberto Castagna, che conduce anche l'edizione serale. A fine marzo, anche per il passaggio di Castagna alla Fininvest, la conduzione ritorna a Fabrizio Frizzi. Questa edizione \u00e8 caratterizzata dalla polemica tra Michele Guard\u00ec e i vertici Rai da un lato e Fininvest dall'altro, accusata di plagio per aver mandato in onda su Canale 5 nella stessa fascia oraria un programma con un format analogo, \"Ore 12\" e condotto da Gerry Scotti, ma con scarso successo di pubblico.\nIl ritorno di Giancarlo Magalli.\nCon il passaggio di Alberto Castagna alla Fininvest e l'impegno di Fabrizio Frizzi a \"Scommettiamo che...?\" l'edizione 1993-1994 del programma venne affidata di nuovo a Giancarlo Magalli, che rimarr\u00e0 alla conduzione per tutta la stagione e per le successive (1994-1995 e 1995-1996).\nNella stagione 1995-1996 il programma si arricchisce di due nuovi spazi: un'appendice pomeridiana, in onda dalle 14:00 alle 14:30 e uno spazio notturno dal titolo \"I fatti vostri - Piazza Italia di notte\", in onda alle 00:15, in cui il conduttore offre al pubblico consigli per la lettura. In questa edizione inoltre la parte musicale non \u00e8 pi\u00f9 affidata al duo composto da Antonio Maiello e Marcello Cirillo ma al gruppo Baraonna.\nPer il quinto e ultimo anno viene realizzata inoltre la versione di prima serata al venerd\u00ec, che in questa edizione vede Wendy Windham come co-conduttrice al fianco di Magalli.\nLa conduzione di Massimo Giletti.\nNell'autunno del 1996 la trasmissione passa nelle mani di Massimo Giletti e la durata del programma aumenta di mezz'ora anticipando l'inizio alle 11:30. Per alcuni anni la trasmissione sar\u00e0 divisa in due parti, \"Anteprima de I fatti vostri\" e il programma vero e proprio. Con Giletti la trasmissione assume un taglio pi\u00f9 giornalistico, senza per\u00f2 rinunciare ai giochi in studio ed agli spazi musicali.\nLa conduzione di Giletti dura per cinque stagioni consecutive sino al 2001. Al suo fianco, a partire dalla stagione 1997-1998 si alternano diversi co-conduttori come Stefania Orlando, Rita Dalla Chiesa, Cloris Brosca, Giorgio Comaschi ed Enrica Bonaccorti. Gli spazi musicali sono curati da Paolo Mengoli, in seguito da Toto Cutugno ed infine da Riccardo Fogli.\nLa conduzione di Michele La Ginestra e Roberta Capua e il ritorno di Magalli e Giletti.\nNell'autunno del 2001 la conduzione del programma viene affidata alla coppia composta da Michele La Ginestra e Roberta Capua. La poca popolarit\u00e0 di La Ginestra, unita a un poco azzeccato affiancamento con la Capua, determina un netto calo degli ascolti, tanto che a dicembre i due vengono affiancati da volti pi\u00f9 familiari come quelli di Giancarlo Magalli e Stefania Orlando. Nel mese di gennaio 2002, infine, la conduzione del programma torna in mano a Massimo Giletti, affiancato da Rita Dalla Chiesa, Umberto Smaila e Stefania Orlando.\nLa conduzione di Gigi Sabani e Paola Saluzzi.\nPer la stagione 2002-2003 la conduzione \u00e8 affidata alla coppia Gigi Sabani e Paola Saluzzi. Nel cast anche Stefania Orlando che ottiene maggiori spazi all'interno del programma, conducendo alcune rubriche e debuttando come cantante. Ampio spazio viene inoltre dedicato all'oroscopo a cura di Paolo Fox. Aumenta ulteriormente la durata della trasmissione, che va in onda in diretta dalle 11:00 alle 13:00.\nLa trasformazione in \"Piazza Grande\" e la temporanea chiusura.\nNella stagione 2003-2004, la trasmissione cambia titolo in \"Piazza Grande.\" Cambia completamente anche la scenografia, pur mantenendo l'aspetto di una piazza. La trasmissione \u00e8 condotta da Fabrizio Frizzi e il cast fisso comprende anche Stefania Orlando, Alfonso Signorini che cura uno spazio di gossip, e Paolo Fox che cura la rubrica sull'oroscopo.\nL'anno successivo torna a condurre il programma Giancarlo Magalli e nel cast entra Mara Carfagna; Marina Fiordaliso e Gianni Mazza curano la parte musicale e viene dato pi\u00f9 spazio a Paolo Fox. A partire da questa edizione viene ripreso anche il \"Gioco del Camioncino\" gi\u00e0 utilizzato nelle prime edizioni del programma.\nNel 2005-2006 la trasmissione si presenta con il medesimo cast ma ad aprile Mara Carfagna, eletta deputata alle elezioni politiche, lascia il programma e viene sostituita dalla showgirl Maria Mazza fino al termine della stagione.\nNella stagione 2006-2007 al fianco di Magalli arriva Roberta Lanfranchi, mentre la parte musicale \u00e8 affidata a Stefano Palatresi. A gennaio 2007 la Lanfranchi lascia la trasmissione per condurre \"L'Italia sul 2\" e al suo posto arriva Matilde Brandi sino alla fine di quell'edizione.\nNella stagione 2007-2008 ad affiancare Magalli c'\u00e8 Monica Leofreddi. La parte musicale \u00e8 affidata ancora a Stefano Palatresi, ed a tre interpreti femminili. Si parte in autunno con Arianna Bergamaschi, in seguito sostituita da Silvia Mezzanotte e nell'ultima parte di stagione da Marina Fiordaliso, tornata dopo due anni.\nAl termine di questa edizione la Rai decide di chiudere la trasmissione, che viene sostituita l'anno successivo dal programma d'approfondimento \"Insieme sul Due\", sempre a cura di Michele Guard\u00ec.\nIl ritorno come \"I fatti vostri\".\nNell'autunno 2009 la Rai decide di riproporre la trasmissione ripristinando anche il titolo originario \"I fatti vostri\". Alla conduzione viene richiamato Giancarlo Magalli, affiancato da Adriana Volpe e Marcello Cirillo. Paolo Fox cura la rubrica dell'oroscopo e i colonnelli Massimo Morico e Guido Guidi in alternanza quello sul meteo, che dalla stagione successiva sar\u00e0 guidato dal solo Morico.\nL'intero cast \u00e8 confermato anche per le successive stagioni con l'aggiunta di alcuni nuovi ingressi, come la comica Gegia (dal 2010 al 2012), Marisa Laurito, curatrice di una rubrica di cucina nella stagione 2013-2014, il comico Salvatore Marino (dal 2014 al 2017), e Demo Morselli, che cura la parte musicale dal settembre 2012. Nella stagione 2016-2017 prende parte alla trasmissione anche Pippo Baudo con la rubrica a cadenza quindicinale \"Storie di televisione\" in cui si narra la storia della Rai e dei suoi programmi e personaggi pi\u00f9 celebri.\nNella stagione 2017-2018, Adriana Volpe e Marcello Cirillo lasciano il programma per dissapori con Giancarlo Magalli e vengono sostituiti da Laura Forgia, Gi\u00f2 Di Tonno e Umberto Broccoli mentre rimangono Paolo Fox per l'oroscopo e Massimo Morico per il meteo. A partire dalla puntata del 1\u00ba novembre 2017 Demo Morselli torna alla direzione d'orchestra. Lo stesso cast viene mantenuto anche nella stagione 2018-2019 con l'eccezione di Laura Forgia, sostituita da Roberta Morise. Da questa stagione la trasmissione inizia alle 11:10.\nNella stagione 2019-2020 l'unico cambio nel cast riguarda l'abbandono di Gi\u00f2 Di Tonno per altri impegni lavorativi e al suo posto l'arrivo di Graziano Galatone. Dal 5 marzo 2020, per la prima volta nella storia, a seguito pandemia di COVID-19, il programma va in onda senza pubblico. Dal 9 marzo Paolo Fox decide di allontanarsi temporaneamente dal programma, tornando ad occuparsi del suo spazio dapprima dall'11 al 15 maggio in collegamento e successivamente di nuovo in studio, mentre dal 23 marzo in seguito ad ulteriori misure restrittive decise dalla Rai, non compaiono pi\u00f9 in studio l'orchestra in studio, Demo Morselli e Graziano Galatone.\nNella stagione 2020-2021 il programma festeggia i 30 anni dalla messa in onda della prima edizione. La conduzione \u00e8 affidata ancora una volta a Giancarlo Magalli, affiancato dai riconfermati Umberto Broccoli, Paolo Fox e il colonnello Massimo Morico. New entry di questa edizione sono Samanta Togni, che prende il posto di Roberta Morise, e il maestro Stefano Palatresi, che con la sua orchestra si occupa della parte musicale in sostituzione di Demo Morselli. Al programma prendono inoltre parte Salvo Sottile, che due volte alla settimana cura una rubrica in difesa dei cittadini e tutti i giorni la rubrica d'informazione, e Mary Segneri, che cura lo spazio dedicato alla cucina e all'alimentazione. Anche in questa stagione, a seguito della pandemia di COVID-19, non \u00e8 presente il pubblico in studio. Nel maggio 2021, dopo 21 stagioni, di cui 15 consecutive, Giancarlo Magalli decide di lasciare il programma, cos\u00ec come Samanta Togni. \nDalla stagione 2021-2022 la trasmissione \u00e8 condotta da Salvo Sottile ed Anna Falchi, mentre vengono riconfermati Umberto Broccoli, Paolo Fox, Stefano Palatresi e Massimo Morico ed inoltre si aggiunge al cast la comica ed imitatrice Emanuela Aureli; vi \u00e8 inoltre il debutto del \"Gioco del Porcellino\" versione aggiornata dello storico \"Gioco del Camioncino\". Nel cast autoriale si segnala l'uscita di Rory Zamponi, che era stata firma del programma sin dal debutto.\n\"I fatti vostri - Piazza Italia di sera\".\nPer cinque stagioni televisive il programma, in seguito ai grandi riscontri di pubblico, ha avuto spazio anche al venerd\u00ec in prima serata con un appuntamento intitolato \"I fatti vostri - Piazza Italia di sera\".\n\"I fatti vostri - Piazza Italia di notte\".\nNella stagione 1995/1996, oltre alla consueta edizione quotidiana del mezzogiorno, e quella in prima serata del venerd\u00ec, viene realizzata una striscia quotidiana in onda alle 00:15 dal titolo \"I fatti vostri - Piazza Italia di notte\". Nella trasmissione, della durata di circa 10 minuti, il conduttore Giancarlo Magalli offriva ai telespettatori consigli per la lettura.\n\"I fatti vostri - Il Giornale della Piazza\".\nNell'autunno del 1993, in seguito al grande successo di pubblico, viene realizzato un settimanale dal titolo \"I fatti vostri - Il Giornale della Piazza\". La rivista, realizzata in stile \"tabloid\", era diretta da Dino Sanz\u00f2, allora alla guida del \"Tv RadioCorriere\", settimanale al quale \"I fatti vostri - Il Giornale della Piazza\" veniva allegato e distribuito in edicola al mercoled\u00ec. Michele Guard\u00ec, autore della trasmissione e protagonista nel ruolo del \"Comitato\", aveva il ruolo di \"Direttore Popolare\". Tutti i protagonisti del programma invece prendevano parte al progetto firmando articoli e rubriche legate all'attualit\u00e0, alla salute e al benessere e ad argomenti vari come natura, viaggi, economia domestica e altre tematiche presenti in trasmissione. Durante la trasmissione di Rai2 per tutta la stagione 1993/1994 venne realizzato un gioco telefonico nel quale Giancarlo Magalli poneva domande al pubblico a casa legate ai contenuti del numero in edicola, in palio diverse somme di denaro in gettoni d'oro.\nSigla.\nLa sigla \"Bla Bla Bla\" \u00e8 stata composta e scritta da Fabio Frizzi (fratello maggiore del pi\u00f9 noto Fabrizio), Giulio Perretta e dallo stesso Michele Guard\u00ec ed era cantata nella prima edizione, con apposito testo, da Fabrizio Frizzi; in seguito viene usata solo la base musicale, che diventa anche il jingle (in forma ridotta) che intermezza i momenti della trasmissione.\nLogo.\nDal 1990 alla stagione 2015-2016 il programma ha mantenuto sempre lo stesso logo, ideato da Franco Basile, grafico del settore RAI G.E.S (Grafica Effetti Speciali) (dal periodo 2003/2004 a quello 2007/2008 il programma adott\u00f2 un logo simile al precedente, con scritto per\u00f2 \"Piazza Grande\"). Dalla stagione 2016-2017 viene introdotto il nuovo logo della trasmissione."}
{"id": "902483", "revid": "287204", "url": "https://it.wikipedia.org/wiki?curid=902483", "title": "Fuwante", "text": ""}
{"id": "902485", "revid": "287204", "url": "https://it.wikipedia.org/wiki?curid=902485", "title": "Mimilop", "text": ""}
{"id": "902486", "revid": "89009", "url": "https://it.wikipedia.org/wiki?curid=902486", "title": "Basilica di San Martino ai Monti", "text": ""}
{"id": "902488", "revid": "287204", "url": "https://it.wikipedia.org/wiki?curid=902488", "title": "Donkarasu", "text": ""}
{"id": "902489", "revid": "287204", "url": "https://it.wikipedia.org/wiki?curid=902489", "title": "Lisyan", "text": ""}
{"id": "902491", "revid": "287204", "url": "https://it.wikipedia.org/wiki?curid=902491", "title": "Erik Comas", "text": ""}
{"id": "902494", "revid": "287204", "url": "https://it.wikipedia.org/wiki?curid=902494", "title": "Fukamaru", "text": ""}
{"id": "902495", "revid": "287204", "url": "https://it.wikipedia.org/wiki?curid=902495", "title": "Gablias", "text": ""}
{"id": "902497", "revid": "287204", "url": "https://it.wikipedia.org/wiki?curid=902497", "title": "Dorapion", "text": ""}
{"id": "902499", "revid": "287204", "url": "https://it.wikipedia.org/wiki?curid=902499", "title": "Dokurog", "text": ""}
{"id": "902500", "revid": "287204", "url": "https://it.wikipedia.org/wiki?curid=902500", "title": "Keikouo", "text": ""}
{"id": "902502", "revid": "78273", "url": "https://it.wikipedia.org/wiki?curid=902502", "title": "Henry Paul Cartan", "text": ""}
{"id": "902503", "revid": "287204", "url": "https://it.wikipedia.org/wiki?curid=902503", "title": "Yukikabli", "text": ""}
{"id": "902508", "revid": "33751", "url": "https://it.wikipedia.org/wiki?curid=902508", "title": "Coppa di Brasile", "text": ""}
{"id": "902509", "revid": "287204", "url": "https://it.wikipedia.org/wiki?curid=902509", "title": "Yukinooh", "text": ""}
{"id": "902513", "revid": "6923", "url": "https://it.wikipedia.org/wiki?curid=902513", "title": "Milano-Linate", "text": ""}
{"id": "902515", "revid": "287204", "url": "https://it.wikipedia.org/wiki?curid=902515", "title": "Mojanbo", "text": ""}
{"id": "902516", "revid": "287204", "url": "https://it.wikipedia.org/wiki?curid=902516", "title": "Megayanma", "text": ""}
{"id": "902535", "revid": "287204", "url": "https://it.wikipedia.org/wiki?curid=902535", "title": "Leafia", "text": ""}
{"id": "902550", "revid": "287204", "url": "https://it.wikipedia.org/wiki?curid=902550", "title": "Glacia", "text": ""}
{"id": "902578", "revid": "287204", "url": "https://it.wikipedia.org/wiki?curid=902578", "title": "PorygonZ", "text": ""}
{"id": "902581", "revid": "89009", "url": "https://it.wikipedia.org/wiki?curid=902581", "title": "Basilica di San Clemente", "text": ""}
{"id": "902583", "revid": "125832315", "url": "https://it.wikipedia.org/wiki?curid=902583", "title": "Pasquale Festa Campanile", "text": "Attivo come cineasta e romanziere, fu un prolifico regista spaziando, nel corso della sua lunga carriera, in diversi generi, in particolar modo nella commedia all'italiana.\nBiografia.\nPasquale Festa Campanile nacque a Melfi, in provincia di Potenza, il 28 luglio del 1927, figlio di Raffaele Festa Campanile e di Olga Pappad\u00e0. Nel 1936, all'et\u00e0 di nove anni, si trasferisce con la famiglia a Roma dove comincia a lavorare come giornalista e critico letterario. Nel 1947 diventa redattore della rivista \"La Fiera Letteraria\", mentre nel 1948 riceve il premio letterario \"La Caravella\" e nel 1951 il premio Marzotto per il giornalismo. In questo periodo, si dedica anche alla radio e, successivamente, alla televisione.\nSi introduce nel mondo di Cinecitt\u00e0 come sceneggiatore in \"Faddija - La legge della vendetta\" (1950) di Roberto Bianchi Montero e ritorna nel mondo del cinema nel 1955 per il soggetto e la sceneggiatura de \"Gli innamorati\" di Mauro Bolognini, pellicola che vinse il Nastro d'argento. Nel 1956, collabora alla realizzazione di \"Poveri ma belli\" di Dino Risi. Nel 1957 pubblica il suo primo romanzo, ispirato a episodi autobiografici, \"La nonna Sabella\", che gli vale i premi \"Re degli amici\" e \"Corrado Alvaro\". Il libro desta curiosit\u00e0 nell'ambiente del cinema, tanto che Dino Risi ne realizza un film che avr\u00e0 anche un seguito l'anno successivo (\"La nipote Sabella\"), diretto da Giorgio Bianchi.\nSuccessivamente arrivano anche sceneggiature di pellicole prestigiose quali \"Rocco e i suoi fratelli\" e \"Il Gattopardo\" di Luchino Visconti, \"La viaccia\" di Mauro Bolognini e \"Le quattro giornate di Napoli\" di Nanni Loy, per le quali, momentaneamente, mette da parte la letteratura. Dal 1963 passa alla regia, girando con alterni risultati numerosi film, spaziando dal drammatico alla commedia all'italiana, dalla satira al film in costume.\nIl suo esordio registico \u00e8 \"Un tentativo sentimentale\" (1963), diretto assieme a Franciosa, con il quale dirige, in seguito, anche \"Le voci bianche\" (1964). \"La costanza della ragione\" (1965), tratto dall'omonimo romanzo di Vasco Pratolini, \u00e8 il primo film in cui \u00e8 accreditato come unico regista. Dirige altri film come le commedie all'italiana \"La matriarca\" (1968), con Catherine Spaak e Jean-Louis Trintignant, e \"Il merlo maschio\" (1971) con Laura Antonelli e Lando Buzzanca.\nNel 1973 realizza \"Rugantino\", trasposizione cinematografica dell'omonima commedia musicale di Garinei e Giovannini, con Adriano Celentano come protagonista. Celentano sar\u00e0 protagonista anche di altri film del regista come \"L'emigrante\" (1973), \"Qua la mano\" (1980) e \"Bingo Bongo\" (1982).\nDal 1975 in poi ritorna alla letteratura pubblicando altre opere narrative, alcune delle quali sono state poi da lui stesso adattate per lo schermo: tra queste, \"La ragazza di Trieste\", \"Il ladrone\", Premio Campiello \"Il peccato\", Premio Nazionale Rhegium Julii per la narrativa \"Conviene far bene l'amore\". \"Per amore, solo per amore\" (Premio Campiello 1984) \u00e8 stato invece portato sul grande schermo da Giovanni Veronesi nel 1993.\nDirige nel 1976 \"Il soldato di ventura\", con Bud Spencer e Enzo Cannavale, in cui viene riletta in chiave ironica la disfida di Barletta e \"Autostop rosso sangue\" nel 1977, con Franco Nero e Corinne Cl\u00e9ry, un film insolito della sua carriera, un thriller che non fu esente da censure, in particolare all'estero. Torna alla commedia con \"Come perdere una moglie... e trovare un'amante\" (1978), con Johnny Dorelli e Barbara Bouchet. \"Il corpo della ragassa\" (1979), con Lilli Carati ed Enrico Maria Salerno, ottiene un discreto successo ma alcuni critici hanno contestato la regia e sceneggiatura, oltre alla recitazione della Carati.\nNegli anni ottanta, Festa Campanile si dedica anche al delicato tema della transessualit\u00e0 in \"Nessuno \u00e8 perfetto\" (1981), con Renato Pozzetto e Ornella Muti; la Muti recita il ruolo di uomo che ha cambiato sesso. Un altro film su tale tematica \u00e8 \"Pi\u00f9 bello di cos\u00ec si muore\" (1982), con Enrico Montesano nel ruolo di un travestito. \"Il petomane\" (1983) \u00e8 una delle sue commedie pi\u00f9 note, ispirata alla vita dell'artista francese Joseph Pujol, noto come \"Le P\u00e9tomane\", nel film interpretato da Ugo Tognazzi.\nIl regista muore a Roma all'et\u00e0 di 58 anni per le complicazioni di un tumore al fegato. \nVita privata.\nFu sposato in prime nozze con la pittrice Anna Salvatore e, per un certo periodo, \u00e8 stato legato sentimentalmente alle attrici Maria Grazia Spina, Catherine Spaak e Lilli Carati. Si un\u00ec poi in matrimonio con Rosalba Mazzamuto."}
{"id": "902584", "revid": "287204", "url": "https://it.wikipedia.org/wiki?curid=902584", "title": "Yuxie", "text": ""}
{"id": "902585", "revid": "1543377", "url": "https://it.wikipedia.org/wiki?curid=902585", "title": "Ol\u00e9ron", "text": "L'isola d'Ol\u00e9ron (in francese: \"\u00eele d'Ol\u00e9ron\"; in santongese: \"il\u00e2te d'Olerun\") \u00e8 un'isola della costa atlantica della Francia di fronte a Rochefort. Con una superficie di 175\u00a0km\u00b2, \u00e8 la pi\u00f9 grande delle isole metropolitane, dopo la Corsica.\nGeografia fisica.\nL'isola \u00e8 piatta, molto simile alla vicina isola di R\u00e9, lunga 34\u00a0km con una larghezza massima di 12\u00a0km e con il punto pi\u00f9 elevato a 34\u00a0m sul livello del mare \u00e8 situata ad ovest di Rochefort ed a sud dello stretto detto Porta d'Antioco, che la divide dall'isola di R\u00e9, nel dipartimento della Charente Marittima nella regione Nuova Aquitania.\nStoria.\nTra il 1152 ed il 1160 Eleonora d'Aquitania redasse il \"Regolamento d'Oleron\" che concerneva delle regolamentazioni marittime inerenti ai marinai ed i loro comandanti, i mercanti e le relative mercanzie ed i metodi di caricazione, le navi e le loro relative manovre. Eleonora poi pass\u00f2 qualche mese del 1199, nel suo castello di Le Ch\u00e2teau-d'Ol\u00e9ron, prima di ritirarsi nell'abbazia di Fontevrault, dove mor\u00ec nel 1204.\nNel 1306, Edoardo I d'Inghilterra don\u00f2 l'isola al figlio, erede al trono, Edoardo come parte del ducato di Aquitania.\nTra il XVI ed il XVII secolo l'isola fu luogo di scontro tra gli ugonotti ed i lealisti cattolici. All'inizio del 1625 il protestante Beniamino, duca di Rohan-Soubise si impadron\u00ec dell'isola di Ol\u00e9ron dopo aver conquistato la vicina isola di R\u00e9, ma dopo pochi mesi, a seguito di una vittoriosa battaglia navale nello specchio di mare prospiciente (15 settembre dello stesso anno) contro lo stesso Soubise, l'ammiraglio francese Enrico II, duca di Montmorency la riconquist\u00f2.\nL'isola fu una delle ultime sacche di resistenza tedesche durante la seconda guerra mondiale e fu liberata dalle forze alleate solo tra il 30 aprile ed il 1\u00ba maggio 1945.\nEconomia.\nSu Ol\u00e9ron si pratica l'ostricoltura.\nInfrastrutture e trasporti.\nDal 1966, l'isola \u00e8 collegata al continente da un ponte stradale, lungo 2 862\u00a0m, il terzo pi\u00f9 lungo ponte della Francia dopo quelli di Saint-Nazaire e dell'\u00eele de R\u00e9; dal 1991 il passaggio sul ponte \u00e8 libero da pedaggi.\nAmministrazione.\nAmministrativamente l'isola dipende dal dipartimento della Charente Marittima che fa parte della regione del Poitou-Charentes. L'isola \u00e8 divisa in otto comuni raggruppati in due cantoni (Le Ch\u00e2teau-d'Ol\u00e9ron e Saint-Pierre-d'Ol\u00e9ron) e nella Comunit\u00e0 dei comuni dell'isola d'Ol\u00e9ron:\nL'isola ha circa 20.000 abitanti permanenti."}
{"id": "902586", "revid": "1272592", "url": "https://it.wikipedia.org/wiki?curid=902586", "title": "Chiesa dei Santi Marcellino e Pietro", "text": ""}
{"id": "902587", "revid": "1543377", "url": "https://it.wikipedia.org/wiki?curid=902587", "title": "Deaminazione ossidativa", "text": "La deaminazione ossidativa \u00e8 un tipo di reazione di chimica organica in cui vengono rimossi gruppi amminici da un substrato molecolare con rottura del legame C-N.\nBiochimica.\nUn esempio di tale reazione a livello biochimico \u00e8 il processo di rimozione dei gruppi amminici dal glutammato, in modo da modificarli per l'escrezione. Nel fegato infatti i gruppi amminici alfa vengono staccati dagli amminoacidi mediante reazioni di transamminazione, e trasferiti all'alfa-chetoglutarato per formare L-glutammato.\nNegli epatociti il glutammato viene trasportato dal citosol nei mitocondri, dove viene sottoposto alla deamminazione ossidativa, catalizzata dalla L-glutammato deidrogenasi (Mr= 330000). Nei mammiferi questo enzima, presente solo nella matrice mitocondriale, richiede NAD o NADP quale accettore degli equivalenti riducenti. L'alfa-chetoglutarato viene utilizzato nel ciclo di Krebs quindi anche nella sintesi del Glucosio. L'azione combinata delle ammino transferasi e della glutammato deidrogenasi viene detta \"transdeamminazione\". La molecola enzimatica \u00e8 costituita da sei subunit\u00e0 identiche: la sua attivit\u00e0 \u00e8 influenzata da una complicata serie di modulatori allosterici. Tra questi, i meglio studiati sono il modulatore positivo ADP e il modulatore negativo GTP."}
{"id": "902588", "revid": "287204", "url": "https://it.wikipedia.org/wiki?curid=902588", "title": "Emrit", "text": ""}
{"id": "902591", "revid": "287204", "url": "https://it.wikipedia.org/wiki?curid=902591", "title": "Crecelia", "text": ""}
{"id": "902593", "revid": "287204", "url": "https://it.wikipedia.org/wiki?curid=902593", "title": "Sheimi", "text": ""}
{"id": "902594", "revid": "109642116", "url": "https://it.wikipedia.org/wiki?curid=902594", "title": "Viktor Adler", "text": "Viktor (talvolta italianizzato in \"Vittorio\"), figlio di un agiato commerciante ebreo, all'et\u00e0 di tre anni si trasfer\u00ec con la famiglia a Leopoldstadt, uno dei quartieri centrali di Vienna, dove pi\u00f9 tardi frequent\u00f2 lo Schottengymnasium, il rinomato liceo cattolico annesso all'Abbazia di Nostra Signora degli Scozzesi e quindi l'universit\u00e0, dedicandosi agli studi di medicina. Gi\u00e0 dagli anni del ginnasio aveva dimostrato interesse per le questioni del lavoro e per la dottrina socialista, legandosi in amicizia con Engelbert Pernerstorfer, di due anni pi\u00f9 anziano di lui.\nCaratterizzato da un'oratoria accesa, Viktor ben presto divenne uno dei leader pi\u00f9 in vista del Partito Socialdemocratico d'Austria, ricoprendo la carica di Presidente.\nNel 1886 fond\u00f2 il giornale socialista \"Gleichheit\", che venne soppresso nel 1889 e al quale succedette l\"'Arbeiter Zeitung\", che lo ebbe direttore fino alla morte.\nCon Kautsky prepar\u00f2 il programma del congresso socialista di Hainfeld (1888-1889) in cui si sosteneva l'unit\u00e0 dei movimenti socialisti delle diverse nazionalit\u00e0 dell'Impero asburgico.\nNel 1902 divenne deputato della dieta della Bassa Austria e nel 1905 all'Abgeordnetenhaus (Camera dei deputati).\nDopo la prima guerra mondiale, venne nominato ministro degli esteri della nuova Repubblica dell'Austria tedesca il 30 ottobre 1918, ma mor\u00ec pochi giorni dopo, l'11 novembre.\nFriedrich Adler, politico austriaco e uccisore del primo ministro austriaco Karl von St\u00fcrgkh, era suo figlio."}
{"id": "902595", "revid": "287204", "url": "https://it.wikipedia.org/wiki?curid=902595", "title": "Arseus", "text": ""}
{"id": "902598", "revid": "36426", "url": "https://it.wikipedia.org/wiki?curid=902598", "title": "Basilica dei Santi Apostoli", "text": ""}
{"id": "902605", "revid": "89009", "url": "https://it.wikipedia.org/wiki?curid=902605", "title": "Chiesa di San Giorgio al Velabro", "text": ""}
{"id": "902606", "revid": "793629", "url": "https://it.wikipedia.org/wiki?curid=902606", "title": "Provincia di Algeri", "text": "La provincia di Algeri () \u00e8 una delle 48 province dell'Algeria. \nPopolazione.\nLa provincia conta 2.988.145 abitanti, di cui 1.499.800 di genere maschile e 1.488.345 di genere femminile, con un tasso di crescita dal 1998 al 2008 dell'1.6%.\nSuddivisione amministrativa.\nLa provincia si suddivide in 13 distretti (con capoluoghi omonimi), ed in un totale di 57 municipalit\u00e0. Esterna alla provincia \u00e8 la citt\u00e0 di Algeri.\nNella tabella sono riportati i comuni della provincia, suddivisi per distretto di appartenenza."}
{"id": "902607", "revid": "89009", "url": "https://it.wikipedia.org/wiki?curid=902607", "title": "Chiesa di Santa Maria in Domnica", "text": ""}
{"id": "902614", "revid": "89009", "url": "https://it.wikipedia.org/wiki?curid=902614", "title": "Basilica di San Silvestro in Capite", "text": ""}
{"id": "902618", "revid": "466539", "url": "https://it.wikipedia.org/wiki?curid=902618", "title": "Ludwig Schnorr von Carolsfeld", "text": "Biografia.\nFiglio del celebre pittore Julius Schnorr von Carolsfeld, frequent\u00f2 la Kreuzschule di Dresda, sede del prestigioso Kreuzchor, il che pu\u00f2 avergli fornito la spinta a rompere con la tradizione familiare di dedicarsi alla pittura per perseguire invece la carriera di cantante. Conclusi gli studi, pertanto, frequent\u00f2 il conservatorio di Lipsia. Nel 1858 debutt\u00f2 all'Hoftheater di Karlsruhe, e nel 1860 cant\u00f2 anche all'Hoftheater di Dresda e al Nationaltheater di Monaco. Il 25 aprile 1860 spos\u00f2 il soprano danese Malvina Garrigues, la quale decise di mettere in secondo piano la propria carriera per sostenere completamente quella del marito, che sembrava avviata a un pi\u00f9 sicuro successo.\nIn questi anni Schnorr von Carolsfeld si guadagn\u00f2 la reputazione di tenore intelligente, sensibile, affidabile, potente ed energico, in particolare in ruoli di opere di Verdi e Wagner. Nel 1861 il giovane erede al trono di Baviera Ludwig di Wittelsbach lo ascolt\u00f2 per la prima volta nel ruolo di Lohengrin nell'omonima opera wagneriana e ne rimase profondamente affascinato. Marito e moglie incontrarono per la prima volta Wagner nel 1862 a Biebrich, presso Wiesbaden: in questa occasione entrambi ebbero modo di cantare di fronte al compositore passaggi della sua nuova opera \"Tristano e Isotta\" mentre Wagner stesso accompagnava al pianoforte: questo primo incontr\u00f2 impression\u00f2 moltissimo il compositore, che se ne ricord\u00f2 a tre anni di distanza.\nInfatti, \"Tristan und Isolde\" avrebbe dovuto andare in scena per la prima volta nella stagione 1862-1863 al Teatro dell'Opera di Vienna, ma l'impresa venne abbandonata dopo l'incredibile numero di 77 prove, poich\u00e9 il tenore scelto per il ruolo principale non sembrava all'altezza di reggere quella sfida. Solo nel 1865 l'ardente desiderio di Ludwig di Baviera, salito nel frattempo al trono, di ascoltare l'opera rese possibile un nuovo tentativo, questa volta a Monaco, sotto la diretta supervisione del compositore, che il re aveva chiamato presso di s\u00e9. Su suggerimento di Wagner i ruoli dei due protagonisti vennero affidati a Ludwig e Malvine Schnorr von Carolsfeld. E sebbene la prima dell'opera il 6 giugno 1865 fu tutt'altro che un successo unanime e incontrastato - la critica giudic\u00f2 l'opera, fra le altre cose \"indecente\" -, per la coppia di protagonisti fu un trionfo, che avrebbe potuto essere il trampolino di lancio per una carriera luminosissima.\nMa, dopo sei settimane e altre tre rappresentazioni del \"Tristano\", Ludwig Schnorr von Carolsfeld mor\u00ec improvvisamente e inaspettatamente, a soli 29 anni. La sua morte prematura e misteriosa diede origine a molte voci e leggende - e venne a lungo ritenuta la conseguenza dell'enorme sforzo fisico ed emotivo che Wagner pretendeva dai suoi cantanti, ed in particolare dal ruolo di Tristano. Oggi tuttavia si ritiene che la probabile causa della morte sia stata un'infezione come il tifo o la meningite. Ludwig Schnorr von Carolsfeld fu sepolto accanto a suo padre nell'Alten Annenfriedhof di Dresda. Wagner rimase profondamente colpito e addolorato dalla morte del cantante che per lui era riuscito a capire e ad incarnare alla perfezione il suo Tristano. Con la tragica morte di Ludwig, anche la sua vedova, Malvina, distrutta dal dolore, decise di terminare la sua carriera."}
{"id": "902619", "revid": "33689", "url": "https://it.wikipedia.org/wiki?curid=902619", "title": "Torque (personaggio)", "text": ""}
{"id": "902620", "revid": "1305772", "url": "https://it.wikipedia.org/wiki?curid=902620", "title": "Chiesa di Sant'Eustachio", "text": ""}
{"id": "902622", "revid": "89009", "url": "https://it.wikipedia.org/wiki?curid=902622", "title": "Basilica dei Santi Celso e Giuliano", "text": ""}
{"id": "902625", "revid": "287204", "url": "https://it.wikipedia.org/wiki?curid=902625", "title": "Chiesa di Santa Francesca Romana", "text": ""}
{"id": "902629", "revid": "89009", "url": "https://it.wikipedia.org/wiki?curid=902629", "title": "Chiesa di San Bartolomeo all'Isola", "text": ""}
{"id": "902634", "revid": "89009", "url": "https://it.wikipedia.org/wiki?curid=902634", "title": "Basilica di Sant'Agostino (Roma)", "text": ""}
{"id": "902640", "revid": "89009", "url": "https://it.wikipedia.org/wiki?curid=902640", "title": "Chiesa di San Rocco in Augusteo", "text": ""}
{"id": "902642", "revid": "89009", "url": "https://it.wikipedia.org/wiki?curid=902642", "title": "Chiesa di Sant'Andrea a via Flaminia", "text": ""}
{"id": "902643", "revid": "287204", "url": "https://it.wikipedia.org/wiki?curid=902643", "title": "Oescus", "text": "Oescus era un'antica citt\u00e0 della Moesia, a nord-ovest della moderna citt\u00e0 bulgara di Pleven, vicino al villaggio di Gigen.\nIl toponimo \u00e8 dacico-mesico; Claudio Tolomeo la definisce una citt\u00e0 triballiana, ma in seguito fu romanizzata, raggiungendo lo \"status\" di colonia sotto Traiano, con il nome di \"Colonia Ulpia Oescus\", con veterani della legio I Italica e V Macedonica.\nIn questa citt\u00e0, localizzata sul basso Danubio ebbe il suo campo la Legio V \"Macedonica\" da Augusto a Traiano."}
{"id": "902645", "revid": "109105840", "url": "https://it.wikipedia.org/wiki?curid=902645", "title": "\u00c9lie Joseph Cartan", "text": "Port\u00f2 importanti contributi anche alla fisica matematica, alla geometria differenziale e alla teoria dei gruppi.\nBiografia.\nDivenne studente della \u00c9cole Normale Sup\u00e9rieure di Parigi nel 1888 e vi ottenne il dottorato nel 1894. Ebbe quindi delle docenze a Montpellier ed a Lione e ottenne una cattedra a Nancy nel 1903. Ottenne incarichi di insegnamento a Parigi nel 1909, diventando professore nel 1912, e si ritir\u00f2 nel 1942. Spos\u00f2 Marie-Louise Bianconi ed ebbe quattro figli, il noto matematico Henri Cartan, Jean, Louis e H\u00e9l\u00e8ne.\nA \u00c9lie Joseph Cartan la UAI ha intitolato il cratere lunare Cartan \nOpere.\nCome egli stesso scrisse in \"Notice sur les travaux scientifiques\", il tema principale delle sue opere (che ammontano a 186 e vennero pubblicate nel periodo 1893\u20131947) fu la teoria dei gruppi di Lie. Inizi\u00f2 lavorando sulle fondamenta delle algebre di Lie complesse semplici, ripulendo il lavoro precedentemente svolto da Friedrich Engel e Wilhelm Killing. Introdusse inoltre la nozione di gruppo algebrico, che non sarebbe stata sviluppata seriamente prima del 1950.\nCartan defin\u00ec la nozione generale di forma differenziale anti-simmetrica, nello stile oggi in uso; il suo approccio ai gruppi di Lie attraverso le equazioni di Maurer\u00a0\u2013 Cartan richiese l'uso di 2-forme per la loro formulazione. All'epoca venivano generalmente usati quelli che venivano chiamati sistemi pfaffiani. Cartan aggiunse la derivata esterna, come operazione geometrica e completamente indipendente dalle coordinate. Questo concetto porta naturalmente alla necessit\u00e0 di discutere le \"p\"-forme, di grado generale \"p\". \nCon questi principi base \u2014 gruppi di Lie e forme differenziali \u2014 fin\u00ec con il produrre un enorme corpo di opere, e anche alcune tecniche generali come i sistemi di riferimento mobili, che vennero gradualmente incorporate nella corrente principale matematica.\nNella \"Notice\" ha classificato i suoi lavori in 15 aree. Usando la terminologia attuale si possono presentare come segue:"}
{"id": "902646", "revid": "3082", "url": "https://it.wikipedia.org/wiki?curid=902646", "title": "Tolomeo (geografo)", "text": ""}
{"id": "902648", "revid": "89009", "url": "https://it.wikipedia.org/wiki?curid=902648", "title": "Chiesa di Santa Maria dei Monti", "text": ""}
{"id": "902649", "revid": "181699", "url": "https://it.wikipedia.org/wiki?curid=902649", "title": "Cesso", "text": ""}
{"id": "902652", "revid": "89009", "url": "https://it.wikipedia.org/wiki?curid=902652", "title": "Chiesa di Sant'Ignazio di Loyola a Campo Marzio", "text": ""}
{"id": "902653", "revid": "1543377", "url": "https://it.wikipedia.org/wiki?curid=902653", "title": "Sanford and Son", "text": "Sanford and Son \u00e8 una serie televisiva statunitense in 136 episodi trasmessi per la prima volta nel corso di 6 stagioni dal 1972 al 1977.\n\u00c8 una sitcom i cui protagonisti sono due rigattieri afroamericani che vivono a Los Angeles, Fred G. Sanford e il figlio trentunenne Lamont. Altri personaggi della sitcom sono gli amici Bubba, Rollo e Grady, la zia Esther, il vicino rompiscatole Julio. Per un breve periodo Lamont e Grady dividono lo stesso tetto, dato che Fred si era ritirato a New Orleans.\n\u00c8 un remake della sitcom britannica \"Steptoe and Son\". La durata di ciascun episodio \u00e8 di 25 minuti. Nel 2007 la rivista Time inser\u00ec la serie nella lista dei 100 miglior show di sempre. Il tema musicale della serie \u00e8 stato composto da Quincy Jones.\nProduzione.\nLa serie venne prodotta dalla Tandem Productions di Norman Lear e Bud Yorkin, societ\u00e0 gi\u00e0 produttrice di \"Arcibaldo\". Le due sitcom si basavano entrambe su analoghi programmi britannici e furono pioniere di un umorismo sarcastico, spigoloso, infarcito di battute a tema razziale, che rifletteva i cambiamenti politici del tempo. Entrambe le serie presentavano inoltre protagonisti schietti e provenienti della classe operaia, con pregiudizi razziali palesi. Tuttavia, \"Sanford and Son\" differiva da \"Arcibaldo\" e da altri show di Norman Lear dell'epoca in quanto mancava dell'elemento drammatico. \"Sanford and Son\" aiut\u00f2 a ridefinire il genere della \"commedia nera\". A causa degli impegni di Lear con le sue altre serie contemporanee e della distanza tra gli NBC Studios a Burbank (dove \"Sanford and Son\" veniva registrata) e le location di Hollywood di altre sitcom Tandem (come \"Arcibaldo\", \"Maude\", \"I Jefferson\" e \"Giorno per giorno\", che venivano registrate presso gli studi CBS Television City o Metromedia Square), egli non ebbe tanto coinvolgimento quotidiano in \"Sanford and Son\" come con le altre serie Tandem, lasciando lo show in mano a Yorkin.\nNel mezzo delle registrazioni degli episodi della stagione 1973\u201374, Redd Foxx abbandon\u00f2 lo show per dissidi di carattere economico, sebbene egli ufficializz\u00f2 pubblicamente l'uscita dalla serie adducendo problemi di salute. Il suo personaggio fu eliminato dalla serie per i restanti sei episodi della stagione, e fu spiegato che Fred Sanford era andato a St. Louis per presenziare al funerale di suo cugino. Foxx, che guadagnava $19,000 a puntata, aveva cercato di ottenere una quota di propriet\u00e0 del 25% nella serie e la Tandem Productions reag\u00ec con una causa da 10 milioni di dollari. La disputa si risolse nel giugno 1974, con Foxx che ottenne un aumento di stipendio arrivando a guadagnare $25,000 a puntata (lo stesso stipendio di Carroll O'Connor in \"Arcibaldo\"), pi\u00f9 un 25% dei profitti netti della produzione. Anche se Foxx fu comunque assente nelle prime tre puntate della quarta stagione della serie, la NBC mand\u00f2 in onda subito le nuove puntate che vedevano il suo ritorno, posticipando la trasmissione degli episodi precedentemente registrati.\nNel 1977 il network televisivo rivale ABC riusc\u00ec a strappare Foxx alla NBC offrendogli una grossa somma di denaro e la conduzione del suo show personale, \"The Redd Foxx Comedy Hour\", ponendo fine di fatto a \"Sanford and Son\", i cui ascolti erano ormai in declino. I media riportarono che la causa della disputa tra Foxx e la NBC era stata la mancanza di una \"finestra nel suo camerino\".\nIl furgone pickup presente nella serie \u00e8 un 1951 Ford F1. Fu acquistato ad un'asta al termine della serie e fu in seguito noleggiato nuovamente alla NBC per le riprese degli spin-off \"Sanford Arms\" e \"Sanford\". Cambi\u00f2 proprietario altre volte nel corso degli anni, venendo alla fine acquistato da un vero rottamaio, tale Donald Dimmitt di Argos (Indiana). Nel 2014 il furgoncino venne acquistato da Tim Franko e Jeff Canter, titolari della BlueLine Classics, una concessionaria di North Royalton, Ohio, che lo restaur\u00f2 e lo mise in esposizione nello showroom dell'autosalone.\nDistribuzione.\n\u00c8 andata in onda in prima visione negli Stati Uniti tra il 14 gennaio 1972 e il 25 marzo 1977. In Italia \u00e8 stato trasmesso da Italia 1 negli anni ottanta ed ha avuto numerose repliche, anche su altre emittenti private, talvolta col titolo alternativo \"Elizabeth, sto arrivando!\" (grido di guerra del vecchio Fred).\nSeguito.\nUna seconda serie di 26 puntate, apparsa verso il 1980, ha nel titolo il solo nome Sanford, in quanto il vecchio rigattiere non ha pi\u00f9 al suo fianco il figlio Lamont (in un episodio si viene a sapere che \u00e8 in galera per furto d'auto, ma in realt\u00e0 si trova in Alaska, assunto da una ditta che costruisce gasdotti). In questa seconda serie il partner fisso di Fred \u00e8 il barbuto Cal Pottie (Dennis Burkley), mentre la sua nuova fidanzata \u00e8 Eve Lewis (Margueritte Ray). Mancano, oltre a Lamont, anche il vecchio Bubba e il portoricano Julio.\nSpin off.\nTra il dicembre 1975 e il marzo 1976, la NBC propose uno spin off della serie, dal titolo Grady, con protagonista l'amico fraterno di Fred, interpretato da Whitman Mayo. In questa serie Grady si trasferisce a Westwood con i familiari. La serie, che vide anche la presenza, nella seconda puntata, di Redd Foxx ad interpretare Fred Sanford, non ebbe molto successo e fu interrotta dopo sole 12 puntate.\n\u00c8 da considerare uno spin-off anche la brevissima serie Sanford Arms, proposta dalla NBC in sole 8 puntate di cui solo 4 trasmesse, tra il 16 settembre e il 14 ottobre 1977. La serie era ambientata nella casa dei due Sanford, ma il protagonista era Theodore Wilson, il quale, nei panni di Phil Wheeler, aveva comprato la vecchia casa di Fred, trasferitosi in Arizona con Lamont. Scopo di Phil era creare un hotel, nel quale lavora anche Bubba. Il telefilm ebbe scarsissimo seguito.\nIl cast di \"Sanford &amp; Son\".\nDel cast originale della sitcom Lynn Hamilton (Donna, la fidanzata di Fred) continua a recitare, mentre Demond Wilson \u00e8 divenuto ministro di una chiesa cristiana negli USA. Sierra si \u00e8 visto l'ultima volta nel 2006 nel cast del film Vic, mentre Hamilton \u00e8 apparsa nel 2009 in un episodio della serie TV Cold Case - Delitti irrisolti. Tra le presenze di secondo piano del telefilm \u00e8 da segnalare Nathaniel Taylor, che nella sitcom interpretava Rollo, che \u00e8 sparito nel nulla dopo alcune comparsate in TV, tra cui la sitcom What's Happening, ed una parte nel film Il cacciatore di taglie del 1980. L'ultima notizia che lo riguarda \u00e8 il suo arresto per furto con scasso, insieme al fratello e ad un complice, avvenuto nel 1986. Nathaniel Taylor muore il 27 febbraio 2019. Infine gli agenti Smitty e Hoppy, interpretati rispettivamente da Hal Williams e Howard Platt, i quali sono ancora attivi come attori, come risulta dai loro siti ufficiali su internet.\nRedd Foxx \u00e8 morto nel 1991, e Withman Mayo nel 2001. Don Bexley \u00e8 morto nel 1997, LaWanda Page nel 2002, Pat Morita nel 2005 e Nathaniel Taylor il 27 febbraio 2019. Gregory Sierra (Julio, l'amico portoricano di Lamont) ci ha lasciati nel gennaio 2021, a 84 anni di et\u00e0."}
{"id": "902656", "revid": "1318658", "url": "https://it.wikipedia.org/wiki?curid=902656", "title": "Comportamento manifesto", "text": "In ambito psicologico, con comportamento manifesto si fa riferimento a quell'insieme di risposte comportamentali dell'individuo che sono immediatamente percepibili attraverso i sensi.\nIl comportamento manifesto \u00e8 sostanzialmente l'oggetto di studio del Comportamentismo classico (1910-1950 circa), che partiva dal presupposto che i processi interni della mente umana fossero in s\u00e9 non analizzabili (la mente \u00e8 intesa come una \"Black Box\"); se la psicologia avesse voluto diventare veramente \"scientifica\", secondo tali autori, avrebbe dovuto occuparsi solo dei fenomeni manifesti ed osservabili del comportamento, e non di quelli intrinseci alla mente umana."}
{"id": "902660", "revid": "36426", "url": "https://it.wikipedia.org/wiki?curid=902660", "title": "Chiesa di Santa Maria della Concezione dei Cappuccini", "text": ""}
{"id": "902662", "revid": "599", "url": "https://it.wikipedia.org/wiki?curid=902662", "title": "\u00c9lie Cartan", "text": ""}
{"id": "902664", "revid": "287204", "url": "https://it.wikipedia.org/wiki?curid=902664", "title": "Elie Cartan", "text": ""}
{"id": "902665", "revid": "2730", "url": "https://it.wikipedia.org/wiki?curid=902665", "title": "Bell Boeing V-22 Osprey", "text": "Il Bell Boeing V-22 Osprey (\"falco pescatore\") \u00e8 un convertiplano medio ad uso militare prodotto dalla Bell, per le forze armate statunitensi.\nQuesto velivolo \u00e8 il risultato del programma JVX (Joint Vertical-lift Experimental) avviato nel dicembre 1981, varato dall'allora Segretario alla Difesa degli Stati Uniti, Frank Carlucci. La commessa venne assegnata congiuntamente alla Bell Helicopter Textron e alla Boeing Vertol. La necessit\u00e0 di un velivolo di tali caratteristiche fu formulata dalla US Navy e dal US Army, che chiedevano la trasportabilit\u00e0 di 24 soldati equipaggiati a 370\u00a0km di distanza.\nIl primo prototipo del velivolo V-22 Osprey fu presentato ufficialmente ad Arlington, Texas, il 23 maggio 1988.\nIl 1\u00ba dicembre 1989 il Segretario alla Difesa Dick Cheney decret\u00f2 la sospensione dell'intero programma, a causa del notevole aumento dei costi di produzione. Il programma \u00e8 stato in seguito riattivato e il 2 maggio 2008 si \u00e8 avuta la prima missione di combattimento in Iraq dopo un semestre di impiego operativo prevalentemente nel ruolo di trasporto.\nCaratteristiche.\nQuesto velivolo \u00e8 basato sulla tecnologia e sulle esperienze della Bell con il velivolo sperimentale XV-15 del 1977. I suoi motori basculanti lo rendono in grado di effettuare collegamenti da piazzole di atterraggio per elicottero o anche parcheggi, con la velocit\u00e0 di trasferimento di un aereo ad elica convenzionale.\nI requisiti iniziali erano per un mezzo da assalto anfibio in grado di trasportare truppe, equipaggiamento e rifornimenti per altre navi da sbarco e mezzi terrestri. Il futuro V-22 era descritto come \"un mezzo bimotore, con doppio pilota, auto-dispiegabile, con capacit\u00e0 di trasporto media, decollo ed atterraggio verticale (VTOL) a rotori basculanti progettato per il combattimento, il supporto al combattimento e le missioni di operazioni speciali su scala mondiale\". La necessit\u00e0 operativa era quella di rimpiazzare i CH-46E e CH-53D, in fase di obsolescenza. I costi in crescita e l'allungamento dei tempi di sviluppo hanno in realt\u00e0 fatto in modo che le cose andassero diversamente.\nVersioni.\nI Marines statunitensi stanno utilizzando una unit\u00e0 sperimentale equipaggiata con il V-22, anche se due degli esemplari di valutazione sono andati persi nel 2000 a causa di un incidente, con la morte di tutto l'equipaggio e dei passeggeri, ed un prototipo era andato perso nel 1992, anch'esso con la morte dell'equipaggio.\nAltre versioni sono previste per l'esercito (UV-22), con un gancio baricentrico che lo rende in grado di trasportare un Humvee o un pezzo di artiglieria leggera, per la marina (HV-22) e per l'aeronautica (CV-22).\nEvoluzione.\nDopo 25 anni di sviluppo, ed un notevole incremento dei costi (dai 49 milioni di dollari iniziali si \u00e8 passati ai 119 milioni del 2007), l'Osprey \u00e8 arrivato all'impiego operativo. In effetti, il programma \u00e8 stato riesumato in virt\u00f9 delle forti pressioni lobbistiche e nonostante il parere fortemente contrario del segretario alla difesa statunitense Cheney. Nel frattempo, nei 25 anni di sviluppo, 30 tra civili e militari sono morti durante le prove.\nMolte polemiche sono sorte anche in seguito alla rinuncia da parte del corpo dei Marines sia al requisito della capacit\u00e0 di autorotazione, unica possibilit\u00e0 di atterraggio di fortuna per un elicottero in caso di avaria ai motori, sia per la mancanza di una mitragliera anteriore. Tuttavia, l'Osprey, in caso di necessit\u00e0, \u00e8 in grado di atterrare planando come un normale aeroplano, e la mancanza di un'arma frontale non appare essenziale per un velivolo destinato specificamente al trasporto truppe e quindi bisognoso di essere comunque scortato da velivoli armati."}
{"id": "902667", "revid": "287204", "url": "https://it.wikipedia.org/wiki?curid=902667", "title": "George Nelson", "text": "Nelson \u00e8 nato nell'Iowa, \u00e8 sposato ed ha due figlie. Nel 1972 ha conseguito un bachelor of science in fisica presso l'Harvey Mudd College. Ha preso il master nel 1974 ed il dottorato nel 1978 in astronomia all'Universit\u00e0 di Washington presso Seattle.\nNel gennaio del 1978 \u00e8 stato selezionato dalla NASA come candidato astronauta. Ha volato in tre missioni del programma Space Shuttle: la STS-41-C del 1984, la STS-61-C del 1986 e la STS-26 del 1988. Complessivamente ha trascorso 411 ore nello spazio di cui 10 di attivit\u00e0 extraveicolari."}
{"id": "902668", "revid": "339392", "url": "https://it.wikipedia.org/wiki?curid=902668", "title": "Uomo Falena", "text": ""}
{"id": "902672", "revid": "89009", "url": "https://it.wikipedia.org/wiki?curid=902672", "title": "Chiesa di Santa Maria in Campitelli", "text": ""}
{"id": "902673", "revid": "729019", "url": "https://it.wikipedia.org/wiki?curid=902673", "title": "Bell X-22", "text": "Il Bell X-22 era un convertiplano sperimentale di tipo V/STOL con quattro turboventole intubate basculanti. Il decollo poteva essere effettuato sia verticalmente con i rotori diretti verso l'alto che su una pista corta con le gondole dei motori inclinate di circa 45\u00b0. Inoltre, l'X-22 doveva fornire un approccio pi\u00f9 esteso al problema della creazione di un mezzo da trasporto tattico di truppe a decollo verticale, come il predecessore Hiller X-18 cos\u00ec come del suo successore Bell XV-15.\nStoria del progetto.\nNel 1962, la US Navy annunci\u00f2 la sua richiesta per due prototipi di velivolo con caratteristiche V/STOL, propulsi da ventole intubate poste in gondole. La Bell Helicopter aveva gi\u00e0 ottenuto una notevole esperienza con velivoli VTOL ed era in grado di utilizzare un prototipo statico gi\u00e0 sviluppato. Nel 1964 il prototipo, che era chiamato come riferimento interno alla Bell Modello D2127, fu ordinato dalla marina e ricevette la designazione di X-22.\nDiversamente da altri velivoli a rotori basculanti, come il Bell XV-3, la transizione tra volo stazionario e volo orizzontale avveniva quasi immediatamente. Comunque, l'interesse si svilupp\u00f2 maggiormente verso propriet\u00e0 VTOL e V/STOL piuttosto che verso lo specifico progetto del velivolo in questione.\nBench\u00e9 l'X-22 fosse considerato il miglior velivolo del suo tipo all'epoca, il programma venne cancellato. La richiesta velocit\u00e0 minima di 525\u00a0km/h non venne mai raggiunta. Il secondo prototipo fu portato al Cornell Aeronautic Laboratory per ulteriori prove.\nLe eliche a ventola intubata furono considerate utilizzabili, ciononostante non furono pi\u00f9 riproposte in un velivolo militare statunitense.\nTecnica.\nIl velivolo era dotato di quattro ali a coppie sfalsate, con la coppia posteriore pi\u00f9 lunga (11,96\u00a0m contro 7,01\u00a0m) della coppia anteriore.\nQuattro eliche tripala erano montate sulle quattro ali e, sincronizzate attraverso un sistema di interconnessione ad onda, erano connesse a quattro turbine a gas; queste ultime erano poste a coppie sulle ali posteriori.\nLe manovre venivano ottenute basculando le eliche in combinazione con le superfici di controllo. Infatti il velivolo era dotato sia di equilibratori (superfici mobili di controllo dei piani di coda) che di alettoni, posizionati all'interno del flusso di spinta delle eliche.\nSfruttando l'effetto suolo poteva raggiungere in volo stazionario una tangenza di 3650\u00a0m (1650\u00a0m senza effetto suolo).\nImpiego operativo.\nIl volo inaugurale del prototipo avvenne il 17 marzo 1966.\nA causa della ridotta manutenzione, il prototipo si schiant\u00f2 l'8 agosto 1966, ed i tecnici prelevarono da esso vari componenti per mantenere in condizioni di volo il secondo prototipo. La fusoliera venne ancora usata come simulatore di volo per qualche tempo.\nIl secondo X-22 vol\u00f2 per la prima volta il 26 agosto 1967. Nella prima parte di quell'anno, venne equipaggiato con un controllo di volo variabile ed un sistema di stabilizzazione del Cornell Aeronautic Laboratory, che migliorava le prestazioni di volo.\nL'ultimo volo avvenne nel 1988.\nEsemplari esistenti.\nL'aereo \u00e8 attualmente (2013) esposto al Niagara Aerospace Museum, New York."}
{"id": "902675", "revid": "1543377", "url": "https://it.wikipedia.org/wiki?curid=902675", "title": "Elda Simonett-Giovanoli", "text": "Biografia.\nNata nella val Bregaglia svizzera a Bondo ma da famiglia originaria di Soglio, visse durante il periodo fascista in Toscana dove frequent\u00f2 le magistrali all'Istituto Malaspina di Firenze. Nel 1943 torn\u00f2 in Svizzera dove fece l'insegnante a Bivio, nel Cantone dei Grigioni, fino a quando non and\u00f2 in pensione.\nContinu\u00f2 fino alla morte a difendere l'uso dell'italiano a Bivio (fino al 2005 unico Comune svizzero al di l\u00e0 dello spartiacque alpino con l'italiano quale lingua ufficiale). Per questo motivo le vennero conferiti nel 1978 la Cavaliere di gran croce dell'Ordine al merito della Repubblica Italiana da parte del presidente della Repubblica Italiana e nel 2007 il \u00abCubetto Pgi\u00bb. Collabor\u00f2 dal 1957 al 2002 con l'associazione Pro Grigioni Italiano a 46 edizioni dell\"Almanacco del Grigioni italiano\" quale redattrice per la Val Bregaglia e la Val Sursette e scrisse regolarmente dei contributi per il settimanale \"Il Grigione Italiano\". Realizz\u00f2 inoltre contributi per il \"Periodico bregagliotto\" dal 1953 al 1962 e pubblic\u00f2 nel corso degli anni i seguenti volumi: \"Personaggi veri e leggende\" (1975), \"A goccia a goccia\" (1988), \"Bivio und das Bergell \u2013 M\u00e4rchen, Geschichten, Legenden\" (1988), \"C\u2019era una volta Bivio\u2026\" (1992), \"\u201eEs war einmal\u2026\u201c - Ereignisse aus der turbulenten Vergangenheit von Bivio, Marmorera und das Bergell\" (1994), \"Personaggi veri e leggende\" (1997, 2\u00aa edizione rivisitata), \"Ricordi di vita di un\u2019insegnante \u00abper vocazione\u00bb\" (2012).\n\u00c9 morta nella sua casa di Bivio il 20 febbraio 2018 all'et\u00e0 di 94 anni. Il 9 marzo si sono svolti i funerali nella Chiesa riformata di Bivio e hanno visto la partecipazione di un suo ex alunno, Padre Mauro J\u00f6hri che ora ricopre la carica di Generale dei Cappuccini.\n\"La vita? \u00c8 forse per tutti una sola, piccola bolla di sapone. \" "}
{"id": "902677", "revid": "486946", "url": "https://it.wikipedia.org/wiki?curid=902677", "title": "Pacific Delight Time", "text": ""}
{"id": "902678", "revid": "89009", "url": "https://it.wikipedia.org/wiki?curid=902678", "title": "Basilica di San Giovanni Evangelista dei Fiorentini", "text": ""}
{"id": "902685", "revid": "89009", "url": "https://it.wikipedia.org/wiki?curid=902685", "title": "Chiesa di Santa Croce a Via Flaminia", "text": ""}
{"id": "902688", "revid": "729019", "url": "https://it.wikipedia.org/wiki?curid=902688", "title": "TEE Diamant", "text": "Diamant \u00e8 una relazione ferroviaria Trans Europ Express operativa tra il 1965 e il 1976 sulla tratta Dortmund-Bruxelles-Anversa.\nStoria.\nIl nome di questo treno, cos\u00ec come quello del TEE Saphir (zaffiro), faceva riferimento all'industria delle pietre preziose per cui sono famosi Belgio e Paesi Bassi ed in particolare la citt\u00e0 di Anversa, capitale europea nel commercio dei diamanti.\nServizi precedenti.\nIl Diamant era stato istituito quale una relazione espressa gestita dalle Deutsche Bundesbahn che negli anni aveva coperto diversi percorsi. Il servizio inizi\u00f2 nel 1962 con un percorso che univa Bonn, capitale dell'allora Germania Occidentale con Anversa utilizzando un complesso automotore DB VT 08.\nLa relazione TEE.\nIl 30 maggio 1965 il \"Diamant\" entr\u00f2 nel raggruppamento TEE; il VT 08 venne conseguentemente rimpiazzato con un autotreno VT 11.5 precedentemente impiegato per la relazione TEE Helvetia che a sua volta pass\u00f2 ad una composizione ordinaria di locomotiva e carrozze. Anche il percorso in terra tedesca fu cambiato, sostituendo il capolinea di Bonn quello di Dortmund.\nNel 1966 cambi\u00f2 a sua volta il capolinea occidentale, da Anversa a Bruxelles Sud, abbandonando cos\u00ec la citt\u00e0 che aveva dato il nome al treno.\nUlteriori cambiamenti di percorso interessarono in seguito la relazione, in seguito a lavori di elettrificazione lungo le linee interessate che portarono talvolta ad un ulteriore prolungamento verso est, fino ad Hannover.\nIl servizio internazionale del \"Diamant\" cess\u00f2 definitivamente il 29 maggio 1976\nGli ultimi servizi.\nUna relazione chiamata \"Diamant\" fu reintrodotta il 27 maggio 1979 quale \"TEE interno\" sostituto della sezione Monaco - Amburgo del famoso treno Genziana Blu.. Trascorsi due anni questo secondo \"Diamant\" fu a sua volta soppresso.\nIl terzo \"Diamant\" fu un treno intercity istituito il 29 maggio 1988 fra Amburgo e Stoccarda via Colonia, soppresso il 1\u00ba giugno 1991."}
{"id": "902689", "revid": "177966", "url": "https://it.wikipedia.org/wiki?curid=902689", "title": "Chiesa di Santa Maria Consolatrice al Tiburtino", "text": ""}
{"id": "902690", "revid": "2219808", "url": "https://it.wikipedia.org/wiki?curid=902690", "title": "Stadio Nicola De Simone", "text": "Lo stadio Nicola De Simone di Siracusa, gi\u00e0 stadio Vittorio Emanuele III, \u00e8 lo stadio comunale che ha ospitato le partite casalinghe del Siracusa Calcio. Dal 1979 \u00e8 dedicato a Nicola De Simone, calciatore morto dopo alcuni giorni di coma (il 30 maggio 1979) a causa di uno scontro di gioco sul campo in terra battuta di Palma Campania durante il match contro la Palmese. \nNel passato e nel presente ad usufruire dell'impianto di gioco, oltre alla prima realt\u00e0 cittadina, vi furono e ci sono anche alcune societ\u00e0 minori cittadine: la Comunale negli anni quaranta (disputandovi il campionato di serie C 1946-47), la Marcozzi durante gli anni novanta, l'Ortigia alla fine dello stesso decennio, l'Enzo Grasso nei primi anni duemiladieci, il Santa Lucia nel 2019-20, e il Real Siracusa Belvedere dal 2021. \nOltre a queste, in alcuni periodi vi hanno giocato anche alcune squadre dei comuni pi\u00f9 o meno vicini: la Leonzio nei primi anni duemiladieci e attualmente il Priolo Gargallo; e altre da fuori provincia come il Messina nel 1988 (in occasione della partita di Coppa Italia contro il Campobasso), il Licata nel 1990 (all'epoca militante in serie B, disput\u00f2 al De Simone il derby contro il Messina finito 1-1), e l'Akragas per quasi tutto il campionato di serie C 2017-18. \nLa storia.\nLo stadio comunale di Siracusa sorge in pieno centro di citt\u00e0 nello storico e popolare quartiere Santa Lucia a due passi dalla basilica di Santa Lucia al Sepolcro.\nInaugurato nel decimo anno del ventennio fascista fu originariamente chiamato \"Stadio del Littorio\"; i simboli di tale periodo sono ancora visibili nell'androne e nel retro della tribuna centrale. Lo stadio fu intitolato a Vittorio Emanuele III e, nel 1979, a Nicola de Simone.\nFino ai primi anni settanta, ha avuto un terreno di gioco mischiato a terra battuta e terra lavica, poi sostituito con erba naturale. \nNel 1994 \u00e8 stata creata una recinzione a gabbia destinata a distanziare il terreno da gioco dagli spettatori riducendo drasticamente la capienza.\nLa curva sud, in passato occupata dai tifosi e dagli ultras locali, \u00e8 oggi riservata agli ospiti, e per questo \u00e8 stata costruita una gabbia per a distanziare la gradinata nord e la curva sud riducendo ulteriormente la capienza.\nNel 2001 ha subito la prima ristrutturazione con l'ammodernamento degli spogliatoi; l'installazione della nuova tribuna laterale da 770 posti e dell'impianto idrico; e l'installazione di seggiolini azzurri in tribuna centrale.\nNel 2004 \u00e8 stato soggetto ad altri interventi pi\u00f9 ampi e variegati:\nDurante l'estate 2006 ad essere rinnovati sono stati l'impianto di illuminazione, l'impianto audio e luce della tribuna e soprattutto il campo di gioco con un nuovo manto erboso proveniente dall'Austria. A questi interventi si aggiunge la realizzazione di un campetto in erba sintetica destinato agli allenamenti del settore giovanile e talvolta della prima squadra dietro la gradinata e dedicato a Paolo Quattropani, storico preparatore atletico azzurro.\nNel 2007 la tribuna centrale \u00e8 stata intitolata a Corrado Siringo, talentuoso centravanti della Juniores morto in un incidente stradale; tribuna e sala stampa (rifatte ex novo dopo anni di progressivo abbandono) sono state intitolate a Lino Romano, una delle firme pi\u00f9 eccellenti del giornalismo siracusano, ed a bordocampo \u00e8 stato edificato il settore disabili.\nNel dicembre 2008 \u00e8 stata abbattuta la vecchia pensilina della tribuna coperta.\nDurante l'estate e l'autunno 2009 si sono svolti altri interventi (su tutti, l'installazione dei vetri antisfondamento nei restanti settori dello stadio) cos\u00ec come richiesto dall'architetto-ispettore della Lega Pro il quale in quel periodo effettu\u00f2 un sopralluogo al De Simone per verificarne l'idoneit\u00e0 per la disputa del campionato di Seconda Divisione.\nNella primavera 2011 \u00e8 stata ampliata la Curva Ovest portandone la capienza da ottocento a mille posti.\nNel 2015 \u00e8 stata posta a ristrutturazione la tribuna centrale. Gli interventi hanno compreso il ripristino della pensilina rinnovata ed il restauro conservativo della facciata posteriore e dei fregi rappresentativi. I lavori inoltre hanno interessato pure il restauro del monumentale atrio d'ingresso, ripristinando la scritta originale da anni mancante \"Stadio Vittorio Emanuele III\".\nNel 2017 lo stadio ha subito la rimozione del vecchio manto erboso, con l'installazione del nuovo manto in erba sintetica di ultima generazione. I lavori che hanno interessato il vetusto impianto sportivo hanno avuto la durata di circa due mesi. La prima gara disputata dagli azzurri sul nuovo rettangolo da gioco \u00e8 avvenuta il 23 settembre 2017 in occasione della partita casalinga contro il Cosenza.\nCapienza.\nNegli anni 50/60, la capienza iniziale era di circa 10.000 spettatori, si ricordano infatti epiche sfide in Serie B contro Napoli e Roma in cui si registr\u00f2 il tutto esaurito.\nNegli anni 70 venne raggiunto il maggior numero di spettatori paganti, esattamente il 25 novembre 1979 in Siracusa-Catania (0 a 1 per i rossazzurri etnei con circa 12.000 spettatori presenti). Negli anni 90, in seguito alle nuove normative antiviolenza, venne drasticamente ridotta la sua capienza a circa 6.000 spettatori.\nDagli anni duemila sono tanti gli interventi di ristrutturazione che hanno visto coinvolto l'impianto sportivo riducendone ulteriormente la sua capienza. Con il ritorno nel campionato professionistico nel 2009, si \u00e8 nuovamente aumentata la sua capienza grazie all'utilizzo di alcune strutture modulari, arrivando alla capienza attuale che \u00e8 di 5.946.\nEventi.\nLo stadio ha ospitato:"}
{"id": "902692", "revid": "1844470", "url": "https://it.wikipedia.org/wiki?curid=902692", "title": "Stade rochelais", "text": "Lo Stade rochelais \u00e8 un club francese di rugby a 15 della Rochelle.\nEsso milita nel massimo campionato nazionale francese, il Top 14.\nLo stadio utilizzato dalla squadra porta il nome di Marcel Deflandre, presidente del club al momento della fusione tra i club di rugby a 13 e a 15 della citt\u00e0, imposto dal Regime di Vichy. Oppose resistenza, fu arrestato e fucilato dalla Gestapo nel gennaio 1944 a Bordeaux.\nIl motto della squadra \u00e8 \u00abUne faim sans fin\u00bb (trad. \"Una fame senza fine\")."}
{"id": "902693", "revid": "7472180", "url": "https://it.wikipedia.org/wiki?curid=902693", "title": "Simple past", "text": ""}
{"id": "902694", "revid": "1149807", "url": "https://it.wikipedia.org/wiki?curid=902694", "title": "Lina Inverse", "text": " (in seguito al doppiaggio Mediaset) \u00e8 la protagonista della serie \"Slayers\" (Il titolo dell'anime fu cambiato da Mediaset in \"Un incantesimo dischiuso tra i petali del tempo per Rina\"), di genere fantasy. \u00c8 una giovanissima maga guerriera specializzata in magia nera e del caos, anche se conosce altri tipi di magia.\nIn genere viaggia in compagnia di \"Gourry Gabriev\" (\"Guido\" in nel doppiaggio Mediaset) o di Naga del Serpente (nei film e negli OAV).\nPersonaggio.\nLina \u00e8 la protagonista indiscussa della serie: la troviamo nei manga, nei romanzi, nell'anime, nei film e nei videogiochi relativi alla serie. All'inizio della storia ha circa 15 anni e viaggia da sola alla scoperta del mondo. Al contrario di quanto pu\u00f2 sembrare, Lina non \u00e8 la classica eroina amante della giustizia che vuole salvare il mondo, pensa infatti solo a se stessa e al proprio tornaconto ma, per un motivo o per un altro, si ritrova a compiere opere di bene. Irascibile, permalosa e a volte anche presuntuosa, in fondo ha il cuore tenero e un animo sensibile, anche se nasconde sempre questo lato della sua personalit\u00e0.\nLina \u00e8 nata a Zephilia dove i suoi genitori gestivano una drogheria. Suo padre \u00e8 un ex-mercenario, sua madre una ex-maga. Secondo quello dichiarato da Kanzaka, i nonni di Lina sono morti prima della sua nascita. Sua sorella maggiore, Luna Inverse, \u00e8 Cavaliere di Ceipheed e lavora part-time come cameriera. Lina \u00e8 terrorizzata da sua sorella, e ha tutte le ragioni di esserlo. Quando era pi\u00f9 piccola, Lina voleva guadagnare qualche soldo, cos\u00ec si mise a vendere proiezioni di Luna mentre faceva il bagno, e come risultato, Luna la pun\u00ec. Si dice che Lina ha iniziato ad esercitarsi per diventare maga a causa del complesso di inferiorit\u00e0 nei confronti della sorella. Tuttavia, Luna fu quella che sugger\u00ec a Lina di andar via ed esplorare il mondo. Quando ci\u00f2 accadde, Lina aveva solo 12 anni.\nLe tre cose che pi\u00f9 ama sono i soldi, la magia e il cibo: cerca di racimolare sempre e in ogni dove tesori di ogni dimensione e per farlo aggredisce bande di briganti, per poi rubargli quello che loro avevano rubato in precedenza. Questo le frutta il soprannome di \"touzeku koroshi\" (Sterminatrice di ladri). Per quanto riguarda il cibo, la vediamo costantemente raziare i ristoranti pi\u00f9 rinomati di ogni citt\u00e0 che visita e ingozzarsi con centinaia di portate in poco tempo. Ma la cosa a cui pi\u00f9 ambisce \u00e8 diventare la migliore maga del mondo e imparare sempre nuove formule di magia nera, di cui lei \u00e8 gi\u00e0 esperta.\nLe sue pi\u00f9 grandi paure sono la sorella maggiore, Luna Inverse, e le lumache.\nPrincipali relazioni.\nGourry Gabriev \u00e8 il primo dei personaggi principali in cui Lina si imbatte nell'anime: il biondo spadaccino, vedendo la ragazza circondata da banditi, incorre in suo soccorso credendola una damigella indifesa. In realt\u00e0 \u00e8 stata la ragazza stessa ad attaccare la banda per prima, appropriandosi del loro tesoro. Accortosi che lei non \u00e8 affatto una \"giovane avvenente\", si convince che Lina abbia perso i genitori e decide di accompagnarla presso la vicina citt\u00e0. Il loro rapporto iniziale \u00e8 quindi quello di protettore e protetta, nonostante la maga cerchi di mostrargli costantemente il suo potenziale magico. Inoltre Lina spera di potergli sottrarre un giorno la leggendaria \"Hikari no Ken\" (Spada di Luce), una famosa arma appartenente alla famiglia dello spadaccino. Nascer\u00e0 un forte legame di amicizia e, nonostante la ragazza fatichi ad ammetterlo, e ad oggi non c'\u00e8 stata ancora alcuna dichiarazione verbale, \u00e8 nato qualcosa di pi\u00f9 profondo tra loro.\nSuccessivamente incontra Zelgadis, che vuole impossessarsi della statua in orihalcon rubata dalla maga durante la primissima puntata. La sua figura cambia da nemico ad alleato di Lina, dopo aver compreso i diabolici piani del Monaco Rezo: egli aveva commissionato il recupero dell'artefatto al ragazzo, facendo credere alla maga che si trattasse di un nemico e fosse invece il Monaco il vero benefattore della situazione. Zelgadis salver\u00e0 Lina dalle grinfie degli scagnozzi di Rezo, per poi allearsi al suo fianco nella battaglia contro lo stesso. I due nutrono un profondo rispetto ed amicizia l'un per l'altra, anche se spesso il carattere prepotente di Lina e la predilezione all'uso di tattiche diverse li portano a scegliere strade diverse e/o contrastanti.\nNella seconda parte della prima serie, Lina incontra Amelia, figlia del futuro sovrano di Saillune. Inizialmente la principessa vede la maga come un idolo da imitare, al punto da voler imparare a tutti i costi il potente incantesimo \"Dragon Slave\" dopo averglielo visto usare contro alcuni nemici. Lina cerca di dissuaderla con le buone e le cattive, facendole credere di esser diventata la sua allieva e ordinandole assurdi esercizi. Una volta scoperto lo spaventoso potenziale distruttivo del Dragon Slave, Amelia smette di idolatrare Lina come modello da imitare ma, piuttosto, inizia una profonda amicizia in cui non mancano i battibecchi e i dispetti.\nIntrodotto nella seconda stagione, il \"mazoku\" Xellos (in italiano \"Zeros)\" si presenta al gruppo come aiuto nella ricerca del sacro testo di magia \"Claire Bible\". Inviato in realt\u00e0 dal Signore del Inferi Fibrizio, il suo ruolo cambia spesso da nemico ad aiutante, ovviamente per scopi a favore della razza demoniaca. Il suo rapporto con Lina \u00e8 comunque rispettoso, nonostante non si possa definirli totalmente amici. Lina semina il caos ovunque cammini e Xellos approfitta spesso di queste situazioni, provocandola e prendendosi gioco di lei. Comunque la maga ha un certo livello di fiducia in lui poich\u00e9, come lei stessa afferma, Xellos pu\u00f2 dire mezze verit\u00e0 ma non mente mai.\nUn'altra principale interazione \u00e8 presente nei romanzi brevi, nei film e cortometraggi con Naga del Serpente Bianco. Anch'ella maga, afferma di essere la pi\u00f9 grande rivale di Lina e per certi versi non \u00e8 tanto distante dalla realt\u00e0: entrambe hanno un simile potenziale magico e la stessa avidit\u00e0, anche se purtroppo il carattere della nuova arrivata la porta spesso a soccombere alle magie di Lina. La ragazza, d'altro canto, non sopporta la sua presenza estenuante e il suo continuo ricordarle le sue modeste forme fisiche. Lina si riferisce a lei come \"quell'altra\" o la sua spalla, nei romanzi arriva perfino ad appellarla come le feci dei pesci rossi o delle sirene, ovvero una cosa cos\u00ec inutile che nessuno dovrebbe preoccuparsene, se c'\u00e8 o non c'\u00e8. Nonostante questo, spesso collaborano per sconfiggere i nemici pi\u00f9 potenti e ne escono vittoriose assieme. \u00c8 un personaggio di forte impatto per la crescita della maga considerando che le loro avventure sono precedenti all'anime e ai romanzi principali.\nAltre versioni.\nNell'universo di \"Slayers\" esistono diversi cloni di Lina Inverse:\nAccoglienza.\nLina Inverse \u00e8 diventata un personaggio popolare e apprezzato dalla critica specializzata sia in Giappone che all'estero, nel 1999, il giornalista Dave Halverson defin\u00ec Lina e Naga di \"Slayers\" come \"due delle stelle pi\u00f9 brillanti del [medium] anime sia in Giappone che negli Stati Uniti\". Lina vinse il premio Anime Grand Prix 1998 della rivista \"Animage\" come miglior personaggio femminile del 1997, arriv\u00f2 al secondo posto nell'edizione del 1997 (dietro a Rei Ayanami, altro personaggio doppiato sempre da Megumi Hayashibara), mentre si classific\u00f2 al quarto nel 1996 e all'ottavo nel 1999. Nel 2000, ha vinto il miglior voto popolare della testata \"Dragon Magazine\" in due categorie, dove in una di queste si piazz\u00f2 al primo posto come miglior eroina. Nel 2004, i lettori della rivista giapponese \"Animedia\" l'hanno votata come settimo personaggio femminile pi\u00f9 popolare degli Animedia 23rd Anniversary Anime Awards. Retrospettivamente, la rivista \"Famits\u016b\" l'ha classificata come la quindicesima eroina pi\u00f9 famosa degli anime degli anni '90.\nLina \u00e8 stata inclusa anche in molte liste di siti web del settore anime e manga. Ad esempio, Citlin Donovan di \"The Mary Sue\" l'ha inclusa tra le \"Sei protagoniste degli anime sh\u014dnen\" mentre Jamaica dela Cruz di SBS PopAsia l'ha nominata come la migliore nella lista \"la femmina anime pi\u00f9 cattiva\". Lynzee Loveridge di Anime News Network ha messo \"Lina Inverse e compagnia\" al secondo posto della categoria \"Party fantasy tradizionali\", mentre Gia Manry dello stesso sito web l'ha classificata prima tra tutti i personaggi degli anime \"I buoni pi\u00f9 facili da fare arrabbiare\", inoltre venne classificata seconda nelle liste \"Distruttori della quarta parete\" e \"Eroi pi\u00f9 distruttivi\". Da allora \u00e8 rimasta uno dei ruoli pi\u00f9 noti della doppiatrice Hayashibara. Inoltre la doppiatrice italiana del personaggio, Emanuela Pacotto, ha affermato che \u00e8 stato il personaggio che si \u00e8 divertita di pi\u00f9 a doppiare nel corso della sua carriera.\nNel 2016 il sito Charapedia ha stilato una classifica delle ragazze magiche pi\u00f9 attraenti degli anime e Lina si \u00e8 piazzata tredicesimo posto.\nInfluenza culturale.\nLa popolarit\u00e0 del personaggio ha portato a farle compiere diversi cameo in altri media, tra cui nel gioco di ruolo \"Ironclaw\" (un omaggio in stile fangame presente sulla copertina della prima edizione, dove appare insieme a Naga), nel videogioco \"Shadow Warrior\" (dove \u00e8 presente un poster ritraente il personaggio) e nel primo episodio della serie anime \"Full Metal Panic!\" (dove viene mostrata su una copertina di \"Dragon Magazine\". I protagonisti della miniserie anime del 2002 \"Cosplay Complex\", Chako e Reika, si vestono da Naga e Lina nel terzo episodio, inoltre sempre Lina e Naga compiono un breve cameo nella serie a fumetti francese \"Les L\u00e9gendaires Origines\" del 2014.\nAltri cameo del personaggio avvengono nell'episodio 12 di \"Lost Universe\" (altra opera di Hajime Kanzaka, autore di \"Slayers\"), dove all'interno di un locale \u00e8 presente una bottiglia raffigurante l'immagine di Lina e nell'episodio 2 di \"Okaa-san Online\" dove appare come immagine in mente al protagonista Masato prima di reclutare Wise all'interno del suo gruppo.\nUn personaggio ispirato a Lina \u00e8 presente nella mod di \"\" chiamato \"Defense of the Ancients\" e prende il nome di Lina Inverse, per poi divenire semplicemente Lina in \"Dota 2\". Alcuni incantesimi condividono il nome con quelli dell'universo di \"Slayers\", quali il \"Dragon Slave\", il \"Laguna Blade\" e il \"Light Strike Array\" (\"Explosion Array\" nella versione inglese dell'anime, in origine \"Dill Brand\" e tradotto in italiano come \"Tempesta di Roccia\"). Lina e il suo Dragon Slave vengono parodiati nell'episodio 4 nella serie anime del 2012 \"Ch\u016bniby\u014d demo koi ga shitai!\" e (nell'episodio 4) e in uno dei primi episodi della terza stagione di \"Marco e Star contro le forze del male\" (durante \"La battaglia di Mewni\").\nOltre a ci\u00f2 \u00e8 uno dei personaggi giocabili nel videogioco di ruolo crossover \"Heroes Phantasia\". In \"Granblue Fantasy\" \u00e8 uno dei personaggi giocabili nel team dal 26 gennaio 2016. Inoltre Lina \u00e8 presente come parte del cast del videogioco crossover \"Fantasia Re:Build\" come uno dei personaggi giocabili.\nCompare anche nel gioco di carte \"Slayers Fight\"."}
{"id": "902695", "revid": "135224", "url": "https://it.wikipedia.org/wiki?curid=902695", "title": "Otto Ville Kuusinen", "text": ""}
{"id": "902697", "revid": "1318658", "url": "https://it.wikipedia.org/wiki?curid=902697", "title": "TEE Le Rhodanien", "text": "Le Rhodanien \u00e8 una relazione ferroviaria Trans Europ Express delle ferrovie francesi operativa dal 1971 al 1978 tra Parigi e Marsiglia.\nIl nome fa riferimento al percorso del treno che seguiva il corso al fiume Rodano."}
{"id": "902701", "revid": "2066040", "url": "https://it.wikipedia.org/wiki?curid=902701", "title": "Galway United Football Club", "text": "Il Galway United Football Club \u00e8 una societ\u00e0 di calcio professionistica irlandese con sede a Galway. Il soprannome dei giocatori \u00e8 \"The Tribesman\" (\"Gli uomini delle trib\u00f9\"), dato che Galway viene chiamata \"Citt\u00e0 delle Trib\u00f9\" in virt\u00f9 dei suoi 13 clan medievali. Gioca le sue partite casalinghe in tenuta granata con risvolti bianchi allo stadio Terryland Park.\nNella stagione 2020 il club milita in First Division.\nOrganico stagione 2020.\nUltimo aggiornamento: 31 marzo 2020\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "902702", "revid": "76963", "url": "https://it.wikipedia.org/wiki?curid=902702", "title": "Alejandro Planchart", "text": "Specializzato nella storia della musica tardomedievale e rinascimentale, Planchart \u00e8 riconosciuto come uno dei pi\u00f9 autorevoli studiosi dell'opera di Guillaume Dufay.\nNato a Caracas, si trasfer\u00ec in giovent\u00f9 in Stati Uniti per studiare all'Universit\u00e0 Yale dove ottenne il bachelor di musicologia nel 1958 e, successivamente, il master's degree nel 1960. Nel 1971 consegu\u00ec il PhD all'Universit\u00e0 Harvard con una dissertazione sul \"Tropario di Winchester\".\nNel 1977 entr\u00f2 a far parte del corpo docente dell'Universit\u00e0 della California diventando nel 2006 professore emerito di musicologia.\nAutore di numerose pubblicazioni, Planchart ha curato anche le voci su alcuni compositori tardomedievali e primorinascimentali quali Crist\u00f3bal de Morales, Jacob Clemens non Papa, Guillaume Dufay; sulle scuole polifoniche dell'abbazia di San Marziale a Limoges e dell'abbazia di San Gallo in Svizzera; e in generale sulla musica venezuelana contenute nel dizionario enciclopedico \"Grove Dictionary of Music and Musicians\" (\"Grove - Dizionario della musica e dei musicisti\") collaborando sia all'edizione del 1980 che a quella del 2001. Ha inoltre diretto diverse registrazioni di musica antica per le etichette \"Lyrichord\" e \"Musical Heritage Society\"."}
{"id": "902703", "revid": "20090", "url": "https://it.wikipedia.org/wiki?curid=902703", "title": "Aviazione Leggera dell'Esercito", "text": ""}
{"id": "902707", "revid": "137185", "url": "https://it.wikipedia.org/wiki?curid=902707", "title": "Hussitismo", "text": ""}
{"id": "902711", "revid": "767487", "url": "https://it.wikipedia.org/wiki?curid=902711", "title": "Palle Mikkelborg", "text": "La sua carriera professionistica inizi\u00f2 nel 1960, e da allora Mikkelborg \u00e8 stato una figura centrale nel panorama della musica jazz progressiva danese ed internazionale. Egli ha pubblicato album come solista, come cofondatore di diversi gruppi e come sideman e/o arrangiatore in molti album di altri musicisti. Tra le sue pi\u00f9 importanti collaborazioni, si ricordano quelle con le orchestre di Gil Evans e George Russell poi con Gary Peacock, Jan Garbarek e Miles Davis, per cui compose e produsse l'album del 1985 \"Aura\" (pubblicato nel 1989)."}
{"id": "902713", "revid": "125077984", "url": "https://it.wikipedia.org/wiki?curid=902713", "title": "Complesso di lancio 39", "text": "Il complesso di lancio 39 \u00e8 un sito di lancio che fa parte del John F. Kennedy Space Center, situata su Merrit Island, sulla costa orientale della Florida, ed \u00e8 costituita da tre piattaforme di lancio (39A, 39B e 39C), un edificio dove sono assemblati i lanciatori (Vehicle Assembly Building), un sistema viario utilizzato dal Mobile Launcher Platform per movimentare i lanciatori tra le varie piazzole e il VAB, l'Orbiter Processing Facility e il centro di controllo per i lanci.\nIl complesso, inizialmente costruito per il programma Apollo (1961 - 1972), Skylab (1973), l'Apollo-Soyuz Test Project (1975) e il programma Space Shuttle (1981-2011), fu in seguito utilizzato per gli Space Shuttle. Al 2019, l'unica piazzola operativa \u00e8 la 39A, dalla quale sono lanciati i Falcon Heavy e i Falcon 9 di SpaceX. La 39B, inizialmente riadattata nel 2007 per ospitare i lanciatori del programma Constellation, \u00e8 stata in seguito modificata per il sistema di lancio pesante SLS il cui primo volo \u00e8 previsto per la fine del 2021. La terza piazzola 39C, pi\u00f9 piccola, \u00e8 stata costruita nel 2015 per vettori orbitali leggeri.\nLa NASA ha iniziato a modificare il Launch Complex 39B nel 2007 per accogliere l'ormai defunto programma Constellation, e lo sta attualmente preparando per il programma Artemis. Un pad da designare 39C, che sarebbe stata una copia dei pad 39A e 39B, era stato originariamente progettato per Apollo ma mai costruito. Una piattaforma pi\u00f9 piccola, denominata anche 39C, \u00e8 stata costruita da gennaio a giugno 2015, per ospitare veicoli di lancio di piccole dimensioni.\nI lanci della NASA dai pad 39A e 39B sono stati supervisionati dal NASA Launch Control Center (LCC), situato a 4,8\u00a0km dalle piattaforme di lancio. LC-39 \u00e8 uno dei numerosi siti di lancio che condividono i servizi di rilevamento e radar dell'Eastern Test Range.\nStruttura.\nIl John F. Kennedy Space Center \u00e8 noto sia come base di lancio per i programmi spaziali Apollo, che portarono l'uomo sulla Luna, sia come attrazione turistica, dove i visitatori possono ammirare vari tipi di razzi, vettori spaziali, rampe di lancio e anche zone di assemblaggio dello Shuttle. Inizialmente \u00e8 stato conosciuto col nome di Cape Canaveral, che \u00e8 un promontorio in \nFlorida che si affaccia sull'Oceano Atlantico. Questo fattore avrebbe salvato l'equipaggio della navetta da uno schianto a terra in caso di errori di partenza poich\u00e9 sarebbero finiti in mare. Altro motivo fu che essendo il punto degli USA pi\u00f9 vicino all'equatore - all'equatore la velocit\u00e0 lineare di qualsiasi pianeta \u00e8 massima, mentre ai poli \u00e8 nulla - i razzi avrebbero avuto una maggiore spinta iniziale. Situata sull'isola di Merrit, la base \u00e8 stata costruita al fine di consentire i lanci mobili, ovvero quelli in cui i veicoli spaziali sono verificati ed assemblati in costruzioni coperte e poi trasportati nel punto di lancio finale.\nDurante il periodo Apollo le strutture in servizio erano mobili, poi successivamente durante l'epoca dello Space Shuttle (\"servizio a spola\"), sono state installate due torri permanenti.\nSu entrambe le torri erano poste delle antenne parafulmini per proteggere i missili da tali eventi atmosferici. Quella utilizzata durante il Programma Space Shuttle sul Pad 39A viene ancora oggi utilizzata da SpaceX.\nLa struttura \u00e8 composta da due complessi di lancio: Pad 39A, e Pad 39B, con un'area di circa ciascuna, una forma ottagonale ed un'altezza sul livello del mare di 15 metri per la costruzione A e 17 metri per quella B.\nLa base dei pad \u00e8 rinforzata con colate di cemento e calcestruzzo, e da un deflettore alto 12m, largo 23, e spesso 15, per deviare lateralmente il calore generato dai motori al lancio sotto alla piattaforma e diminuire notevolmente vibrazioni e suono potenzialmente fatali ad equipaggi e persone situate negli edifici di comando a pochi km di distanza. Grazie all\u2019utilizzo aggiuntivo di un potente sistema idraulico capace di disperdere 1.100.000 litri d\u2019acqua nel giro di pochi secondi, \u00e8 stato possibile ridurre il rumore di un lancio (in questo caso dello Space Shuttle, ma anche Spacex utilizza un impianto di nuova generazione per la soppressione del suono) a 160\u00a0dB nella zona della piattaforma di lancio.\nStoria.\nNorthern Merritt Island fu sviluppata per la prima volta intorno al 1890, quando alcuni facoltosi laureati dell'Universit\u00e0 di Harvard acquistarono 18.000 acri (73\u00a0km 2 ) e costruirono una clubhouse di mogano a tre piani, molto vicino al sito del Pad 39A. Durante gli anni '20, \"Peter E. Studebaker Jr\"., figlio del magnate automobilistico, costru\u00ec un piccolo casin\u00f2 a \"De Soto Beach\" otto miglia (13\u00a0km) a nord del faro di Canaveral.\nNel 1948, la Marina trasfer\u00ec l'ex stazione aerea navale di Banana River, situata a sud di Cape Canaveral, all'Air Force per testare i razzi V-2 tedeschi catturati. La posizione del sito sulla costa orientale della Florida era ideale per questo scopo, in quanto i lanci sarebbero stati sull'oceano, lontano dalle aree popolate. Questo sito \u00e8 diventato il \"Joint Long Range Proving Ground\" nel 1949 ed \u00e8 stato ribattezzato Patrick Air Force Base nel 1950. L'Air Force ha annesso parte di Cape Canaveral, a nord, nel 1951, formando l\"Air Force Missile Test Center\", la futura Cape Canaveral Air Force Station (CCAFS). I test e lo sviluppo di missili si sarebbero svolti qui negli anni '50.\nDopo la creazione della NASA nel 1958, le piattaforme di lancio CCAFS furono utilizzate per i lanci civili con e senza equipaggio della NASA, compresi quelli del Progetto Mercury e del Progetto Gemini. Nel 1958 fu adibita per il lancio del primo satellite artificiale americano, l'Explorer 1 il 31 gennaio. Nel 1967 venne ampliata con il \"Launch Complex 39\" ed il relativo John F. Kennedy Space Center.\nApollo e Skylab.\nNel 1961, il presidente John Fitzgerald Kennedy propose al Congresso l'obiettivo di inviare l'uomo sulla Luna entro la fine del decennio. L'approvazione del Congresso ha portato al lancio del programma Apollo, che ha richiesto una massiccia espansione delle operazioni della NASA, inclusa un'espansione delle operazioni di lancio dal Capo all'adiacente Merritt Island a nord e ovest. La NASA inizi\u00f2 l'acquisizione di terreni nel 1962, ampliando la base a 131 miglia quadrate (340 km 2 ) mediante acquisto definitivo e negoziando con lo stato della Florida per ulteriori 87 miglia quadrate (230\u00a0km 2). Il 1 \u00b0 luglio 1962, il sito \u00e8 stato chiamato il \"Launch Operations Center\". \nProgettazione iniziale.\nA quel tempo, la piattaforma di lancio con il numero pi\u00f9 alto al CCAFS era Launch Complex 37. Quando il complesso di lancio lunare fu progettato, fu designato come Launch Complex 39. Era progettato per gestire i lanci del razzo Saturn V, il pi\u00f9 grande e potente razzo mai progettato e costruito, che spinse la navicella spaziale Apollo sulla Luna.\nI piani iniziali prevedevano quattro pad (cinque sono stati considerati) distanziati uniformemente a metri l'uno dall'altro per evitare danni in caso di esplosione su un pad. Tre erano programmati per la costruzione (A, B e C, a sud-est), e due (D ed E, ovest e nord) sarebbero stati costruiti in un secondo momento. La numerazione dei rilievi a quel tempo era da nord a sud, con il pi\u00f9 settentrionale 39A e il pi\u00f9 meridionale 39C. Il pad 39A non fu mai costruito e il 39C divenne il 39A nel 1963.\nCon la numerazione odierna, il pad 39C sarebbe stato a nord del 39B, e il pad 39D sarebbe stato a ovest del 39C. Il pad 39E sarebbe stato a nord del punto medio tra il pad 39C e il 39D, con il pad 39E che formava la parte superiore di un triangolo ed equidistante dai pad 39C e 39D. Il Crawlerway \u00e8 stato costruito pensando ai pad aggiuntivi, e per questo motivo si dirige verso il Pad 39B; proseguire dritto da quella svolta avrebbe portato ai pad aggiuntivi mai costruiti.\nIntegrazione con l'edificio di assemblaggio del veicolo.\nMesi prima del lancio, i tre stadi del Saturn V e i componenti della navicella Apollo venivano portati all'interno del \"Vehicle Assembly Building\" (VAB) e assemblati verticalmente direttamente sul \"Mobile Launcher Platform\" (MLP), in italiano \"Piattaforma di Lancio Mobile\". Ogni lanciatore mobile consisteva in una piattaforma di lancio a due piani, 49 per 41 metri con quattro bracci di fissaggio e una \"Launch Umbilical Tower\" (LUT) di 136 metri, sormontata da una gru utilizzata per sollevare gli elementi del veicolo spaziale in posizione per il montaggio. Il ML e il veicolo senza carburante insieme pesavano tonnellate.\nLa torre ombelicale conteneva due ascensori e nove bracci oscillanti retrattili estesi e ancorati con bulloni esplosivi al Saturn V, per fornire l'accesso a ciascuno dei tre stadi del razzo e al veicolo spaziale per le persone, i cavi e l'impianto idraulico, mentre il veicolo era sulla rampa di lancio e si \u00e8 allontanato dal veicolo al momento del lancio. Tecnici, ingegneri e astronauti hanno utilizzato il braccio di accesso del veicolo spaziale pi\u00f9 in alto per accedere alla cabina dell'equipaggio. Alla fine del braccio, la stanza bianca forniva un'ambiante controllato e protetto per gli astronauti e le loro attrezzature prima di entrare nella navicella.\nTrasporto al pad.\nQuando l'integrazione era completata, il \"Mobile Launcher Platform\" veniva spostato in cima al \"Crawler-transporter\" (CT) e veniva portato alla rampa di lancio posta a 4,8-6,4\u00a0km dal \"Vehicle Assembly Building\", ad una velocit\u00e0 di 1 miglio all'ora (1,6 km/h). Ogni cingolato pesava tonellate ed era in grado di mantenere il veicolo spaziale e la sua piattaforma di lancio a livello mentre percorreva la pendenza del 5% verso il pad. Al pad, l'MLP veniva posizionato su sei piedistalli in acciaio, pi\u00f9 quattro colonne estensibili aggiuntive.\nStruttura del servizio mobile.\nDopo che l'MLP veniva posizionato, il trasportatore cingolato posizionava una struttura di servizio mobile (MSS) alta 125 metri e pesante tonnellate per fornire ulteriore accesso ai tecnici per eseguire un controllo dettagliato del veicolo e per effettuare i collegamenti ombelicali necessari al pad. L'MSS conteneva tre ascensori, due piattaforme semoventi e tre piattaforme fisse. l'MSS veniva spostato indietro di metri in una posizione di parcheggio poco prima del lancio.\nDeflettore di fiamma.\nMentre l'MLP era posizionato sui suoi piedistalli di lancio, uno dei due deflettori di fiamma veniva fatto scorrere su binari in posizione sotto di esso. Ogni deflettore misurava 12 metri di altezza per 15 m di larghezza per 23 metri di lunghezza e pesava 635 tonellate. La sua funzione era quella di deviare la fiamme del motori del veicolo di lancio in una trincea che misura 13 metri di profondit\u00e0, 18 metri di larghezza e 137 metri di lunghezza. Avere due deflettori consentiva di utilizzarne uno mentre l'altro veniva rinnovato dopo un lancio precedente.\nControllo del lancio e rifornimento.\nIl \"Launch Control Center\" (LCC) era costituito da quattro piani si trovava a 5,6\u00a0km dal Pad A, adiacente al \"Vehicle Assembly Building\", per motivi di sicurezza. Il terzo piano era composto da quattro stanze (corrispondenti alle quattro baie nel VAB), ciascuna con 470 set di apparecchiature di controllo e monitoraggio. Il secondo piano conteneva telemetria, monitoraggio, strumentazione e apparecchiature informatiche per l'elaborazione dei dati. L'LCC era collegato alle piattaforme di avvio mobile tramite un collegamento dati ad alta velocit\u00e0; e durante il lancio un sistema di 62 telecamere a circuito chiuso trasmesse a 100 schermi di monitor nell'LCC.\nGrandi serbatoi criogenici situati vicino alle piazzole contenevano l'idrogeno liquido e l'ossigeno liquido (LOX) per il secondo e il terzo stadio del Saturn V. La natura altamente esplosiva di queste sostanze chimiche richiedeva numerose misure di sicurezza presso il complesso di lancio. I pad erano situati a metri di distanza l'uno dall'altro. Prima dell'inizio delle operazioni di rifornimento e durante il varo, il personale non essenziale era escluso dall'area di pericolo.\nSistema di evacuazione di emergenza.\nOgni piazzola aveva un tubo di evacuazione di 61 metri che andava dalla piattaforma del lanciatore mobile a un bunker resistente alle esplosioni 12 metri sottoterra dotato di rifornimenti di sopravvivenza per 20 persone per 24 ore e raggiungibile da un ascensore ad alta velocit\u00e0.\nUn ulteriore sistema di uscita di emergenza \u00e8 stato installato per consentire la rapida fuga dell'equipaggio o dei tecnici dalla piattaforma in caso di imminente guasto catastrofico del razzo. In caso di emergenza, il complesso di lancio utilizzava un sistema di fuga a scorrimento per una rapida evacuazione, che comprendeva sette cesti sospesi su sette funi che si estendevano dalla struttura di servizio fissa fino a una zona di atterraggio a 370 metri a ovest, dove ogni cesto impattava contro una rete del sistema di frenata che trascinandola avrebbe rallentato e poi fermato i cesti. Ogni cesto poteva contenere fino a 3 persone ciascuno.\nSala connessione terminali pad.\nI collegamenti tra il Launch Control Center, la piattaforma mobile di lancio e il veicolo spaziale sono stati effettuati nella \"Pad Terminal Connection Room (PTCR)\", composta da una serie di stanze a due piani situate sotto la piattaforma di lancio sul lato ovest della trincea delle fiamme. La \"stanza\" \u00e8 stata costruita in cemento armato e protetta da un massimo di 6,1 m di terra di riempimento.\nLancio di Apollo e Skylab.\nIl primo lancio dal Launch Complex 39 avvenne nel 1967 con il primo lancio del Saturn V, che trasportava la navicella spaziale Apollo 4 senza equipaggio. Anche il secondo lancio senza equipaggio, Apollo 6, utilizzava il pad 39A. Con l'eccezione dell'Apollo 10, che utilizzava il Pad 39B (a causa dei test \"all-up\" risultanti in un periodo di consegna di 2 mesi), tutti i lanci dell'Apollo-Saturn V con equipaggio, a partire dall'Apollo 8, utilizzarono il Pad 39A.\nUn totale di tredici Saturn V furono lanciati per Apollo e il lancio senza equipaggio della stazione spaziale Skylab nel 1973. I lanciatori mobili furono quindi modificati per i pi\u00f9 corti razzi Saturn IB, aggiungendo una piattaforma di estensione \"sgabello da latte\" al piedistallo di lancio, in modo che lo stadio superiore dell'S-IVB e i bracci oscillanti della navicella Apollo raggiungessero i loro obiettivi.\nTra il 1973 ed il 1975 avvennero le ultime 4 missioni, tutte con razzi Saturn IB, prima dell'inizio dei lavori di ristrutturazione per rendere la struttura compatibile per lo Space Shuttle: 3 missioni con equipaggio per il Programma Skylab, e l'ultima a veder volare una capsula Apollo, per la missione Apollo-Soyuz nel 1975, dal momento che i pad Saturn IB 34 e 37 a Cape Canaveral AFS erano stati dismessi.\nSpace Shuttle.\nPreparazione dell'orbiter.\nLa spinta per consentire allo Space Shuttle di raggiungere l'orbita \u00e8 stata fornita da una combinazione dei Solid Rocket Booster (SRB) e dei motori RS-25. Gli SRB utilizzavano propellente solido, da cui il nome. I motori RS-25 utilizzavano una combinazione di idrogeno liquido e ossigeno liquido (LOX) posti nel serbatoio esterno (ET), poich\u00e9 l'orbiter non aveva spazio per i serbatoi di carburante interni. Gli SRB arrivavano in segmenti tramite vagone ferroviario dal loro impianto di produzione nello Utah, il serbatoio arrivava dal suo impianto di produzione in Louisiana su chiatta e l'orbiter attendeva in uno dei tre \"Orbiter Processing Facility\" (OPF) situati al Kennedy Space Center in Florida, dove veniva revisionato. Dopo che l'O\"rbiter\" passava la revisione, riceveva una parte del carico utile della missione successiva e venivano caricati i materiali di consumo, al termine di queste operazioni l'orbiter veniva poi pesato al fine di determinare con precisione il suo centro di gravit\u00e0, dato fondamentale per la corretta gestione dei parametri di volo da parte dei computer di bordo.\nLa navetta veniva trasferita al Vehicle Assembly Building (VAB), dove veniva messo in posizione verticale e venivano installati i due booster laterali e il serbatoio esterno. Per tali operazioni venivano utilizzati due carriponte di 200 tonnellate caduno, in grado di alzare la navetta a circa 100 metri. Al termine di tali operazioni, l'intero complesso veniva posizionato sulla \"Mobile Launcher Platform\" che veniva utilizzata per spostarlo verso il luogo di lancio e come base per il decollo.\nLa struttura originale dei pad \u00e8 stata rimodellata per le esigenze dello Space Shuttle, a partire dal Pad 39A dopo l'ultimo lancio del Saturn V, e, nel 1977, quello del Pad 39B dopo l'Apollo-Soyuz nel 1975. Il primo utilizzo del pad per lo Space Shuttle arriv\u00f2 nel 1979, quando l' \"Enterprise\" fu usata per controllare le strutture prima del primo lancio operativo.\nStrutture di servizio.\nCiascun pad conteneva un sistema a torre di accesso in due pezzi, la struttura di servizio fissa (FSS) e la struttura di servizio rotante (RSS). L'FSS ha consentito l'accesso allo Shuttle tramite un braccio retrattile\nModifiche al braccio oscillante.\nIl \"Gaseous Oxygen Vent Arm\" consisteva in un cappuccio, spesso chiamato \"Beanie Cap\", che veniva posizionato sopra la parte superiore del cono del serbatoio esterno (ET) durante il rifornimento. Qui veniva utilizzato azoto gassoso riscaldato per rimuovere l'ossigeno gassoso estremamente freddo che normalmente usciva dal serbatoio esterno, impedendo la formazione di ghiaccio che poteva cadere e danneggiare la navetta.\nIl braccio di accesso alla linea di sfiato dell'idrogeno accoppiava la piastra di trasporto ombelicale a terra del serbatoio esterno (GUCP) alla linea di sfiato dell'idrogeno della piattaforma di lancio. Il GUCP ha fornito supporto per tubature e cavi, chiamati ombelicali, che trasferivano fluidi, gas e segnali elettrici tra due apparecchiature.\nMentre il serbatoio esterno veniva alimentato, il gas pericoloso veniva scaricato da un serbatoio di idrogeno interno, attraverso il GUCP, e fuori da una linea di sfiato fino a un camino dove veniva bruciato a una distanza di sicurezza. Il GUCP \u00e8 stato riprogettato dopo che le perdite hanno creato strati di ghiaccio sul serbatoio della missione STS-127 e sono stati rilevati anche durante i tentativi di avvio di STS-119 e STS-133. Il GUCP veniva rilasciato dall'ET al momento del lancio, e veniva abbassato con una cortina di acqua spruzzata su di esso per proteggerlo dalle fiamme dei motori.\nEvacuazione di emergenza.\nIn caso di emergenza, il complesso di lancio utilizzava un sistema di fuga a scorrimento per una rapida evacuazione, che comprendeva sette cesti sospesi su sette funi che si estendevano dalla struttura di servizio fissa fino a una zona di atterraggio a 370 metri a ovest, dove ogni cesto impattava contro una rete del sistema di frenata che trascinandola avrebbe rallentato e poi fermato i cesti. Ogni cesto poteva contenere fino a 3 persone ciascuno.\nAssistito dai membri del team, l'equipaggio avrebbe lasciato l'orbiter tramite i cesti di emergenza, che scorrendo lungo le funi ad una velocit\u00e0 fino a 55 miglia all'ora (89\u00a0km/h), li avrebbe condotti in una zona sicura a terra, da li l'equipaggio si sarebbe rifugiato in un bunker sotterraneo. Un vettore corazzato M113 modificato avrebbe trasportato gli astronauti o i membri del team feriti lontano dal complesso in totale sicurezza.\nDopo la fine dell'era Apollo, i bunker sotto le piattaforme di lancio del Launch Complex 39 del Kennedy Space Center posti uno sotto ciascuno dei pad LC-39A &amp; LC-39B caddero in rovina. L'acqua si accumulava nei bunker e nei tunnel di uscita e diverse specie di fauna selvatica della Florida si stabilirono. Quando le piattaforme di lancio sono state rinnovate per lo Space Shuttle, i bunker sono stati classificati come \"abbandonati sul posto\" piuttosto che rinnovati con la piattaforma sopra. A partire dal 2012, il bunker del pad B fu chiusa a causa dei rischi derivati dalla vernice al piombo, ma il bunker del pad A rimane accessibile.\nSistema idrico di soppressione del suono.\n\u00c8 stato aggiunto un sistema di soppressione del suono (SSWS) per proteggere lo Space Shuttle e il suo carico utile dagli effetti dell'intensa pressione delle onde sonore generata dai suoi motori. Un serbatoio d'acqua rialzato su una torre di 88 metri vicino a ciascuna piattaforma ha immagazzinato litri di acqua, che veniva rilasciata sulla piattaforma mobile del lanciatore appena prima dell'accensione dei motori. L'acqua attutiva le intense onde sonore prodotte dai motori, e a causa del riscaldamento dell'acqua, durante il lancio veniva prodotta una grande quantit\u00e0 di vapore acqueo.\nLancio dello Space Shuttle.\nDopo il lancio dello Skylab nel 1973, il Pad 39A fu riconfigurato per accogliere lo Space Shuttle. Il primo lancio avvenne il 12 aprile 1981 alle 18:20:57 UTC con il lancio della missione STS-1 condotta dallo Space Shuttle Columbia.\nDopo l'Apollo 10, il Pad 39B fu mantenuto come struttura di lancio di riserva in caso di distruzione del 39A, ma vide un servizio attivo durante tutte e tre le missioni Skylab, il volo di prova Apollo-Soyuz e un volo di emergenza Skylab Rescue che non fu necessario. Dopo il progetto Apollo-Soyuz Test, il pad 39B \u00e8 stato riconfigurato in modo simile al 39A; ma a causa di ulteriori modifiche fatte nel corso degli anni (principalmente per consentire alla struttura di servire il Centaur come stadio superiore), insieme ai vincoli di bilancio, non fu pronto fino al 1986. La prima missione ad utilizzare il pad fu la STS-51-L, che decollo il 28 gennaio 1986 alle 16:38:00 UTC, che si concluse con il tragico \"disastro del Challenger\"\".\" Dopo una pausa durata trentadue mesi, la prima missione dopo l'incidente, STS-26, decoll\u00f2 il 29 settembre 1988 alle 16:37:00. dal pad 39B.\nIl Launch Complex 39A oltre a supportare i primi 24 voli dello Space Shuttle, ha supportato gli ultimi 18 voli dello Shuttle, iniziando con la missione STS-117 l'8 giugno 2007 alle 23:38 UTC, e terminando con la missione STS-135 l'8 luglio 2011 alle 16:29 UTC condotta dallo Space Shuttle Atlantis.\nDa allora il pad non sub\u00ec alcuna modifica e fu lasciato esattamente come lo lasci\u00f2 l'Atlantis immediatamente dopo il decollo, completa di una piattaforma di lancio mobile, fino al aprile del 2014 quando la SpaceX si aggiudic\u00f2 un contratto di locazione della durata di 20 anni.\nDanni subiti al sito.\nDurante il lancio del Discovery sulla missione STS-124 decollata il 31 maggio 2008, il pad dell'LC-39A ha subito ingenti danni, in particolare alla trincea di cemento utilizzata per deviare le fiamme dell'SRB. L'indagine successiva ha rilevato che il danno era il risultato della carbonatazione della resina epossidica e della corrosione degli ancoraggi in acciaio che tenevano in posizione i mattoni refrattari nella trincea. Il danno era stato aggravato dal fatto che l'acido cloridrico \u00e8 un sottoprodotto di scarico dei propulsori a razzo solido.\nIncidenti.\nIl 28 gennaio 1986, 73 secondi dopo il decollo dal Complesso di lancio 39, lo Space Shuttle Challenger ebbe un guasto, dovuto alla rottura di una guarnizione di uno dei booster laterali, causata a sua volta dall'insolito freddo che colp\u00ec la Florida in quei giorni, determinando un cedimento strutturale e la successiva distruzione del velivolo, con la conseguente perdita di 7 astronauti. L'incidente venne trasmesso in diretta televisiva mondiale\nDopo il ritiro dello Space Shuttle.\nCon l'annullamento del Programma Constellation nel 2010, e il ritiro dello Space Shuttle nel 2011, il futuro dei pad di lancio del Launch Complex 39 era incerto, e rimase in disuso per alcuni anni, nel quale venne radicalmente modificato.\nAll'inizio del 2011, la NASA ha avviato discussioni informali sull'uso dei pad e delle strutture da parte di societ\u00e0 private per effettuare missioni per il mercato spaziale commerciale, culminando in un contratto di locazione di 20 anni con SpaceX per il Launch Complex 39A.\nProgramma Constellation.\nL'ultimo lancio dello Space Shuttle dal pad 39B \u00e8 stato il lancio notturno dell'STS-116 avvenuta 10 dicembre 2006 all'01:47:35 UTC. Per supportare la missione finale dello Shuttle verso il telescopio spaziale Hubble, con la missione STS-125 decollata l'11 maggio 2009 18:01:56 UTC dal pad 39A, l\"Endeavour\" fu posizionato sul pad 39B per lanciare la missione di salvataggio STS-400, se si fosse resa necessaria\nDopo il completamento di STS-125, il pad 39B fu convertito per lanciare il singolo volo di prova del \"programma Constellation\" Ares IX il 28 ottobre 2009. a seguito di questo volo di prova il programma fu cancellato.\nStato attuale.\nLaunch Complex 39A.\nSpaceX.\nAll'inizio del 2013, la NASA annunci\u00f2 pubblicamente che avrebbe consentito ai fornitori di servizi di lancio commerciale di affittare il Launch Complex 39A, tale annuncio fu seguito nel maggio del 2013 con una richiesta formale per l'uso commerciale del pad.\nFurono presentate due offerte per l'uso commerciale del complesso di lancio rispettivamente da SpaceX e Blue Origin, SpaceX present\u00f2 un'offerta per l'uso esclusivo del complesso di lancio, Blue Origin invece present\u00f2 un'offerta per l'uso non esclusivo condivisa del complesso, in modo che il launch pad avrebbe gestito pi\u00f9 veicoli, ed i costi potrebbe essere condiviso sulla lungo termine. Un potenziale utente condiviso nel piano Blue Origin era la United Launch Alliance.\nPrima della fine del periodo di offerta, e prima di qualsiasi annuncio pubblico da parte della NASA dei risultati del processo, Blue Origin ha presentato una protesta al General Accounting Office (GAO) degli Stati Uniti \" per quello che dice \u00e8 un piano della NASA per aggiudicare un contratto di locazione commerciale esclusivo a SpaceX per l'uso della rampa di lancio dello Space Shuttle 39A \". La NASA aveva pianificato di completare l'aggiudicazione dell'offerta e di trasferire il blocco entro il 1\u00ba ottobre 2013, ma la protesta fece ritardare l'aggiudicazione fino a quando il GAO non avesse raggiunto una decisione prevista per met\u00e0 dicembre. Il 12 dicembre 2013, il GAO ha negato la protesta e si \u00e8 schierato con la NASA, che ha sostenuto che la sollecitazione non conteneva alcuna preferenza sull'uso della struttura come multiuso o monouso. \"Il documento (la sollecitazione) chiede semplicemente agli offerenti di spiegare le ragioni per cui hanno scelto un approccio invece dell'altro e come gestirebbero la struttura\".\nIl 14 aprile 2014, la SpaceX ha firmato un contratto di locazione di 20 anni per Launch Complex 39A (LC-39A), ed \u00e8 stato modificato il pad per supportare i lanci del Falcon 9 e del Falcon Heavy. Le modifiche includevano:\nNell'agosto 2019, SpaceX ha presentato una valutazione ambientale per il sistema di lancio di navi stellari presso il Kennedy Space Center. Questo documento includeva piani per la costruzione di strutture aggiuntive a LC-39A per supportare i lanci di Starship, tra cui una piattaforma dedicata, serbatoi di metano liquido e una zona di atterraggio. Queste sono separate dalle strutture esistenti che supportano i lanci Falcon 9 e Falcon Heavy.\nLaunch Complex 39B.\nDal volo di prova di Ares IX nel 2009, il Launch Complex 39B \u00e8 stato riconfigurato per essere utilizzato dal razzo Space Launch System della NASA, un veicolo di lancio derivato dallo Shuttle che sar\u00e0 utilizzato nel programma Artemis e nelle successive campagne Moon to Mars. Il pad \u00e8 stato anche affittato dalla NASA alla compagnia aerospaziale Northrup Grumman, per essere utilizzato come sito di lancio per il loro veicolo di lancio OmegA derivato dallo Shuttle, per voli di lancio nello spazio della sicurezza nazionale e lanci commerciali.\nLaunch Complex 39C.\nLaunch Complex 39C \u00e8 una nuova struttura per veicoli di lancio di piccole dimensioni. \u00c8 stato costruito nel 2015 all'interno del perimetro 39B del Launch Complex. Doveva fungere da sito multifunzionale che consentiva alle aziende di testare i veicoli e le capacit\u00e0 della classe pi\u00f9 piccola di razzi, rendendo pi\u00f9 conveniente per le aziende pi\u00f9 piccole entrare nel mercato dei voli spaziali commerciali. Tuttavia, il suo cliente principale, Rocket Lab, ha scelto di lanciare invece il suo razzo Electron da Wallops Island. Diverse compagnie di veicoli di lancio di piccoli carichi volevano anche lanciare i loro razzi da un sito dedicato a Cape Canaveral invece che da LC-39C.\nCostruzione.\nLa costruzione del pad \u00e8 iniziata nel gennaio 2015 ed \u00e8 stata completata nel giugno 2015. Il direttore del Kennedy Space Center Robert D. Cabana e rappresentanti del programma \"Ground Systems Development and Operations\" (GSDO) e delle direzioni \"Center Planning and Development\" (CPD) e \"Engineering\" hanno segnato il completamento del nuovo pad durante una cerimonia del taglio del nastro il 17 luglio 2015. \"In qualit\u00e0 di principale spazioporto americano, siamo sempre alla ricerca di modi nuovi e innovativi per soddisfare le esigenze di lancio americane, e un'area che mancava erano i carichi utili di piccole classi \" , Ha detto Cabana.\nCapacit\u00e0.\nLa piattaforma di cemento misura circa 15 metri di larghezza per circa 30 metri di lunghezza e potrebbe supportare il peso combinato di un veicolo di lancio alimentato, con carico utile e supporto di lancio fornito dal cliente fino a circa kg e una struttura a torre ombelicale, linee per fluidi, cavi e bracci ombelicali che pesano fino a circa kg.\nEsiste un sistema di manutenzione del propellente universale per fornire ossigeno liquido e capacit\u00e0 di rifornimento di metano liquido per una variet\u00e0 di razzi di piccola classe.\nCon l'aggiunta di Launch Complex 39C, KSC ha offerto le seguenti funzioni di elaborazione e lancio per le aziende che lavorano con veicoli di piccola classe (spinta massima fino a 890\u00a0kN):\nNew Launch Complex.\nNel 2015 \u00e8 stata creata una nuova piattaforma accanto al Pad 39B, il Pad 39C, utilizzata per il lancio di payload leggeri in orbita bassa, principalmente CubeSat.\nSviluppo futuro.\nLe precedenti raccomandazioni del piano generale del Kennedy Space Center (KSC) - nel 1966, 1972 e 1977 - notavano che un'espansione della capacit\u00e0 di lancio verticale del KSC poteva verificarsi quando esisteva la domanda del mercato. Lo studio di valutazione del sito 2007 ha raccomandato che una rampa di lancio verticale aggiuntiva, denominata Launch Complex 49 (LC-49), e che fosse situata a nord dell'attuale LC-39B.\nCome parte del processo di studio sull'impatto ambientale (EIS), questo complesso di lancio proposto \u00e8 stato consolidato da due piazzole (designate nei piani del 1963 come 39C e 39D) a una che fornirebbe una maggiore separazione dalla LC-39B. L'area \u00e8 stata ampliata per ospitare una pi\u00f9 ampia variet\u00e0 di azimut di lancio, aiutando a proteggere da potenziali problemi di sorvolo del LC-39B. Questa struttura di lancio LC-49 potrebbe ospitare veicoli di lancio medio-grandi.\nLo studio di valutazione del sito di lancio verticale del 2007 ha concluso che una piattaforma di lancio verticale potrebbe anche essere situata a sud di 39A e a nord della piattaforma LC-41, per ospitare veicoli di lancio di piccole e medie dimensioni. Designata come Launch Complex 48 (LC-48), quest'area \u00e8 pi\u00f9 adatta per ospitare veicoli di lancio di classe medio-piccola, grazie alla sua maggiore vicinanza a LC-39A e LC-41. A causa della natura di queste attivit\u00e0, saranno specificati gli archi quantit\u00e0-distanza richiesti, le linee limite di impatto del pericolo di lancio, altre battute d'arresto di sicurezza e limiti di esposizione per operazioni sicure. Dettagli delle piattaforme di lancio proposte sono stati pubblicati nel Piano generale del Kennedy Space Center nel 2012.\nIl piano generale rileva anche una proposta di nuova piattaforma di lancio verticale a nord-ovest di LC-39B e un'area di lancio orizzontale a nord dell'LC-49 e la conversione dello \"Shuttle Landing Facility\" (SLF) e delle sue aree di piazzale in una seconda area di lancio orizzontale.\nLa Space Florida ha proposto che il Launch Complex 48 sia sviluppato per essere utilizzato dal Boeing Phantom Express e che tre piattaforme di atterraggio siano costruite per sistemi di lancio riutilizzabili, per fornire pi\u00f9 opzioni di atterraggio per Falcon 9 e Falcon Heavy di SpaceX, New Glenn di Blue Origin e altri potenziali riutilizzabili veicoli. Le piazzole dovrebbero essere situate a est dell'area di lancio orizzontale ea nord della LC-39B\nNell'agosto 2019, SpaceX ha presentato una valutazione ambientale per il sistema di lancio di navi stellari presso il Kennedy Space Center. Questo documento includeva piani per la costruzione di strutture aggiuntive a LC-39A per supportare i lanci di Starship, tra cui una piattaforma dedicata, serbatoi di metano liquido e una zona di atterraggio. Queste sono separate dalle strutture esistenti che supportano i lanci Falcon 9 e Falcon Heavy."}
{"id": "902717", "revid": "2136470", "url": "https://it.wikipedia.org/wiki?curid=902717", "title": "Shamrock Rovers Football Club", "text": "Lo Shamrock Rovers Football Club (in gaelico: Cumann Peile Ruagair\u00ed na Seamr\u00f3ige), meglio noto come Shamrock Rovers, \u00e8 una societ\u00e0 calcistica irlandese con sede nella citt\u00e0 di Dublino. Milita in League of Ireland Premier Division, massima divisione del campionato di calcio irlandese.\n\u00c8 il club pi\u00f9 titolato d'Irlanda, avendo vinto 19 campionati e 24 coppe nazionali. Nel corso della sua storia ha preso parte molte volte alle competizioni europee. Nel 1982 ottenne la vittoria pi\u00f9 larga del calcio irlandese in ambito europeo, battendo per 7-0 il Knattspyrnuf\u00e9lagi\u00f0 Fram (risultato aggregato).\nStoria.\nNon esistono notizie certe sulla nascita del club. L'ipotesi pi\u00f9 probabile \u00e8 che la societ\u00e0 sia stata fondata nei primi mesi del 1899, e che si sia affiliata nel 1901 alla Leinster Football Association dopo un biennio di attivit\u00e0 amatoriale. Gli Shamrock Rovers sono originari di Ringsend, un sobborgo di Dublino. Il nome del club viene dalla strada Shamrock Avenue, a Ringsend, dove si trovava la prima sede del club.\nNell'estate 1967 il club disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Lo Shamrock rappresent\u00f2 i , e chiuse al sesto ed ultimo posto della Eastern Division, con 2 vittorie, 3 pareggi e 7 sconfitte, non qualificandosi per la finale (vinta dai Los Angeles Wolves, rappresentati dai ).\nIl 26 agosto 2011 \u00e8 diventata la prima squadra irlandese a raggiungere la fase a gironi di un torneo europeo dopo aver battuto il Partizan Belgrado 2-1 (d.t.s.) nella gara di ritorno di qualificazione dell'Europa League.\nNella Premier Division 2019 giunse al secondo posto, qualificandosi per i preliminari di Europa League, dove al primo turno elimina ai calci di rigore i finlandesi dell'Ilves Tampere, ma al turno successivo viene eliminato dal Milan.\nVince il seguente campionato e di qualifica al primo turno della UEFA Champions League 2021-2022. Esce subito contro lo Slovan Bratislava con un risultato aggregato di 2-3.\nColori e simboli.\nI colori sociali sono il verde ed il bianco, mentre il simbolo \u00e8 lo \"shamrock\", tipico trifoglio irlandese. La squadra indossa completi a strisce orizzontali bianco-verdi, non ripresi dal Celtic, ma da un'antica squadra di Belfast, i Belfast Celtic, che donarono un kit di maglie agli Shamrock Rovers dopo un'amichevole tenutasi nel 1920. I soprannomi pi\u00f9 diffusi sono \"The Hoops\" e \"Rovers\".\nStrutture.\nStadio.\nLo stadio che ne ospita le partite casalinghe \u00e8 il Tallaght Stadium di Tallaght, citt\u00e0 situata a pochi chilometri da Dublino.\nAllenatori.\nDi seguito l'elenco degli allenatori degli Shamrock Rovers da quando la carica \u00e8 stata assegnata ad una singola persona.\nPalmar\u00e8s.\nCompetizioni regionali.\nLista completa del palmar\u00e8s sul sito ufficiale\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "902720", "revid": "729019", "url": "https://it.wikipedia.org/wiki?curid=902720", "title": "Balkan Express", "text": "Con il termine Espresso dei Balcani (in inglese: Balkan Express; in tedesco: Balkanzug) ci si riferisce ad alcune relazioni ferroviarie che collegarono e collegano l'Europa centrale con i Balcani, fino ad Istanbul.\nIl \"Balkanzug\" venne istituito durante la prima guerra mondiale per sostituire l'Orient Express negli anni 1916-1918 come treno espresso lungo l'itinerario Berlino/Strasburgo/Monaco - Vienna - Budapest - Belgrado - Sofia - Istanbul.\nStoria.\nCon lo scoppio della prima guerra mondiale, gli alleati si trovarono completamente tagliati nelle comunicazioni ferroviarie con l'Europa orientale, mentre gli imperi centrali iniziarono una politica di monopolio nei collegamenti con l'Est, in particolare con Costantinopoli, ritenuta porta di accesso con il Vicino Oriente, inclusa la Mesopotamia.\nNel 1916 pertanto la Germania rimpiazz\u00f2 l'Orient Express con il Balkan Express (in tedesco: \"Balkanzug\"), con l'obiettivo non solo di trasportare le truppe militari, ma anche di rafforzare l'importazione di cereali dalla Romania e il cotone dall'Asia minore (in supporto ai collegamenti fluviali sul Danubio). Venne inoltre fondata la Mitteleurop\u00e4ische Schlaf und Speisewagen Gesellschaft (Compagnia centroeuropea dei vagoni letto e ristorante) per competere con la Compagnie Internationale des Wagons-Lits.\nIl primo viaggio del Balkanzug ebbe luogo il 15 gennaio 1916 con un'ampia copertura della stampa propagandistica e alla presenza di partecipanti di spicco, tra cui il re Federico Augusto III di Sassonia. Successivamente il Balkanzug divenne rapidamente popolare ed utilizzato da passeggeri famosi, oltre che da militari e diplomatici degli Imperi centrali, tra cui Karl Kraus, Ludwig Ganghofer, Felix Salten e lo zar Ferdinando I di Bulgaria. Di conseguenza, il treno fu ampiamente sfruttato per fini propagandistici, come cartoline di auguri e poster.\nRichard Huelsenbeck lo cita nel suo manifesto dadaista firmato a Berlino nel 1918.\nSuccessivamente all'Armistizio di Salonicco, il Balkanzug venne soppresso (l'ultima corsa avvenne il 15 ottobre 1918) e venne ripristinato l'Orient Express.\nDal 1927 il nome \u00e8 stato assegnato ad un treno in servizio tra Hoek van Holland e Istanbul. Con un servizio di collegamento da Londra effettuato dalla London &amp; North Eastern Railway con partenza dalla Stazione di Liverpool Street fino ad Harwich, dove il treno veniva imbarcato in un traghetto fino a Hoek van Holland, il tempo di viaggio da Londra a Costantinopoli era di 70 ore e 8 minuti. Nel 1935, il servizio venne velocizzato e i tempi di percorrenza diminuiti di tre ore.\nNel 1955 venne istituito un \"Balkan Express\" tra Vienna, Graz e Belgrado con vetture dirette per/da Atene ed Istanbul.\nL'attuale \"Balkan Express\" - \"Nusic\" che collega Belgrado ed Istanbul, via Sofia, Plovdiv ed Edirne \u00e8 stato istituito nel 1971."}
{"id": "902722", "revid": "68105", "url": "https://it.wikipedia.org/wiki?curid=902722", "title": "That '70s show", "text": ""}
{"id": "902725", "revid": "767487", "url": "https://it.wikipedia.org/wiki?curid=902725", "title": "Troesmis", "text": "Troesmis era una citt\u00e0 dell'Impero romano, situata nella provincia della Mesia inferiore e dopo la riforma di Diocleziano nella provincia della Scizia, facente parte della diocesi della Tracia.\nIl sito si trova sulle colline della Dobrugia, tra il Mar Nero e il delta del Danubio, nei pressi del Trofeo di Traiano ad Adamklissi e corrisponde all'odierna citt\u00e0 di Turcoaia (Romania).\nLa citt\u00e0 si origin\u00f2 come \"oppidum\" fortificato dei Geto-Traci e viene menzionata come partecipante al conflitto tra Lisimaco e Dromichete e da Ovidio\nTraiano vi spost\u00f2 nel 106 la sede della Legio V \"Macedonica\", con circa 6.000 effettivi, che difendeva la frontiera sul Danubio e favor\u00ec la romanizzazione della regione. Presso la fortezza legionaria si svilupp\u00f2 un insediamento (\"canabae legionis\"), che aveva il proprio ordinamento municipale (consiglio cittadino e magistrati)\nDopo il trasferimento della V \"Macedonica\" a \"Potaissa\" in Dacia (167-170) acquis\u00ec il rango di municipio e vi \u00e8 attestata la presenza dei sacerdoti del culto provinciale (\"sacerdotes provinciae\").\nSotto Diocleziano vi venne trasferita la Legio II \"Herculia\" e il municipio prese il nome di Heraclia. Nel sito si conserva un'ampia rete di acquedotti e furono scoperte diverse iscrizioni funerarie."}
{"id": "902726", "revid": "158913", "url": "https://it.wikipedia.org/wiki?curid=902726", "title": "FOXDIE", "text": ""}
{"id": "902727", "revid": "2035733", "url": "https://it.wikipedia.org/wiki?curid=902727", "title": "Romeno", "text": ""}
{"id": "902729", "revid": "180559", "url": "https://it.wikipedia.org/wiki?curid=902729", "title": "Provincia di Ouargla", "text": "La provincia di Ouargla \u00e8 una delle 48 province dell'Algeria. Prende il nome dal suo capoluogo Ouargla.\nLa \"wilaya\" di Ouargla \u00e8 il cuore economico e il polmone dell'Algeria, grazie al petrolio di Hassi Messaoud. A partire dalla fine degli anni settanta questa wilaya ha attratto popolazione da tutte le zone del paese.\nPopolazione.\nLa provincia conta 558.558 abitanti, di cui 283.389 di genere maschile e 275.169 di genere femminile, con un tasso di crescita dal 1998 al 2008 del 2,3%.\nAmministrazione.\nLa Provincia di Ouargla \u00e8 suddivisa in 10 distretti, a loro volta suddivisi in 21 comuni."}
{"id": "902733", "revid": "768068", "url": "https://it.wikipedia.org/wiki?curid=902733", "title": "Ora legale del Pacifico", "text": "L'ora legale del Pacifico (in inglese originale \"Pacific Daylight Time\", abbreviato in PDT) \u00e8 l'ora legale utilizzata d'estate negli Stati Uniti e in Canada che si ottiene sottraendo 7 ore dall'ora di Greenwich (UTC-7). Il fuso orario di questa zona si basa sul tempo solare medio del 120\u00ba meridiano ovest di Greenwich.\nIn inverno \u00e8 sostituito dall'ora solare UTC-8 detta ora standard del Pacifico (\"Pacific Standard Time\", abbreviato in PST).\nLa zona \u00e8 un'ora in anticipo rispetto al fuso orario dell'Alaska, un'ora indietro rispetto al fuso orario detto Mountain Time Zone e tre ore indietro rispetto alla Eastern Time Zone.\nNegli Stati Uniti, lo stato di Washington e della California si posizionano completamente all'interno del Fuso orario del Pacifico, mentre in Nevada solo la citt\u00e0 di West Wendower rientra in questo fuso orario, cos\u00ec come la parte nord dell'Idaho, e tutto l'Oregon con esclusione di buona parte della Contea di Malheur.\nIn Canada vi rientrano quasi tutte le province della Columbia Britannica, con esclusione della provinciale Highway 95, e la zona attorno a Fort St. John, tutto lo Yukon e la citt\u00e0 di Tungsten situata nel Territori del Nord-Ovest.\nL'unica parte del Messico che si colloca interamente in questo fuso orario \u00e8 la Bassa California.\nNel corso del 2006, esattamente tra le 2:00 e le 3.00 LST (Local Standard Time) della prima domenica di aprile, il fuso orario locale (PST, UTC-8) \u00e8 passato al PDT (UTC-7), per ritornare al fuso originario nell'ultima domenica di ottobre. Nel 2007 questo cambiamento, rispetto al 2006, \u00e8 stato anticipato di quasi un mese e posticipato di quasi una settimana: seconda domenica di marzo e prima domenica di novembre."}
{"id": "902735", "revid": "1305772", "url": "https://it.wikipedia.org/wiki?curid=902735", "title": "TEE", "text": ""}
{"id": "902736", "revid": "827882", "url": "https://it.wikipedia.org/wiki?curid=902736", "title": "Oregonatore", "text": "L'Oregonatore, similmente al Brusselatore, \u00e8 un modello cinetico utilizzato per descrivere le reazioni oscillanti. Fu elaborato da Richard J. Field, Endre K\u00f6r\u00f6s e Richard M. Noyes (dalle cui iniziali nasce il termine alternativo meccanismo FKN) dell'Universit\u00e0 dell'Oregon nel 1972, per descrivere in modo dettagliato la reazione di Belousov-Zhabotinsky. \nIl modello.\nIl modello FKN consiste in cinque reazioni che vedono implicate un insieme di sette specie chimiche {A,B,P,Q,X,Y,Z}:\nLe concentrazioni delle specie A e B sono mantenute costanti cos\u00ec come quelle dei prodotti P e Q. Le equazioni cinetiche del sistema diventano quindi funzione di sole tre variabili. \nSi ha"}
{"id": "902744", "revid": "81195", "url": "https://it.wikipedia.org/wiki?curid=902744", "title": "Oregonator", "text": ""}
{"id": "902748", "revid": "103139593", "url": "https://it.wikipedia.org/wiki?curid=902748", "title": "Epoca (ferrovia)", "text": "Nel settore del modellismo ferroviario \u00e8 di uso comune la suddivisione degli anni in epoche.\nNormativa di riferimento nel settore ferromodellistico per la suddivisione in epoche \u00e8 la norma \"NEM800\" (\"Epoche Ferroviarie\"): esistono inoltre le normative specifiche per i singoli paesi, e quella relativa all'Italia \u00e8 la norma \"NEM814\".\nLe differenze tra epoca ed epoca riguardano principalmente:\nLa definizione delle date di inizio e fine delle epoche non \u00e8 internazionalmente univoca, e dipende strettamente dalla rapidit\u00e0 del progresso tecnologico nella nazione considerata. A loro volta, le epoche hanno suddivisione interne, dette \"Periodi\", che marcano differenze minori interne alla medesima epoca.\nLe epoche si indicano con la dizione \"Epoca\" seguita da una cifra in numeri romani:\n\u00c8 importante, nel mondo del ferromodellismo, che un buon diorama abbia coerenza interna tra le varie parti, per cui salvo rari casi (treni \"storici\", materiale obsoleto) si evita di mischiare eccessivamente i veicoli e le infrastrutture di epoche differenti.\nClassificazione per il Regno Unito.\nLa suddivisione delle epoche ferroviarie nel Regno Unito \u00e8 differente rispetto a quelle definite per l'Europa continentale.\nVengono definite 9 epoche con denominazione inglese:"}
{"id": "902755", "revid": "124123", "url": "https://it.wikipedia.org/wiki?curid=902755", "title": "Juan Aldama", "text": "Biografia.\nNato a San Miguel el Grande, oggi San Miguel de Allende, Guanajuato, nel 1774. All'inizio della Guerra d'indipendenza del Messico era capitano nel reggimenti di cavalleria delle milizie di Ferdinando VII di Spagna e bench\u00e9 risiedesse a San Miguel el Grande, assisteva regolarmente alle sedute dei congiurati che si tenevano a Quer\u00e9taro\nQuando la cospirazione venne scoperta, Aldama Abbandon\u00f2 San Miguel, e si diresse a Dolores Hidalgo per unirsi a padre Miguel Hidalgo e a Ignacio Allende con l'intento di informarli di ci\u00f2 che stava avvenendo; cos\u00ec all'alba del 16 settembre partecip\u00f2 al Grido dell'Insurrezione.\nAldama rimase assieme ad Allende durante tutta la campagna fino a che fu preso ad Acatita de Bajan assieme agli altri capi rivoluzionari. Fu condannato assieme agli altri capi rivoluzionari per ordine del vicer\u00e9, che aveva posto una taglia sopra le loro teste. Venne condotto a Chihuahua, venne processato e condannato alla pena capitale, per fucilazione.\nVenne giustiziato il 26 giugno 1811 assieme ad Allende, Mariano Jim\u00e9nez e Manuel Santa Mar\u00eda.\nSenza dubbio, non bast\u00f2 al vicer\u00e9 la sua morte, poich\u00e9 la sua testa assieme a quelle di Ignacio Allende, Mariano Jim\u00e9nez e di Miguel Hidalgo furono portate a Guanajuato e collocate in gabbie di ferro ad ogni angolo della alh\u00f3ndiga de Granaditas, dove rimasero sino al 1824 quando vennero tolte per essere sepolte assieme ai corpi sotto l'altare dei Re nella Cattedrale di Citt\u00e0 del Messico.\nDal 1925 i suoi resti come quelli di tutti gli eroi della Rivoluzione messicana riposano nella Colonna dell'indipendenza, a Citt\u00e0 del Messico."}
{"id": "902759", "revid": "716642", "url": "https://it.wikipedia.org/wiki?curid=902759", "title": "Sligo Rovers Football Club", "text": "Lo Sligo Rovers Football Club (in gaelico irlandese \"An Cumann Peile Ruagair\u00ed Shligigh\"), meglio noto come Sligo Rovers, \u00e8 una societ\u00e0 calcistica irlandese con sede nella citt\u00e0 di Sligo. Fondata nel 1928 dalla fusione di due squadre giovanili locali, gioca le sue partite casalinghe in tenuta rosso-bianca allo stadio \"Showgrounds\".\nLa compagine \u00e8 una realt\u00e0 particolare del calcio, in quanto \u00e8 una cooperativa gestita direttamente dalla popolazione di Sligo, ed \u00e8 sentita come parte stessa della cittadina. Lo stesso consiglio cittadino ha provveduto ad affidare alla societ\u00e0 la gestione dello stadio in \"trust\", a tempo indeterminato e presumibilmente fino a che la societ\u00e0 esister\u00e0.\nStoria.\nLa squadra fu fondata il 17 settembre 1928 con la fusione di due club amatoriali giovanili del luogo, lo Sligo Blues e lo Sligo Town. Esordirono in campo sei giorni dopo battendo con un secco 9-1 una selezione della vicina Ballyshannon. Nel 1934 fecero finalmente accesso alla League of Ireland.\nIl club fece discreto scalpore, poi, quando durante la Seconda guerra mondiale tesser\u00f2 l'ex-leggenda dell'Everton e tuttora ancora recordman di reti nel secondo campionato inglese Dixie Dean.\nLe annate migliori dei Rovers sono state il 1937 ed il 1977, quando riuscirono a vincere il campionato irlandese, il 1983 quando sconfissero il Bohemians F.C. vincendo la FAI Cup ed il 1994, quando sotto la guida di Willie McStay conseguirono una \"treble\" vincendo la First Division, la First Division Shield e la FAI Cup, battendo il Derry City F.C. in finale. Sempre nel 1994 riuscirono ad avanzare anche oltre i preliminari di Coppa delle Coppe, venendo sconfitti ed eliminati soltanto al primo turno dal (5-2 tra casa e trasferta).\nL'attuale allenatore del Fulham FC, Lawrie Sanchez, guid\u00f2 il club la stagione successiva e fu sostituito l'anno dopo da Steve Cotterill, allenatore conosciuto nella First Division inglese.\nIl 12 novembre 2005, lo Sligo Rovers ottiene il titolo 2005 della First Division Title con uno 0-0 in casa contro l'Athlone Town, entrando cos\u00ec per la prima volta dopo 6 anni dalla sua creazione, nella Premier Division della Eircom League. Nel 2006 lo Sligo Rovers raggiunge anche la semifinale di FAI Cup: tuttavia l'allenatore Sean Connor, non viene confermato nonostante i buoni risultati e un contratto ancora non in scadenza.\nNonostante il poco interesse di Connor per le sorti della squadra, lo Sligo Rovers raggiunge un insperato ed ottimo quinto posto assicurandosi la permanenza nella massima serie.\nNel 2009 la squadra raggiunge la finale della FAI Cup ma viene sconfitta per 2-1 dallo Sporting Fingal. Nel 2010 il club si aggiudica la sua seconda coppa di lega sconfiggendo in finale per 1-0 la formazione del Monaghan United.Sempre nel 2010 si aggiudica la finale di FAI Cup battendo per 2-0 dopo i calci di rigore lo Shamrock Rovers.\nLo Sligo Rovers \u00e8 uno dei protagonisti di un popolare e semi-autobiografico libro, \"There's Only One Red Army\" del giornalista Eamonn Sweeney, pubblicato nel 1997.\nSimboli e colori sociali.\nLo Sligo Rovers gioca sin dalla fondazione in casa con una tenuta rossa e bianca: la maglia \u00e8 a tinta unita rossa cos\u00ec come i calzettoni, mentre i pantaloncini sono tradizionalmente bianchi. Talvolta, tuttavia, la squadra scende in campo con calzettoni bianchi e pantaloncini rossi.\nIn trasferta storicamente lo Sligo Rovers ha i colori invertiti, ovvero maglia bianca, pantaloncini rossi e calzettoni bianchi o rossi. Recentemente, per\u00f2, non sono mancate divise di colori diversi, come nel 2006 quando la squadra affrontava alcune sfide fuori casa in tenuta nera con bordi gialli.\nLo stemma della societ\u00e0 \u00e8 cambiato varie volte. Dopo un banale pallone stilizzato anni 30 bianco-rosso, la squadra ha adottato per lungo tempo il simbolo della citt\u00e0 di Sligo soltanto variato nei colori, bianchi e rossi.\nL'attuale stemma \u00e8 pi\u00f9 originale ed \u00e8 uno scudo rosso con un pallone lanciato e una conchiglia bianca, mentre sopra vi figura un cane. L'uso della conchiglia non \u00e8 casuale, in quanto \u00e8 il simbolo principale di Sligo e della sua contea: il nome gaelico \"Sligeach\" significa, infatti, \"posto ricco di conchiglie\".\nLa mascotte della squadra \u00e8 una simpatica mucca bianco-rossa.\nRose.\nRosa 2014/15.\n\"Aggiornata al 24 agosto 2014\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "902760", "revid": "1934238", "url": "https://it.wikipedia.org/wiki?curid=902760", "title": "Ucraina (disambigua)", "text": ""}
{"id": "902762", "revid": "287204", "url": "https://it.wikipedia.org/wiki?curid=902762", "title": "Gliscor", "text": ""}
{"id": "902763", "revid": "287204", "url": "https://it.wikipedia.org/wiki?curid=902763", "title": "Vehicle Assembly Building", "text": "Il Vehicle Assembly Building, o VAB, originariamente chiamato Vertical Assembly Building, \u00e8 un edificio del Kennedy Space Center (KSC) della NASA, progettato per ospitare la costruzione di grandi veicoli spaziali, come il Saturn V e lo Space Shuttle.\nCon un volume di \u00e8 uno degli edifici pi\u00f9 voluminosi del mondo. L'edificio si trova nel Launch Complex 39 del KSC, a met\u00e0 strada tra Jacksonville e Miami, sulla costa atlantica della Florida.\nIl VAB \u00e8 l'edificio a un piano solo pi\u00f9 grande del mondo, l'edificio pi\u00f9 alto della Florida () fino al 1974, ed \u00e8 ancora l'edificio fuori da un'area urbana pi\u00f9 alto degli Stati Uniti.\nStoria.\nIl VAB, completato nel 1966, venne originariamente costruito per l'assemblaggio verticale del Saturn V per il programma Apollo ed era chiamato \"Vertical Assembly Building\". In seguito, in previsione dei programmi post-Saturn come il programma Space Shuttle, venne rinominato \"Vehicle Assembly Building\" nel 1965, e venne usato per i serbatoi esterni dello shuttle, e per agganciare gli orbiter degli Space Shuttle ai booster a carburante solido e ai serbatoi esterni. Una volta assemblato, lo Space Shuttle veniva spostato sulla Mobile Launcher Platform e tramite il Crawler-transporter verso il LC-39 Pad A o B.\nCostruzione.\nNel 1963, la NASA firm\u00f2 un contratto con la Morrison-Knudsen per progettare e costruire il VAB. La costruzione inizi\u00f2 il 2 agosto 1963. Era parte dello sforzo della NASA per portare degli astronauti sulla Luna con il programma Apollo. La costruzione del VAB richiese di acciaio e l'edificio venne completato nel 1966. Il VAB \u00e8 alto , lungo e largo . Copre un'area di e ha un volume di .\nSituato sulla costa atlantica della Florida, l'edificio \u00e8 stato costruito per resistere a uragani e tempeste tropicali con delle fondamenta costituite da di cemento e barre di acciaio che arrivano ad una profondit\u00e0 di nel terreno. Nonostante questo, numerosi uragani sono riusciti a danneggiarlo.\nFunzionalit\u00e0.\nCi sono quattro entrate alle baie all'interno dell'edificio, che sono le quattro porte pi\u00f9 grandi al mondo. Ogni porta \u00e8 alta , ha 7 pannelli verticali e 4 pannelli orizzontali, e impiega 45 minuti per aprirsi o chiudersi completamente. L'entrata nord che porta alla corridoio di trasferimento \u00e8 stata ampliata di per permettere l'entrata degli orbiter degli shuttle. Uno spazio centrale nella porta nord permetteva il passaggio degli stabilizzatori verticali degli orbiter.\nPer alzare i componenti dello Space Transportation System, il VAB conteneva cinque carriponte, inclusi due in grado di sollevare 325 tonnellate, e altri 136 dispositivi di sollevamento.\nL'edificio ha almeno 10000 tonnellate di equipaggiamento per il condizionamento dell'aria, inclusi 125 ventilatori sul soffitto supportati da quattro unit\u00e0 trattamento aria che mantengono l'umidit\u00e0 sotto controllo. L'aria dell'edificio pu\u00f2 essere cambiata completamente in un'ora. L'interno dell'edificio \u00e8 cos\u00ec vasto che ha un proprio clima, inclusa la \"formazione di nuvole di pioggia vicino al soffitto nei giorni pi\u00f9 umidi\", che i sistemi di umidit\u00e0 devono minimizzare.\nEsterno.\nLa bandiera statunitense dipinta sull'edificio era la pi\u00f9 grande del mondo quando venne aggiunta ne 1976 come parte delle celebrazioni per il bicentennale degli USA; venne anche dipinta la stella simbolo dell'anniversario, in seguito rimpiazzata dal logo della NASA nel 1998. \u00c8 alta e larga . Ciascuna delle stelle \u00e8 larga , il campo blu ha le stesse dimensioni di un campo da basket, e ogni striscia \u00e8 larga . La bandiera e il logo sono state ridipinte nel 1998 in occasione del 40\u00ba anniversario della NASA.\nI maggiori danni alla facciata esterna vennero causati nel 2004, quando l'uragano Frances strapp\u00f2 850 pannelli di alluminio di dall'edificio, risultati in circa di apertura sui lati. Altri venticinque pannelli vennero tolti dalla parete est dai venti dell'uragano Jeanne tre settimane dopo. In precedenza, l'uragano Charley aveva causato alcuni danni per circa . Nel 2007 i danni causati da questi uragani erano ancora visibili. Alcuni pannelli sono stati progettati per staccarsi quando si crea un grande differenziale di pressione tra l'esterno e l'interno del VAB. Questo permette un pareggiamento e aiuta a proteggere l'integrit\u00e0 strutturale dell'edificio durante i repentini cambi di pressione causati dai cicloni tropicali.\nFuturo.\nIl programma Space Shuttle venne interrotto nel 2011 e la NASA inizi\u00f2 dei tour guidati nel VAB. Questi tour vennero fermati nel 2014 per permettere il restauro.\nNel 2013 la NASA incluse 143.7 milioni di dollari nel budget per la costruzione di nuovi edifici a supporto di nuovi programmi di esplorazione, inclusi lo Space Launch System (SLS) e il Multi-Purpose Crew Vehicle (MPCV). Nel 2014 la NASA inizi\u00f2 la modifica del Launch Complex 39 al KSC per supportare i nuovi SLS, iniziando con ampie riparazione, aggiornamento del codice e miglioramenti della sicurezza di Launch Control Center, Vehicle Assembly Building (VAB) e del VAB Utility Annex. Questo lavoro iniziale permetter\u00e0 il supporto di tutti i lanci effettuati dal Launch Complex 39 e permetter\u00e0 alla NASA di modernizzare le strutture, mentre vengono sviluppati requisiti specifici per i veicoli.\nIl 16 giugno 2015 la NASA tramite un comunicato ha annunciato il proprio interesse nel vedere utilizzata la VAB High Bay 2 e altre strutture del complesso per \"l'assemblaggio, l'integrazione e i testi di veicoli di lancio\" per usi commerciali. Questa mossa permetter\u00e0 al KSC di diventare uno spazio porto accessibile a spedizioni governative e commerciali.\nIl 21 aprile 2016 la NASA ha annunciato la selezione dell'Orbital ATK per le negoziazioni per la High Bay 2."}
{"id": "902765", "revid": "1305772", "url": "https://it.wikipedia.org/wiki?curid=902765", "title": "400 (disambigua)", "text": ""}
{"id": "902766", "revid": "15756", "url": "https://it.wikipedia.org/wiki?curid=902766", "title": "Filippo Meda", "text": "Biografia.\nNacque, primo di nove fratelli, in una famiglia della media borghesia milanese. Il padre Luigi aveva un negozio nella centrale via Mercanti. Ricevette un'educazione improntata ai principii del cattolicesimo.\nGi\u00e0 da studente cominci\u00f2 a collaborare con alcuni giornali locali. Dalla stampa locale a quella nazionale il passo fu breve. \u00c8 datato 14 maggio 1887 il suo primo articolo su \u00abL'Osservatore Cattolico\u00bb, una delle principali voci dell'intransigentismo cattolico italiano.\nMeda frequent\u00f2 a Milano il Liceo Beccaria. Successivamente s'iscrisse alla \u00abRegia Accademia scientifico-letteraria\u00bb di Milano, conseguendo la laurea in lettere nel luglio 1891. Ottenne poi una seconda laurea, in giurisprudenza, all'Universit\u00e0 degli Studi di Genova nel 1893. Nel 1896, dopo aver assolto gli obblighi militari (fu congedato come sottotenente) ed aver superato l'esame da procuratore ed avvocato, apr\u00ec uno studio legale a Milano.\nIl mese seguente si spos\u00f2 con Maria Annunciata Branca, da cui ebbe due figli maschi, Gerolamo (1897) e Luigi (1900).\nNegli anni novanta la seconda attivit\u00e0 di Meda, dopo quella legale, fu il giornalismo: la sua collaborazione all'\u00abOsservatore cattolico\u00bb fu assidua. Dalle colonne del quotidiano milanese Meda espresse le proprie idee sulle questioni che si dibattevano nel mondo cattolico di quel tempo: la questione romana, la partecipazione dei cattolici alle elezioni, ecc. Nel 1890 Meda aveva fondato, insieme ad alcuni amici, l'Associazione degli Elettori cattolici, con lo scopo di scegliere i migliori candidati cattolici alle elezioni locali e di sostenerli durante la campagna elettorale (il \"non expedit\" di Pio IX prevedeva che i cattolici non dovessero partecipare alla politica nazionale).\nL'anno 1898 fu cruciale per il movimento cattolico italiano. Anche per Meda rappresent\u00f2 una svolta. A causa dei moti di piazza, il direttore dell'\u00abOsservatore cattolico\u00bb, don Davide Albertario, fin\u00ec in carcere. Meda fu scelto come suo sostituto fino alla sua liberazione, l'anno successivo. Oltre a dirigere il quotidiano, divenne anche la guida effettiva del movimento cattolico milanese (in maggioranza intransigente). Nel 1900 nacque il figlio Luigi, futuro politico e membro della Resistenza italiana. Nel 1901, un anno prima della morte di don Albertario, Meda torn\u00f2 ad essere direttore del quotidiano, oltre ad essere proprietario della testata. La nuova linea dell'\u00abOsservatore\u00bb fu meno battagliera e pi\u00f9 aperta al dibattito e al confronto delle opinioni. Meda teorizzava una presenza sempre maggiore dei cattolici nella vita pubblica e nel contempo l'accettazione delle istituzioni dello Stato. La posizione intransigente, che era stata anche la sua, non avrebbe portato a niente di concreto. Per modificare lo Stato in senso cristiano era necessario confrontarsi con esso. L'astensionismo cattolico alle elezioni nazionali, da forma di protesta, doveva diventare una fase di preparazione per l'ingresso effettivo dei cattolici nella vita politica italiana, nel quadro di una nuova interpretazione del \"non expedit\". Nello stesso anno Meda entr\u00f2 a far parte per la prima volta delle istituzioni pubbliche: fu eletto consigliere provinciale per il mandamento di Rho.\nNell'estate del 1904 () Meda invit\u00f2 a Milano alcuni esponenti nazionali del movimento cattolico. Dalla riunione scatur\u00ec la fondazione dell'\u00abUnione nazionale fra gli elettori cattolici amministrativi\u00bb. Il 28 dicembre Meda tenne un discorso in cui auspic\u00f2 la fondazione di un partito cattolico non confessionale, cio\u00e8 libero da vincoli ufficiali con il pontefice. Questa svolta fece venire meno vecchie contrapposizioni (intransigenti \"contro\" conciliatoristi) che avevano diviso tutto il mondo cattolico italiano, e quindi anche quello lombardo. L'esito fu, tre anni dopo, la fusione dei due principali quotidiani cattolici milanesi, fino ad allora contrapposti: \u00abL'Osservatore cattolico\u00bb (intransigente, almeno alle origini) e \u00abLa Lega Lombarda\u00bb (bandiera dei conciliatoristi). Nacque cos\u00ec \u00abL'Unione\u00bb (14 dicembre 1907).\nNel 1909 Meda si candid\u00f2 per la prima volta al Parlamento, venendo eletto nel collegio di Rho (con il 66% dei voti). Da allora l'attivit\u00e0 politica inizi\u00f2 ad essere preponderante, sia su quella giornalistica che su quella professionale. Per questo nel 1912 Meda decise di cedere \u00abL'Unione\u00bb, la quale trov\u00f2 un acquirente in Giovanni Grosoli, editore di una catena di giornali cattolici creata qualche anno prima. \u00abL'Unione\u00bb fu chiusa ed al suo posto fu fondata \u00abL'Italia\u00bb (1912-1968). Nel nuovo giornale Meda tenne la rubrica politica.\nNel 1913 Meda fu rieletto alla Camera, sempre a Rho. Nello stesso anno divenne vice presidente del Consiglio provinciale di Milano. Successivamente ottenne la presidenza. Nel 1916, in piena prima guerra mondiale fu chiamato per la prima volta al governo: fu nominato Ministro delle finanze nel governo Boselli. Mantenne la carica anche nel governo successivo, fino al 1919, l'anno immediatamente successivo alla fine delle ostilit\u00e0. Meda fu il primo dirigente cattolico nazionale ad entrare nel governo italiano dopo il 1870.\nNello stesso anno don Luigi Sturzo fond\u00f2 il Partito Popolare Italiano. Meda non fu tra i fondatori, sia perch\u00e9 era ancora al governo (dove era entrato come indipendente), sia perch\u00e9 dissentiva su alcuni punti del programma sturziano. Il 23 giugno termin\u00f2 l'incarico governativo. Nell'ottobre successivo Meda si iscrisse al PPI.\nFu immediatamente eletto al Parlamento con 42.652 preferenze, su un totale di 73.820 voti ottenuti dal PPI nella provincia di Milano. Per rimarcare la propria posizione come distinta da quella ufficiale del partito, volle fondare una propria rivista, che chiam\u00f2 \u00abCivitas\u00bb. Nel giugno 1920 fu chiamato al governo da Giovanni Giolitti, che gli assegn\u00f2 il dicastero del tesoro. Nello stesso anno fu nominato presidente della Banca Popolare di Milano.\nL'anno seguente Meda decise il proprio disimpegno dal governo, non essendo in grado di portare avanti al meglio pi\u00f9 incarichi contemporaneamente. Nel gennaio 1921 present\u00f2 le dimissioni a Giolitti. Alle elezioni politiche del 1921 fu rieletto alla Camera con 58.568 preferenze (sui 101.000 voti della lista del PPI). Nel 1922 vot\u00f2 la fiducia al governo Mussolini. Successivamente i rapporti con don Sturzo si deteriorarono. Nel 1924 Meda non si ricandid\u00f2 al Parlamento. L'anno successivo chiuse il mensile \u00abCivitas\u00bb. Nel 1927 lasci\u00f2 la presidenza della Banca Popolare di Milano.\nMor\u00ec a Milano il 31 dicembre 1939. Il suo corpo \u00e8 tumulato in un colombaro del Cimitero Monumentale di Milano.\nFilippo Meda \u00e8 stato anche uno dei fondatori dell'Istituto Giuseppe Toniolo di Studi Superiori, ente che in seguito fonder\u00e0 l'Universit\u00e0 Cattolica del Sacro Cuore."}
{"id": "902767", "revid": "287204", "url": "https://it.wikipedia.org/wiki?curid=902767", "title": "401 (disambigua)", "text": ""}
{"id": "902769", "revid": "287204", "url": "https://it.wikipedia.org/wiki?curid=902769", "title": "402 (disambigua)", "text": ""}
{"id": "902770", "revid": "15756", "url": "https://it.wikipedia.org/wiki?curid=902770", "title": "Rocco Stella", "text": "Entr\u00f2 nelle grazie dell'erede al trono imperiale Carlo d'Asburgo durante la guerra di successione spagnola e, quando questi divenne imperatore del Sacro Romano Impero, Rocco Stella fu uno dei suoi ministri pi\u00f9 influenti. Fu inoltre sostenitore delle arti e della letteratura.\nBiografia.\nRocco Stella era il secondogenito di Francesco Stella e Ortenzia de' Lorenzi, e fratello minore di Gian Battista Stella, vescovo di Taranto dal 1713. Francesco Stella era un dottore fisico che diede origine al ramo modugnese dalla famiglia trasferendosi da Valenzano.\nRocco affront\u00f2 studi di filosofia, teologia, astrologia, matematica e geometria; si dimostr\u00f2 molto portato per lo studio delle lingue straniere tanto che arriv\u00f2 a conoscerne e parlarne ben nove.\nLa carriera militare.\nRocco dimostr\u00f2 un'inclinazione verso il mestiere delle armi, perci\u00f2 il padre decise di adibire una stanza del palazzo di famiglia per addestrarlo alla vita nei campi di battaglia fatta di stenti e fatiche. Si rec\u00f2 in Germania per servire l'imperatore Leopoldo I nella guerra contro i turchi. Non \u00e8 chiaro come questa trasferta avvenne: secondo alcune fonti, grazie all'intercessione del padre, Rocco si un\u00ec all'esercito guidato dal cavaliere napoletano Carlo di Sangro, fratello del Marchese di San Lucido e che era in viaggio verso il Sacro Romano Impero; secondo altre fonti effettu\u00f2 il viaggio da solo, portando con s\u00e9 una lettera di un Padre gesuita, e si arruol\u00f2 nel Reggimento Caprara come soldato semplice; stando invece a quanto riportato da Giambattista Saliani, primicerio della chiesa matrice di Modugno e biografo dell'arcivescovo Gian Battista Stella, venne cacciato dalla famiglia perch\u00e9 dopo la morte del padre \"si di\u00e8 a molti vizj\".\nPrest\u00f2 servizio in un reggimento di cavalleria dove non prestava servizio nessun italiano e quindi ebbe la possibilit\u00e0 di imparare la lingua tedesca. Questo reggimento prestava servizio nel Principato di Transilvania: Rocco Stella fece da traduttore per gli ufficiali del reggimento parlando in tedesco con questi e in latino con gli abitanti della regione.\nI meriti sul campo e le doti di coraggio dimostrate in battaglia gli consentirono una rapida ascesa nelle gerarchie militari. Divenne Cornetta, poi Tenente e poi Capitano di cavalleria del Reggimento Caprara. Quando ricopriva questo ruolo di comando, si distinse in occasione di un'imboscata tesa a danno dei Turchi nei pressi del ponte Effech sul fiume Drava, in quanto fu il primo a scagliarsi contro i nemici, riportando negli scontri una grave ferita alla gamba. In seguito, non si sa per quale motivo, venne privato del comando; ma la fedelt\u00e0 al suo Generale gli valse in seguito il grado di Sergente maggiore del Reggimento Montecuccoli.\nConsigliere dell'Imperatore Carlo VI.\nAlla morte di Carlo II di Spagna, si apr\u00ec la disputa per l'attribuzione del trono spagnolo rimasto vacante. Leopoldo I nomin\u00f2 come pretendente al trono per gli austriaci il suo secondogenito, l'arciduca Carlo, in opposizione al candidato francese Filippo d'Angi\u00f2, nipote di Luigi XIV. Carlo si rec\u00f2 in Spagna scortato dagli eserciti inglese e olandese, per essere nominato re di quelle terre, e Rocco Stella fece parte della spedizione. Durante una battaglia difese la vita dell'arciduca e imped\u00ec che venisse fatto prigioniero, guadagnandosi la sua stima.\nCarlo VI si stabil\u00ec a Barcellona per qualche anno e l\u00ec Rocco Stella svolgeva la sua attivit\u00e0 di consigliere incontrando quotidianamente il monarca. In quella occasione il monarca ebbe modo di conoscere meglio le doti di Rocco Stella che fu promosso a Generale di Battaglia e divenne suo Consigliere personale e insegnante di lingue.\nA Barcellona spos\u00f2 Giuseppa Copons, di nobile famiglia catalana, dalla quale ebbe la sua unica figlia, Marianna Stella.\nLa sorella maggiore di Giuseppa Copons, Anna, fu sposa del Marchese Marino Caracciolo di Santeramo in Colle.\nAlla morte dell'imperatore Giuseppe I, primogenito di Leopoldo I e fratello di Carlo VI, quest'ultimo dovette far ritorno di Germania assumere il titolo imperiale. Anche in questo caso, Rocco Stella segu\u00ec Carlo VI, il quale una volta diventato Imperatore del Sacro Romano Impero confer\u00ec a Rocco Stella i due prestigiosi incarichi di Consigliere di Stato e Tenente Maresciallo di Campo.\nNello stesso periodo, i suoi servigi gli valsero l'ulteriore apprezzamento dell'Imperatore Carlo VI che gli confer\u00ec molteplici titoli ed onorificenze. Rocco Stella venne insignito dei titoli di \"nobile d'Austria\", di Magnate del Regno d'Ungheria (in seguito a questa nomina, inizi\u00f2 a vestirsi secondo il gusto e la moda ungherese dell'epoca), di Duca di Telese e marchese di Santacroce.\nRocco Stella partecip\u00f2 a diverse battute di caccia con Carlo VI, il quale in diverse occasioni soggiorn\u00f2 e dorm\u00ec in una tenuta di propriet\u00e0 del Conte.\nGli venne conferita dall'Imperatore una rendita annuale di 6000 ducati, grazie alla quale pot\u00e9 costruire un lussuoso Palazzo nel centro di Vienna, oggi presente in piazza \"Franz Joseph Platz\", al numero civico 8.\nImpegno in favore della propria terra d'origine.\nIl Conte Rocco Stella utilizz\u00f2 la propria influenza a corte e presso l'Imperatore per ottenere vantaggi per la propria terra d'origine e per i propri familiari.\nRocco Stella favor\u00ec i rapporti tra Stato della Chiesa e Impero austriaco, introducendo nelle grazie di Carlo VI il barese Giuseppe Antonio Davanzati, inviato da Roma come diplomatico.\nMolteplici furono le intercessioni presso l'Imperatore che il Conte Rocco Stella fece in favore di Napoli tanto che, per riconoscenza, venne aggregato alla nobilt\u00e0 napoletana del Sedile di Montagna.\nAnche la Piazza dei Nobili di Bari chiese la sua intercessione presso l'imperatore nel 1710 per dirimere una controversia sorta con la Piazza dei Primari: la prima chiedeva di ripristinare la divisione con la seconda, risalente ad antica consuetudine barese, ma annullata due secoli prima da Isabella Sforza.\nIl Conte Rocco Stella rimase sempre molto legato alla sua terra natia e, in varie occasioni, si prodig\u00f2 per far ottenere a Modugno diversi privilegi e benefici come la conferma del permesso per la fiera annuale del Crocifisso, la concessione del titolo di citt\u00e0, l'esenzione dei dazi dai consumi e le franchigie doganali.\nInfine, intervenne per far ottenere al suo unico nipote, il Marchese Pietro Luca Stella, il prestigioso incarico di capitano delle guardie Svizzere dei Vicer\u00e9 di Napoli. Per questo scopo, utilizz\u00f2 la propria influenza presso l'Imperatore Carlo VI per far destituire il Vicer\u00e9 di Napoli Carlo Borromeo Arese che si era opposto a questa nomina.\nImpegno a sostegno delle arti.\nRocco Stella fu anche un mecenate. Si ricorda la donazione da lui effettuata di due statue di legno realizzate a Vienna, rappresentanti l'Immacolata e San Pasquale Baylon, a suo fratello Gian Battista Stella allora arciprete di Modugno. Le statue furono collocate nella Chiesa di Santa Maria della Croce.\nFu, inoltre, molto generoso nel sostegno degli artisti, in particolar modo con gli scrittori i quali gli dedicarono diverse opere e lo elogiarono pubblicamente.\nA titolo di esempio, si riportano alcuni passi dalle \"Fantasie Capricciose\" del Marchese di Gagliato, Giovanni S\u00e1nchez de Luna.\nAltro esempio di elogio pubblico di Rocco Stella e dei suoi servigi verso la corona, lo si pu\u00f2 trovare nelle \"Notizie di Famiglie Nobili ed Illustri della Citt\u00e0 e Regno di Napoli\" di Don Giuseppe Reccho, Duca di Accadia e Cavaliere dell'Ordine di Calatrava.\nCome segno di gratitudine da parte dei letterati italiani, venne ammesso all'Accademia dell'Arcadia con lo pseudonimo di \"Aristide Calidonio\".\nMalattia e morte.\nL'unica figlia di Rocco Stella, Marianna, mor\u00ec a Vienna all'et\u00e0 di 11 anni. Anche sua moglie mor\u00ec nella capitale dell'Impero.\nRimasto vedovo, continu\u00f2 la sua vita a Vienna e costitu\u00ec un maggiorasco in favore di suo nipote Pietro Luca, figlio del fratello Domenico Antonio (gli altri fratelli di Rocco Stella non ebbero figli). Richiam\u00f2 in Vienna da Modugno anche il suo pronipote di 12 anni Nicola Stella, .\nSi ammal\u00f2 di idropisia che lo rese infermo.\nEra assistito da un padre Cappuccino e dal padre Gesuita Juan \u00c1lvaro Cienfuegos Villaz\u00f3n che appena 15 giorni dopo la morte del Conte Roco Stella divenne cardinale.\nL'Imperatore Carlo VI si informava quotidianamente delle condizioni di salute del suo Ministro e, quando questi si trov\u00f2 in fin di vita, gli scrisse di proprio pugno per dimostrargli la propria vicinanza nei suoi ultimi giorni.\nMor\u00ec a causa della malattia il 15 settembre 1720 a Vienna. Per sua disposizione, ebbe funerali modesti.\nUnico erede fu il nipote Marchese Pietro Luca, che ebbe il feudo di Torre Ruggero creato dal padre di Rocco, Francesco.\nCinque feudi o possedimenti in Austria, passarono al cognato, il Marchese Marino Caracciolo di Santeramo in Colle con l'obbligo di acquisire anche il cognome Stella: ci\u00f2 permise la sopravvivenza del casato, considerando che sia Domenico Antonio Stella II sia suo fratello Nicola morirono senza figli. Il maggiorascato venne poi ereditato dal figlio ed erede di Marino Caracciolo, ovvero Pasquale Diodato (1725-1784).\nCre\u00f2 un fondo di 70.000 ducati, poi accresciuto da Nicola Stella, in favore delle ragazze senza marito. Effettu\u00f2 vari lasciti in favore di ordini religiosi: 1000 ducati alla Monache Farnesiane; 2000 ducati ai Padri Domenicani con l'obbligo di celebrare messe in alcuni anniversari; 1000 ducati ai Frati Alcantarini di Castellana per la creazione di un convento, che venne realizzato per l'interessamento del nipote Nicola Stella.\nIncarichi, titoli e onorificenze.\nIl feudo di Santacroce comprendeva la citt\u00e0 di Telese e le terre di Marigliano, Solopaca, Gricignano e Casolla.\nQuesto feudo venne concesso a Rocco Stella dall'Imperatore Carlo VI come ricompensa per i servigi militari. Il feudo era precedentemente in possesso del Duca Angelo Ceva Grimaldi, ma ritorn\u00f2 al demanio nel 1707, quando mor\u00ec senza successori. La sorella del Duca tent\u00f2 senza successo di rimanere in possesso del feudo. Nel 1715 il possedimento si accrebbe con la concessione dell'allodio dei beni e delle rendite di Santa Croce e della chiesa di San Vito collocata nel territorio di Maglianello. Alla morte di Rocco Stella, il feudo pass\u00f2 al nipote ed erede Pietro Stella fino all'aprile del 1734 quando il nuovo Re di Napoli, Carlo III di Spagna, lo riport\u00f2 sotto il diretto controllo demaniale."}
{"id": "902772", "revid": "121191798", "url": "https://it.wikipedia.org/wiki?curid=902772", "title": "Legge di Betz", "text": "La legge di Betz mostra la massima energia possibile, conosciuta come limite di Betz, che si potrebbe ricavare tramite un rotore infinitamente sottile, attraversato da un fluido che scorre ad una certa velocit\u00e0.\nAl fine di calcolare l'efficienza massima di un rotore sottile, lo si immagini sostituito da un disco che spilli energia dal fluido che vi passa attraverso. Ad una certa distanza dietro questo disco, il fluido che vi \u00e8 passato attraverso fluisce con una velocit\u00e0 ridotta.\nApplicazione della conservazione della massa (equazione di continuit\u00e0).\nApplicando l'equazione di continuit\u00e0 a questo volume di controllo, il tasso di massa fluida (ossia la massa fluente per unit\u00e0 di tempo) \u00e8 data da:\ndove \"v1\" \u00e8 la velocit\u00e0 davanti al rotore, \"v2\" \u00e8 la velocit\u00e0 alle spalle del rotore, e \"v\" \u00e8 la velocit\u00e0 all'altezza del dispositivo. \"\u03c1\" \u00e8 la densit\u00e0 del fluido, e l'area della turbina \u00e8 data da \"S\". La forza esercitata dal vento sul rotore pu\u00f2 essere scritta come\nPotenza e lavoro.\nIl lavoro fatto dalla forza pu\u00f2 essere scritto in forma differenziale come\ne la potenza contenuta nel fluido \u00e8\nSostituendo la forza F calcolata in precedenza nell'equazione della potenza, sar\u00e0 disponibile la potenza che pu\u00f2 essere estratta dal fluido in movimento:\nLa potenza pu\u00f2 essere calcolata anche in un altro modo usando l'energia cinetica. Applicando l'equazione di conservazione dell'energia al volume di controllo si ottiene:\nTornando all'equazione di continuit\u00e0, la sostituzione per il tasso di massa fluida d\u00e0 il seguente:\nEntrambe queste espressioni per il calcolo della potenza sono valide: una di queste deriva dall'analisi del lavoro incrementale eseguito e l'altra dalla conservazione dell'energia. Risolvendo queste due espressioni, si ottiene un risultato interessante:\nEsaminando le due espressioni equivalenti, principalmente:\ne quindi\nPertanto la velocit\u00e0 del fluido al rotore pu\u00f2 essere considerata come la media delle velocit\u00e0 del settore a monte e di quello a valle a condizione che essi non abbiano velocit\u00e0 uguali, nel qual caso non viene estratta potenza. Questo \u00e8 spesso considerato il punto di pi\u00f9 difficile accettazione della Legge di Betz, ma \u00e8 in realt\u00e0 corretto, come si pu\u00f2 vedere dalla dimostrazione precedente.\nCoefficiente di carico.\nIl coefficiente di carico \u00e8 definito come il rapporto tra la potenza erogata e la massima potenza che pu\u00f2 essere ottenuta, ovvero come il \"lavoro adimensionale\":\nper ottenere questo valore si pu\u00f2 partire dall'espressione precedente della potenza basata sull'energia cinetica:\nDifferenziando, in base alla regola della catena formula_17 rispetto a formula_18 per una data velocit\u00e0 del fluido \"v1\" e una data area \"S\" \u00e8 possibile trovare il massimo o il minimo valore che assume formula_17. In particolare si trova che il massimo valore si ha per formula_20.\nSostituendo questi risultati nella formula precedente si trova la frazione massima di lavoro che possiamo ottenere che sar\u00e0:\nLa frazione di lavoro resa disponibile da un cilindro di fluido con area \"S\" e velocit\u00e0 \"v1\" \u00e8:\nIl coefficiente di carico ha il suo massimo valore di 0,593. Per esempio le perdite del rotore in un mulino a vento sono le pi\u00f9 significative, pertanto \u00e8 importante ridurle il pi\u00f9 possibile. I rotori moderni ammettono valori nell'intervallo da 0,4 a 0,5, che \u00e8 il 70-80% di quello teoricamente possibile.\nPunti di interesse.\nSi noti che la precedente analisi non \u00e8 dipendente dalla geometria, pertanto S potrebbe assumere qualsiasi forma, a condizione che il flusso l'attraversi assialmente dall'ingresso al volume di controllo di uscita e che il controllo del volume sia uniforme per le velocit\u00e0 di ingresso e di uscita. Si noti altres\u00ec che ogni effetto estraneo pu\u00f2 solo peggiorare le prestazioni della turbina, poich\u00e9 l'analisi \u00e8 stata effettuata ignorando l'attrito. Ogni effetto non ideale diminuisce, infatti, l'energia disponibile dal fluido in ingresso, diminuendo l'efficienza.\nCi sono state diverse argomentazioni su questo limite e gli effetti degli ugelli e c'\u00e8 una netta difficolt\u00e0 quando si considerano i dispositivi di potenza che utilizzano pi\u00f9 area di cattura dell'area del rotore. Alcuni produttori e inventori hanno creduto di superare il limite di Betz facendo questo, ma in realt\u00e0 le loro ipotesi iniziali erano sbagliate, dato che si sta utilizzando una formula_23 sostanzialmente maggiore dell'area del rotore e questo apporta squilibrio al numero di efficienza. In realt\u00e0 il rotore \u00e8 efficiente come potrebbe esserlo senza ugelli o dispositivi di cattura, ma \u00e8 aggiungendo questi dispositivi che si aumenta la potenza estraibile dal vento a monte del rotore.\n\"Osservazione - Se usiamo la seguente media delle velocit\u00e0:\"\n\"Al posto di formula_25\"\n\"poich\u00e9 formula_26 allora formula_27 per qualunque valore di formula_28 (impatto senza movimento). \"Il calcolo \u00e8 molto semplice e d\u00e0 una riduzione del 50% della produzione."}
{"id": "902774", "revid": "287204", "url": "https://it.wikipedia.org/wiki?curid=902774", "title": "403 (disambigua)", "text": ""}
{"id": "902775", "revid": "17351", "url": "https://it.wikipedia.org/wiki?curid=902775", "title": "CH-46 Sea Knight", "text": ""}
{"id": "902777", "revid": "196390", "url": "https://it.wikipedia.org/wiki?curid=902777", "title": "Limite di Betz", "text": ""}
{"id": "902778", "revid": "17351", "url": "https://it.wikipedia.org/wiki?curid=902778", "title": "CH-46", "text": ""}
{"id": "902779", "revid": "1305772", "url": "https://it.wikipedia.org/wiki?curid=902779", "title": "404 (disambigua)", "text": ""}
{"id": "902781", "revid": "287204", "url": "https://it.wikipedia.org/wiki?curid=902781", "title": "Strandhill", "text": "Strandhill (\"An Leathros\" in irlandese) \u00e8 un rinomato villaggio costiero della contea di Sligo, in Irlanda. Situato a pochissima distanza dalla cittadina di Sligo, a ridosso delle pendici di Knocknarea, ospita nel suo territorio una lunga spiaggia molto apprezzata per il surf.\nA Strandhill \u00e8 posto lo \"Sligo Airport\", impianto modesto, ma praticamente l'unico della zona, e che comunque copre i voli nazionali. "}
{"id": "902782", "revid": "287204", "url": "https://it.wikipedia.org/wiki?curid=902782", "title": "405 (disambigua)", "text": ""}
{"id": "902783", "revid": "287204", "url": "https://it.wikipedia.org/wiki?curid=902783", "title": "406 (disambigua)", "text": ""}
{"id": "902788", "revid": "287204", "url": "https://it.wikipedia.org/wiki?curid=902788", "title": "407 (disambigua)", "text": ""}
{"id": "902789", "revid": "287204", "url": "https://it.wikipedia.org/wiki?curid=902789", "title": "408 (disambigua)", "text": ""}
{"id": "902791", "revid": "436907", "url": "https://it.wikipedia.org/wiki?curid=902791", "title": "The Death Trip Continues...", "text": "The Death Trip Continues... \u00e8 un EP del gruppo musicale statunitense Static-X, pubblicato nel 2000 dalla Warner Bros. Records."}
{"id": "902793", "revid": "287204", "url": "https://it.wikipedia.org/wiki?curid=902793", "title": "Mismagius", "text": ""}
{"id": "902794", "revid": "287204", "url": "https://it.wikipedia.org/wiki?curid=902794", "title": "409 (disambigua)", "text": ""}
{"id": "902795", "revid": "793629", "url": "https://it.wikipedia.org/wiki?curid=902795", "title": "Provincia di Tindouf", "text": "La provincia di Tindouf (in arabo: \"\u062a\u0646\u062f\u0648\u0641\") \u00e8 una delle 48 province dell'Algeria. Prende il nome dal suo capoluogo Tindouf.\nStoria.\nNel 1963 questa porzione di territorio, per la sua importanza strategica, venne rivendicata dal Marocco: ne consegu\u00ec un breve conflitto, noto come guerra della sabbia, il cui esito fu per\u00f2 il mantenimento dello status quo.\nPopolazione.\nLa provincia conta 49.149 abitanti, di cui 24.996 di genere maschile e 24.153 di genere femminile, con un tasso di crescita dal 1998 al 2008 del 6.3%.\nAmministrazione.\nLa provincia \u00e8 suddivisa in un distretto, composto da due comuni."}
{"id": "902796", "revid": "287204", "url": "https://it.wikipedia.org/wiki?curid=902796", "title": "410 (disambigua)", "text": ""}
{"id": "902798", "revid": "1543377", "url": "https://it.wikipedia.org/wiki?curid=902798", "title": "Royal Festival Hall", "text": "La Royal Festival Hall \u00e8 una sala da 2900 posti sede di concerti, balli e dibattiti situata a Londra sulla riva sud del Tamigi nel complesso di Southbank Centre, non molto distante dall'Hungerford Bridge.\n\u00c8 la sede della London Philharmonic Orchestra, della Philharmonia Orchestra e dell'Orchestra of the Age of Enlightenment. \nA partire dagli anni Ottanta la sua popolarit\u00e0 \u00e8 cos\u00ec notevolmente cresciuta da convincere i gestori ad applicare una prassi che rendesse il Royal Festival Hall un foyer all'aperto, un genere di posti molto popolare a Londra.\nStoria.\nLa prima pietra fu posta nel 1949 da Clement Attlee, allora Primo Ministro; l'evento segn\u00f2 l'inizio dei lavori sul precedente sito della Lion Brewery, una dismessa fabbrica di birra costruita nel 1837. L'edificio fu costruito dalla Holland, Hannen &amp; Cubitts e l'apertura ufficiale risale al 3 maggio 1951 come parte del Festival of Britain. Il piano originale prevedeva che il concerto d'apertura sarebbe stato condotto da Arturo Toscanini, ma non stava granch\u00e9 bene e cos\u00ec la scelta ricadde su Sir Malcolm Sargent e Sir Adrian Boult.\nRoyal Festival Hall \u00e8 stata anche la sede dell'Eurovision Song Contest nel 1960, condotto da Katie Boyle.\nLa Hall fu teatro di molti concerti, tra i pi\u00f9 noti uno di Frank Sinatra.\nIl progetto sostanzialmente modernista \u00e8 dell'architetto Hugh Casson il quale commission\u00f2 l'esecuzione ad alcuni giovani architetti (Leslie Martin, Peter Moro e Robert Matthew). Leslie Martin, che aveva 39 anni ai tempi del progetto, descrisse la struttura come \"un uovo in una scatola\", per dare l'idea del contrasto tra lo spazio curvo dell'auditorium con il circostante edificio e il rumore e le vibrazioni dell'adiacente viadotto ferroviario.\nL'edificio fu significativamente rinnovato prima nel 1964, e poi in anni recenti ad opera degli architetti Allies and Morrison. Questi ultimi lavori hanno lo scopo principale di migliorare l'acustica dell'auditorium e la qualit\u00e0 generale degli ambienti dell'edificio, come l'entrata, il caff\u00e8 e il foyer.\nL'edificio ha subito una ristrutturazione tra il 2005 e il 2007 ad opera degli architetti Allies and Morrison, volti a migliorare la scarsa acustica (in merito alla quale Simon Rattle ha detto che \u00abtoglie ai performers la voglia di vivere\u00bb), la flessibilit\u00e0 dell'auditorium, la qualit\u00e0 dei tessuti, la qualit\u00e0 del bar e dell'aspetto del foyer, nonch\u00e9 degli spazi d'entrata. Lo spazio interno della sala da concerto era rimasto pressoch\u00e9 intatto fino a questo rifacimento, che ha visto il palco le pareti ricostruiti con forme pi\u00f9 semplici e rettangolari. Questa ristrutturazione \u00e8 stata comunque portata avanti nonostante l'opposizione dei tradizionalisti, un'ostilit\u00e0 guidata dalla Twentieth Century Society. Mentre i musicisti riportavano un sensibile miglioramento dell'acustica dal loro punto di vista sul palco, talvolta parte del pubblico ha espresso il proprio disappunto nel constatare che i recenti lavori di ristrutturazione non avevano granch\u00e9 migliorato l'acustica della sala."}
{"id": "902799", "revid": "287204", "url": "https://it.wikipedia.org/wiki?curid=902799", "title": "411 (disambigua)", "text": ""}
{"id": "902801", "revid": "287204", "url": "https://it.wikipedia.org/wiki?curid=902801", "title": "412 (disambigua)", "text": ""}
{"id": "902802", "revid": "287204", "url": "https://it.wikipedia.org/wiki?curid=902802", "title": "413 (disambigua)", "text": ""}
{"id": "902804", "revid": "793629", "url": "https://it.wikipedia.org/wiki?curid=902804", "title": "Provincia di Tipasa", "text": "La provincia di Tipasa (in arabo: \u0648\u0644\u0627\u064a\u0629 \u062a\u064a\u0628\u0627\u0632\u0629 ) \u00e8 una delle 48 province dell'Algeria. Prende il nome dal suo capoluogo Tipasa.\nPopolazione.\nLa provincia conta 591.010 abitanti, di cui 298.885 di genere maschile e 292.125 di genere femminile, con un tasso di crescita dal 1998 al 2008 dell'1.6%.\nSuddivisione amministrativa.\nLa provincia \u00e8 formata da 10 distretti:"}
{"id": "902805", "revid": "287204", "url": "https://it.wikipedia.org/wiki?curid=902805", "title": "414 (disambigua)", "text": ""}
{"id": "902807", "revid": "287204", "url": "https://it.wikipedia.org/wiki?curid=902807", "title": "415 (disambigua)", "text": ""}
{"id": "902808", "revid": "287204", "url": "https://it.wikipedia.org/wiki?curid=902808", "title": "416 (disambigua)", "text": ""}
{"id": "902809", "revid": "287204", "url": "https://it.wikipedia.org/wiki?curid=902809", "title": "417 (disambigua)", "text": ""}
{"id": "902810", "revid": "287204", "url": "https://it.wikipedia.org/wiki?curid=902810", "title": "418 (disambigua)", "text": ""}
{"id": "902811", "revid": "287204", "url": "https://it.wikipedia.org/wiki?curid=902811", "title": "419 (disambigua)", "text": ""}
{"id": "902812", "revid": "339392", "url": "https://it.wikipedia.org/wiki?curid=902812", "title": "Du vrangr gata", "text": ""}
{"id": "902813", "revid": "282579", "url": "https://it.wikipedia.org/wiki?curid=902813", "title": "Andr\u00e9 Massena", "text": ""}
{"id": "902814", "revid": "767487", "url": "https://it.wikipedia.org/wiki?curid=902814", "title": "Anatolij Markovi\u010d \u017dabotinskij", "text": "Dal 1980 insegn\u00f2 all'Istituto di fisica e tecnologia di Mosca ed \u00e8 anche direttore del laboratorio di modelli matematici all'Istituto di ricerca biologica sui composti chimici di Mosca. Tra il 1962 e il 1973 lavor\u00f2 all'Istituto di fisica biologica ed \u00e8 in quel periodo che pubblic\u00f2 i suoi fondamentali studi sulle reazioni chimiche oscillanti, tra cui sulla reazione che porta il suo nome.\nSuccessivamente ha lavorato alla Brandeis University del Massachusetts nell'ambito di un gruppo di ricerca sulle reazioni oscillanti, fino alla morte a causa di un linfoma sopraggiunta il 16 settembre 2008."}
{"id": "902815", "revid": "4506", "url": "https://it.wikipedia.org/wiki?curid=902815", "title": "Caso Roswell", "text": ""}
{"id": "902816", "revid": "697352", "url": "https://it.wikipedia.org/wiki?curid=902816", "title": "420 (disambigua)", "text": ""}
{"id": "902817", "revid": "47767", "url": "https://it.wikipedia.org/wiki?curid=902817", "title": "Piazzo (Segonzano)", "text": "Piazzo (\"Spiaz\" in dialetto trentino) \u00e8 una frazione del comune di Segonzano, in provincia di Trento, situata all'estremit\u00e0 sud-est del territorio comunale, al confine con il comune di Altavalle.\nGeografia fisica.\nSituato su un terrazzamento alluvionale sulla destra del rio Regnana, presso il punto in cui confluisce nel torrente Avisio, il centro abitato si trova a 520\u2013530 m sul livello del mare.\nCi sono coltivazioni di mele (Golden Delicious e Stark Delicious) e vigneti, soprattutto delle qualit\u00e0 M\u00fcller-Thurgau, Chardonnay, Pinot nero e Cabernet franc. Gli ultimi due vennero introdotti nel territorio di Segonzano dall'enologo Giovanni Napoleone a Prato, intorno al 1885.\nStoria.\nIl nome del paese viene dal latino \"platea\" (\"strada larga\", \"zona pianeggiante\"), e fa riferimento alla posizione del borgo, disteso su un ampio terrazzamento alluvionale.\nIl pittore e incisore tedesco Albrecht D\u00fcrer, probabilmente intorno al 1494-1495 durante il suo viaggio verso Venezia, pass\u00f2 per Segonzano, fermandosi anche a Piazzo, dove dipinse degli scorci, in particolare alcune vedute del castello di Segonzano.\nIl 2 novembre 1796 il paese si trov\u00f2 al centro della battaglia di Segonzano, che vide le truppe francesi contrapposte a quelle austriache, uscite vittoriose dallo scontro; a ricordo della battaglia, gli abitanti di Piazzo e della vicina Parlo commissionarono un dipinto votivo rappresentante la battaglia (conservato nella chiesa dell'Immacolata). Sebbene i registri parrocchiali non riportino alcun morto fra la popolazione civile, alcuni resti ossei trovati in un terreno sottostante la cappella di Sant'Antonio farebbero pensare diversamente. Durante la battaglia, inoltre, venne gravemente danneggiato il castello di Segonzano che, non riparato, and\u00f2 successivamente in rovina.\nIl paese venne gravemente colpito dalle piogge torrenziali del settembre 1882; a causa dei detriti, il rio Regnana in piena and\u00f2 a erodere la sponda destra dell'alveo, che cedette il 16 settembre, precipitando nel torrente diversi edifici (evacuati precedentemente), fra cui parte del palazzo baronale.\nA Piazzo \u00e8 stata attiva una scuola elementare, aperta nel 1814 per distaccamento da quella di Stedro e rimasta attiva fino al 1969.\nLuoghi di interesse.\nArchitetture civili.\nTra gli edifici degni di nota si pu\u00f2 ricordare il palazzo appartenente alla famiglia baronale a Prato, precedentemente di propriet\u00e0 della famiglia Barbi di Cembra, la cui data di costruzione \u00e8 ignota (la struttura \u00e8 documentata almeno dal XVI secolo). Parte di esso croll\u00f2 il 16 settembre 1882, a causa di una frana provocata dall'erosione del rio Regnana, che port\u00f2 via anche diverse case e mulini circostanti.\nA poca distanza dal paese, lungo la strada che conduce alla frazione di Saletto, si trovano i ruderi del castello di Segonzano, caduto progressivamente in rovina dopo battaglia del 1796 e pressoch\u00e9 smantellato dagli abitanti del posto nella seconda met\u00e0 del 1800. Ai piedi del paese, sopra il baratro scavato dal rio Regnana, si trova un ponte di pietra, costruito sicuramente dopo il 1699, affiancato dal ponte moderno della strada provinciale 101.\nArchitetture religiose.\nIn paese si trova la chiesa dell'Immacolata, ampliata nella prima met\u00e0 del Cinquecento da una cappella preesistente attestata gi\u00e0 nel XII secolo; la volta interna \u00e8 coperta da affreschi sempre cinquecenteschi. Su un'altura sovrastante il paese sorge una cappella dedicata a sant'Antonio da Padova: tradizionalmente, la sua costruzione viene fatta risalire al 1600, per opera di qualche barone della famiglia a Prato, in contemporanea alle cappelle di Parlo e della Madonna dell'Aiuto. La cappella si trov\u00f2 al centro degli scontri fra le forze austriache e francesi durante la battaglia di Segonzano, come ancora testimoniano i fori causati dai mortai sulla facciata che d\u00e0 sul paese.\nAi piedi del paese, di fianco ai due ponti e a picco sul rio Regnana, si trova un capitello contenente un crocifisso ligneo di notevoli dimensioni; la struttura odierna (in muratura e cemento armato, risalente al 1970) \u00e8 un po' spostata rispetto a quella originale, eretta per volont\u00e0 della baronessa Lucia Violante a Prato (1819-1902, religiosa dell'ordine delle dame inglesi col nome di Madre Salesia)."}
{"id": "902818", "revid": "287204", "url": "https://it.wikipedia.org/wiki?curid=902818", "title": "421 (disambigua)", "text": ""}
{"id": "902819", "revid": "125073430", "url": "https://it.wikipedia.org/wiki?curid=902819", "title": "Provincia di Tizi Ouzou", "text": "La provincia di Tizi Ouzou \u00e8 una delle 48 province dell'Algeria. Prende il nome dal suo capoluogo Tizi Ouzou.\nPopolazione.\nLa provincia conta 1.127.607 abitanti, di cui 564.974 di genere maschile e 562.633 di genere femminile, con un tasso di crescita dal 1998 al 2008 dello 0.2%.\nDistretti.\nLa provincia \u00e8 suddivisa in 21 distretti:\nNella tabella sono riportati i comuni della Provincia, suddivisi per distretto di appartenenza."}
{"id": "902820", "revid": "287204", "url": "https://it.wikipedia.org/wiki?curid=902820", "title": "422 (disambigua)", "text": ""}
{"id": "902823", "revid": "287204", "url": "https://it.wikipedia.org/wiki?curid=902823", "title": "423 (disambigua)", "text": ""}
{"id": "902824", "revid": "729019", "url": "https://it.wikipedia.org/wiki?curid=902824", "title": "Eccidio di Podrute", "text": "L'eccidio di Podrute avvenne il 7 gennaio 1992 nei pressi del villaggio omonimo non lontano da Novi Marof sui cieli tra Vara\u017edin e Zagabria, estremo nord della Croazia, nei pressi del confine con Slovenia ed Ungheria.\nQuattro militari italiani e un francese rimasero uccisi in seguito all'abbattimento dell'elicottero AB-205 dell'Aviazione Leggera dell'Esercito sul quale volavano impegnati per conto della Missione di monitoraggio della Comunit\u00e0 europea (ECMM), da parte di una coppia di MiG-21 dell'Aeronautica militare iugoslava di cui uno pilotato dall'allora \"poru\u010dnik\" Emir \u0160i\u0161i\u0107 (oggi \"major\", autore materiale dell'abbattimento), e decollati su allarme dalla base aerea di \u017deljava (Biha\u0107 - allora ancora Repubblica Socialista di Bosnia ed Erzegovina e parte integrante della Iugoslavia).\nRimase coinvolto anche un altro elicottero dell'ALE, che i MiG cercarono di abbattere, ma il pilota riusc\u00ec a evitare il fuoco iugoslavo e ad atterrare indenne in una radura.\nLa missione degli elicotteri si svolgeva sotto l'egida della Comunit\u00e0 europea e con l'approvazione delle stesse autorit\u00e0 di Belgrado, al fine di assicurare l'osservanza del \"cessate il fuoco\" stabilito dalla fine del 1991.\nL'evento.\nAlle ore 13:30 circa del 7 gennaio 1992, i due elicotteri decollano dalla pista della base aerea di Kaposv\u00e1r in Ungheria salendo a 900 piedi (300 metri) e procedendo in formazione; avanti l'AB-205, leggermente arretrato, pi\u00f9 in basso e con rotta parallela l'AB-206. Per precauzione sin dall'inizio della loro presenza in area, i piloti italiani sia durante i combattimenti che nelle fasi di tregua non sorvolano mai le zone di fuoco, ma le aggirano passando, quando possibile, sul territorio ungherese.\nI piloti degli elicotteri entrano sotto il controllo aereo di Zagabria che segue il loro volo.\nAlle 13:50 ad una coppia di MiG-21 del 117. lap (\"lovacko-avijacijski puk\" ovvero Reggimento aviazione da caccia) della \"Jugoslovensko ratno vazduhoplovstvo\" (Aeronautica militare federale iugoslava) in turno di \"scramble\", ossia pronta ad intervenire su ordine dalla pista dell'aeroporto militare di Biha\u0107, in Bosnia, viene dato il segnale di decollo immediato e la rotta per dirigere verso la zona dove volano gli elicotteri dell'ECMM. I velivoli sono pilotati da Danijel Borovi\u0107 e Emir \u0160i\u0161i\u0107.\nAlle 13:59, su autorizzazione della torre di controllo di Zagabria gli elicotteri fanno quota passando da 900 a 2700 piedi (da 300 a 900 metri). I due MiG che volano verso di loro sono decollati quando gli elicotteri erano pi\u00f9 o meno a met\u00e0 strada tra Kaposvar e Zagabria.\nL'abbattimento.\nAlle 14:07 il pilota Emir \u0160i\u0161i\u0107, punt\u00f2 con il suo Mig l'elicottero italiano e lo fece esplodere con un missile aria aria, uccidendo quattro militari italiani, il pilota Enzo Venturini, il sergente maggiore Marco Matta, i marescialli Fiorenzo Ramacci e Silvano Natale e uno francese, il maggiore Jean Loup Eychenne.\nAlla stessa ora, il centro del controllo del traffico aereo di Zagabria riceve il disperato triplice \"Mayday\"; lanciato dall'allora tenente Barbafiera che pilotava l'AB-206; del quale si riporta la testimonianza:\nAltri accusati.\nAltri accusati in concorso in strage, disastro aviatorio, omicidio e tentato omicidio plurimo:\nLe motivazioni della sentenza di condanna della Corte d'assise.\nLa sentenza della terza Corte d'assise di appello di Roma, arrivata 21 anni dopo l'evento, ha condannato, ribaltando la sentenza assolutoria di primo grado, Dobrivoje Opa\u010di\u0107, comandante della base militare di Biha\u0107, da dove decoll\u00f2 il caccia, e Ljubomir Baji\u0107, suo superiore, comandante del 5\u00ba corpo d'armata dell'aeronautica militare iugoslava, a 28 anni di reclusione per omicidio e disastro aviatorio.\nQuesto ultimo aveva affermato in un processo parallelo che si era tenuto in Croazia: \"Ho ordinato ai miei subalterni di attaccare immediatamente i velivoli non identificati\". Nelle motivazioni della sentenza si legge che \u00e8 \"in quell'attaccare immediatamente la spiegazione dell'accaduto, nessuna cautela, nessun tentativo di identificazione, soprattutto nessun cenno a qualsiasi regola d'ingaggio\". I giudici sottolineano che la responsabilit\u00e0 di tutto andrebbe ricercata in gerarchie ancora pi\u00f9 alte: Blagoje Ad\u017ei\u0107. Lui all'epoca era il comandante dello Stato maggiore delle forze armate e della difesa aerea: \"Non meno evidente - si spiega nella motivazione - la responsabilit\u00e0 del Blagoje Adzic, ora deceduto, ma che\" all'epoca \"era il primo nella catena\" di comando.\nIn sostanza, secondo la sentenza, da parte del pilota del Mig 21 non ci fu nessun errore: semplicemente esegu\u00ec un ordine, quello di abbattere l'elicottero italiano in missione di pace in territorio jugoslavo, ricevuto dalle alte gerarchie dell'aeronautica di Belgrado. Essi non erano affatto velivoli sconosciuti ai militari serbi (gli spostamenti nel territorio Jugoslavo degli aeromobili delle missioni erano ben noti ai vertici militari serbi) ed oltretutto erano di colore bianco e esibivano a chiare lettere le insegne dell'ECMM.\nLa sentenza ha considerato responsabile anche la repubblica Serba condannandola \"al risarcimento dei danni\" a favore dei familiari dei tre soldati italiani deceduti \"accordando una provvisionale di 150.000 euro\", accogliendo cos\u00ec in gran parte le richieste del sostituto procuratore Erminio Amelio.\nLa Prima Sezione Penale della Suprema Corte di Cassazione di Roma, in data 14 settembre 2015, ha rigettato i ricorsi dell'imputato Opacic e della Repubblica di Serbia, confermando la sentenza di condanna della Corte d'Assise d'Appello di Roma, diventata cos\u00ec definitiva, anche agli effetti civili. La Repubblica di Serbia \u00e8 stata peraltro condannata in via solidale con l'imputato Opacic a rifondere le spese legali del terzo grado di giudizio a tutte le parti civili costituite.\nI caduti.\nSull'elicottero abbattuto persero la vita:\nFilmografia.\nSulla vicenda \u00e8 stato girato un film intitolato: \"Gli eroi di Podrute\", diretto dal regista Mauro Curreri. La distribuzione nelle sale del circuito Microcinema.eu \u00e8 iniziata nel febbraio 2009 con la prima presso il Cinema Aquila di Roma.\nBibliografia.\n\"L'Aviazione dell'Esercito Italiano nella Missione Europea di osservazione in Jugoslavia \u2013 1/10/1991 \u2013 30/07/1993\". Ideato e scritto dall'allora Maggiore pilota Ilio Venuti, gi\u00e0 vice comandante del nucleo elicotteri dell'Aviazione dell'Esercito Italiano all'epoca dell'eccidio di Podrute e subentrato nel Comando - dopo la morte del comandante Ten.Col. Venturini Enzo - l'8 gennaio 1992. Il libro fu poi dato alle stampe dall'Associazione Nazionale Arma di cavalleria (Regione Veneto), Comando Regione Militare Nord, Provincia e Comune di Padova."}
{"id": "902826", "revid": "287204", "url": "https://it.wikipedia.org/wiki?curid=902826", "title": "424 (disambigua)", "text": ""}
{"id": "902828", "revid": "767487", "url": "https://it.wikipedia.org/wiki?curid=902828", "title": "Anja Garbarek", "text": "Biografia.\nFiglia del sassofonista jazz Jan Garbarek, crebbe nei dintorni di Oslo e dedic\u00f2 la sua formazione allo studio delle arti drammatiche: nel corso dell'interpretazione di un musical, per\u00f2, fu notata per il suo talento. Produsse cos\u00ec il suo primo album, \"Velkommen inn\" (1992), seguito da un tour e dal trasferimento, nel 1993, a Londra. Diventata madre dieci anni dopo, si trasfer\u00ec nuovamente in Norvegia.\nViene spesso paragonata a Bj\u00f6rk per l'audacia e l'originalit\u00e0 degli arrangiamenti, Anja Garbarek ha vinto nel 2001 il premio Spellemanns per l'album \"Smiling &amp; Waving\" e ha composto la colonna sonora del film \"Angel-A\" di Luc Besson."}
{"id": "902829", "revid": "287204", "url": "https://it.wikipedia.org/wiki?curid=902829", "title": "425 (disambigua)", "text": ""}
{"id": "902831", "revid": "287204", "url": "https://it.wikipedia.org/wiki?curid=902831", "title": "426 (disambigua)", "text": ""}
{"id": "902833", "revid": "287204", "url": "https://it.wikipedia.org/wiki?curid=902833", "title": "427 (disambigua)", "text": ""}
{"id": "902834", "revid": "287204", "url": "https://it.wikipedia.org/wiki?curid=902834", "title": "428 (disambigua)", "text": ""}
{"id": "902836", "revid": "287204", "url": "https://it.wikipedia.org/wiki?curid=902836", "title": "429 (disambigua)", "text": ""}
{"id": "902839", "revid": "287204", "url": "https://it.wikipedia.org/wiki?curid=902839", "title": "430 (disambigua)", "text": ""}
{"id": "902840", "revid": "767487", "url": "https://it.wikipedia.org/wiki?curid=902840", "title": "Contea di Bucks", "text": "La contea di Bucks (in inglese Bucks County) \u00e8 una contea dell'area orientale dello Stato della Pennsylvania negli Stati Uniti. La contea fa parte dell'area metropolitana di Filadelfia.\nGeografia fisica.\nLa contea confina a nord-ovest con la contea di Lehigh, a nord con la contea di Northampton. A nord-est, ad est e a sud il fiume Delaware segna il confine con il New Jersey ed in particolare a nord-est con la contea di Warren, ad est con le contee di Hunterdon e di Mercer e a sud con la contea di Burlington. A sud-ovest la contea confina con la contea di Filadelfia e ad ovest con la contea di Montgomery.\nIl territorio \u00e8 prevalentemente pianeggiante essendo costituito in larga parte dalla riva destra della valle del fiume Delaware. Nell'area centrale ha origine il \"Neshaminy Creek\" che scorre verso sud per sfociare nel fiume Delaware a Bristol. L'area settentrionale \u00e8 maggiormente collinosa. In quest'area \u00e8 situato il lago artificiale \"Nockamixon\" alimentato dalle acque del \"Tohickon Creek\" che scorrendo verso est sfocia nel Delaware. Nella stessa area ha origine il \"Perkiomen Creek\" che scorre verso occidente.\nIl capoluogo di contea \u00e8 la cittadina di Doylestown posta nell'area centrale. L'area meridionale della contea \u00e8 posta nelle immediate vicinanze di Filadelfia e di Trenton ed \u00e8 densamente popolata e industrializzata.\nStoria.\nLa contea \u00e8 una delle prime tre contee istituite nello Stato essendo stata istituita nel 1682. Il nome deriva da quello della contea del Buckinghamshire in Inghilterra da cui proveniva William Penn il fondatore della colonia quacchera della Pennsylvania. Di conseguenza molti dei nomi adottati nella contea derivano dal Buckinghamshire. La citt\u00e0 di Bristol fu il primo capoluogo di contea dal 1705 al 1726 quando la sede venne spostata a Newtown. Nel 1752 la contea assunse i confini attuali.\nNel dicembre del 1776 l'esercito di George Washington prepar\u00f2 dalla contea l'attacco all'esercito inglese a Trenton. Nel giorno di natale del 1776 Washington attravers\u00f2 con le truppe il Delaware e attacc\u00f2 a sorpresa Trenton. Levittown fu costruita a partire dal 1951 come una citt\u00e0 modello progettata e realizzata da William Levitt da cui prese il nome."}
{"id": "902842", "revid": "287204", "url": "https://it.wikipedia.org/wiki?curid=902842", "title": "431 (disambigua)", "text": ""}
{"id": "902844", "revid": "385321", "url": "https://it.wikipedia.org/wiki?curid=902844", "title": "Christa P\u00e4ffgen", "text": ""}
{"id": "902845", "revid": "287204", "url": "https://it.wikipedia.org/wiki?curid=902845", "title": "432 (disambigua)", "text": ""}
{"id": "902847", "revid": "110157", "url": "https://it.wikipedia.org/wiki?curid=902847", "title": "Aura (Miles Davis)", "text": "Aura \u00e8 un album inciso da Miles Davis nel 1985 e pubblicato dalla Columbia Records nel 1989..\nIl disco.\nTutte le composizioni e gli arrangiamenti del disco sono del trombettista e compositore danese Palle Mikkelborg che cre\u00f2 la suite in onore di Miles Davis quando questi ricevette il premio \"Leonie Sonnings Music Award\" nel dicembre del 1984: La suite fu presentata al pubblico in un concerto dato in quell'occasione. I dieci movimenti hanno il titolo di dieci colori e il tema principale \u00e8 di dieci note: secondo il compositore, i colori e le note rappresentano le lettere \"M-I-L-E-S-D-A-V-I-S\".\nLa musica fu composta per una big band e fu suonata dalla Big Band della radio Danese, con l'aggiunta di Niels-Henning \u00d8rsted Pedersen, Thomas Clausen e Marilyn Mazur. Altri ospiti internazionali furono John McLaughlin e il nipote di Davis, Vince Wilburn. La registrazione fu fatta a Copenaghen, su proposta dello stesso Davis, che fu molto soddisfatto dell'album: era la prima volta dopo vent'anni che Davis tornava sul palco con una big band, anche se \"Aura\" non ha le caratteristiche di una registrazione per big band. Aura si pu\u00f2 caratterizzare come un disco fusion in cui compaiono forti tinte di musica classica contemporanea, in cui la composizione di Mikkelborg mostra di risentire di forti influenze dall'opera di Olivier Messiaen e Charles Ives.\nNel 1990, l'album vinse il premio Grammy come miglior incisione di jazz strumentale ed il Grammy Award for Best Large Jazz Ensemble Album."}
{"id": "902848", "revid": "287204", "url": "https://it.wikipedia.org/wiki?curid=902848", "title": "433 (disambigua)", "text": ""}
{"id": "902851", "revid": "287204", "url": "https://it.wikipedia.org/wiki?curid=902851", "title": "434 (disambigua)", "text": ""}
{"id": "902854", "revid": "287204", "url": "https://it.wikipedia.org/wiki?curid=902854", "title": "435 (disambigua)", "text": ""}
{"id": "902858", "revid": "729019", "url": "https://it.wikipedia.org/wiki?curid=902858", "title": "Osami Nagano", "text": "Entrato nella marina imperiale giapponese nel 1900, Nagano fu investito per lo pi\u00f9 di incarichi burocratici invece di comandi operativi e non combatt\u00e9 durante la prima guerra mondiale; nominato attach\u00e9 navale negli Stati Uniti, prese parte alle varie conferenze navali degli anni venti e trenta. Assunse il comando della Flotta Combinata nel 1937 e divenne Capo dello Stato Maggiore generale della marina nell'aprile 1941, carica che mantenne fino al febbraio 1944. Al termine del conflitto fu processato per crimini di guerra ma mor\u00ec di polmonite nel 1947, prima che fosse reso noto il verdetto.\nBiografia.\nInizio della carriera e primi incarichi.\nOsami Nagano nacque a K\u014dchi il 15 giugno 1880. Iscrittosi all'Accademia navale complet\u00f2 gli studi il 13 dicembre del 1900, posizionandosi secondo in un corso composto da 105 allievi: con il grado di cadetto venne imbarcato sul cacciatorpediniere \"Hashidate\" e il 22 agosto 1901 fu spostato sulla nave da battaglia \"Asahi\". Divenuto guardiamarina l'8 gennaio 1902, il 14 marzo dello stesso anno venne trasferito sull'incrociatore pesante \"Asama\" rimanendovi fino al 24 agosto 1903, quando entr\u00f2 nel 1\u00ba Distretto navale con quartier generale a Yokosuka; circa un mese pi\u00f9 tardi, il 26 settembre, pass\u00f2 al grado di sottotenente di vascello e segu\u00ec gli studi del Centro addestramento d'artiglieria dal 9 al 22 dicembre, giorno che lo vide spostato a bordo del trasporto \"Ariake Maru\". Il 16 aprile 1904 fu destinato al 3\u00ba Distretto navale a Sasebo ma gi\u00e0 il 21 dello stesso mese entr\u00f2 nei ranghi della 1\u00aa Flotta, dove il 26 aprile fu imbarcato sul trasporto \"Hong Kong Maru\". Il 12 gennaio 1905 Nagano fu promosso a tenente di vascello e inserito nel personale specializzato dei cantieri navali Ryojun: mantenne il posto fino a quando non fu spostato a bordo della corazzata \"Shikishima\" il 14 giugno 1905. Il 12 settembre ritorn\u00f2 come studente al Centro addestramento d'artiglieria, frequentandolo fino all'anno successivo; il 25 gennaio 1906 fu infatti trasferito all'Istituto d'Artiglieria dell'Accademia Navale. Imbarcato sull'incrociatore pesante \"Itsukushima\" il 29 settembre, fu poi promosso aiutante del 3\u00ba Distretto navale il 20 novembre del 1908, posizione che occup\u00f2 fino al 25 maggio 1909, quando fu messo a capo del Corso \"A\" del Collegio navale. Il 1\u00ba dicembre ricevette la nomina a capitano di corvetta e fu messo a bordo della corazzata \"Katori\"; il 1\u00ba novembre 1911 fu destinato allo Stato Maggiore generale della Marina imperiale giapponese all'interno del quale, il 27 settembre 1912, venne integrato nel personale dell'Ufficio degli Affari navali facente parte del Ministero della Marina.\nNagano fu inviato negli Stati Uniti d'America nel settembre-ottobre 1913 per perfezionare la conoscenza della lingua e dei costumi statunitensi e studi\u00f2 legge presso l'Universit\u00e0 di Harvard. Quando torn\u00f2 in Giappone venne considerato un esperto riguardo agli Stati Uniti e il 1\u00ba dicembre 1914 fu promosso capitano di fregata, quando la prima guerra mondiale era gi\u00e0 in corso. Nel 1915 assunse la carica di vicecomandante dapprima sull'incrociatore pesante \"Nisshin\" (26 maggio) e poi sul pari classe \"Iwate\" (12 dicembre). Trasferito all'Ufficio del Personale del ministero il 24 agosto 1916, Nagano venne nominato capitano di vascello il 1\u00ba ottobre 1918 e promosso capo della prima sezione dell'Ufficio. Il 1\u00ba novembre 1919, a un anno esatto dalla fine del conflitto mondiale, Nagano divenne comandante dell'incrociatore pesante \"Hirado\", primo e unico incarico del genere a essere ricevuto.\nGli anni venti e trenta.\nA partire dal 1\u00ba dicembre 1920, a causa dei suoi trascorsi di servizio negli Stati Uniti, Nagano fu nominato attach\u00e9 navale presso quel paese e in qualit\u00e0 di tale carica partecip\u00f2 alla Conferenza di Washington indetta per limitare la crescita esponenziale delle principali marine militari: al termine dell'incontro venne deciso che il tonnellaggio di navi da battaglia tra Stati Uniti, Regno Unito e Giappone rispettasse, nell'ordine, il rapporto 5:5:3. Di questo periodo trascorso all'estero Nagano conserv\u00f2 sempre ottime impressioni, tanto da descrivere New York come una seconda casa; intrattenne inoltre vere e proprie amicizie con i rappresentanti statunitensi e di altre nazioni occidentali. Dopo tre anni esatti quale attach\u00e9, Nagano pass\u00f2 al grado di contrammiraglio e tornato in Giappone detenne diverse posizioni importanti durante gli anni venti: dal 5 febbraio 1924 fu il capo della sezione N3 dello Stato maggiore generale della marina e prima della fine dell'anno, il 12 dicembre, fu promosso comandante della 3\u00aa divisione da battaglia; il 20 aprile del 1925 fu invece messo alla guida della 1\u00aa flotta di spedizione in Cina. Il 20 agosto 1926 fu richiamato allo stato maggiore e vi lavor\u00f2 fino al 1\u00ba febbraio dell'anno successivo, poich\u00e9 nominato comandante della flotta d'addestramento. L'eccellente servizio svolto frutt\u00f2 a Nagano la promozione a viceammiraglio otto mesi pi\u00f9 tardi e il 15 gennaio 1928 torn\u00f2 nuovamente nello stato maggiore; il 12 dicembre assunse il ruolo di direttore dell'Accademia navale mantenendolo per oltre un anno e mezzo.\nIl 10 giugno 1930 Nagano fu promosso alla carica di sottocapo di stato maggiore e in questa veste presenzi\u00f2 alla conferenza navale di Londra, aperta quello stesso anno sempre con l'obiettivo di regolamentare il varo di navi da guerra e lo sviluppo delle armi navali. A partire da 1930-1931 Nagano si avvicin\u00f2 alla cosiddetta \"fazione dei trattati\" (i cui leader erano Isoroku Yamamoto, Mitsumasa Yonai e Shigeyoshi Inoue) interna alla marina imperiale, che considerava la marina stessa un mezzo di difesa nazionale e non una forza per saziare mire imperialistiche; proseguendo in questo ragionamento, i due trattati navali di Washington e Londra erano visti come documenti equi, assai migliori di quanto si fosse osato sperare negli alti ambienti militari. A questo gruppo moderato si opponeva la \"fazione della marina\" che, al contrario, giudicava i trattati del tutto ingiusti per un paese marinaro quale il Giappone e propugnava il varo di un grandioso programma di costruzioni navali senza limitazioni, anche se ci\u00f2 avesse potuto provocare un conflitto contro gli Stati Uniti.\nDivenuto il 15 novembre 1933 comandante del I Distretto Navale e promosso al rango di ammiraglio il 1\u00ba marzo 1934, Nagano ebbe il 15 novembre di quell'anno un seggio fisso nel Consiglio Supremo di Guerra, il massimo organo direttivo dell'apparato militare nipponico. Fu poi posto alla guida della delegazione giapponese inviata a una terza conferenza navale internazionale, svoltasi tra il 1935 e il 1936 sempre a Londra: durante i lavori, Nagano non riusc\u00ec a ottenere un tonnellaggio massimo per la flotta giapponese uguale a quello concesso agli Stati Uniti e alla Gran Bretagna. Sebbene fosse avverso a quelle fazioni che in Giappone cercavano la guerra contro le potenze occidentali (Stati Uniti in primo luogo), Nagano era pur sempre acceso nazionalista e perci\u00f2, ritenendo oltraggioso il rifiuto subito, decise di abbandonare la conferenza all'inizio del 1936. Al suo ritorno in patria ottenne la prestigiosa carica di ministro della Marina il 9 marzo e poi fu nominato comandante supremo della Flotta Combinata il 2 febbraio 1937.\nLa seconda guerra mondiale.\nPassato il controllo della Flotta Combinata al suo successore prima della fine del 1937, Nagano continu\u00f2 a seguire le sedute del Consiglio Supremo in una sorta di parziale collocamento a riposo, almeno fino al 9 aprile 1941 quando fu elevato a Capo di Stato Maggiore generale della marina giapponese. Durante tale fondamentale ruolo, secondo testimonianze contemporanee, Nagano deleg\u00f2 ai propri subordinati la gran parte delle sue mansioni e dimostr\u00f2 di mancare di fermezza, carisma e decisione, tanto che pi\u00f9 volte si fece facilmente influenzare dai sottoposti, le cui opinioni erano diametralmente opposte ai suoi desideri di evitare una guerra contro gli Stati Uniti e le potenze europee; Yamamoto a questo proposito lo descrisse come \u00ab ... quel tipo di persona che presume di essere un genio, quando invece non lo \u00e8 affatto\u00bb. \u00c8 inoltre stato riportato che l'ammiraglio avesse perso molta della sua originaria grinta e si fosse rassegnato all'inevitabilit\u00e0 di un conflitto; non bisogna dimenticare, poi, che era l'ufficiale pi\u00f9 anziano in servizio con i suoi 62 anni (cosa che gli fece guadagnare il soprannome \"l'Elefante\") e, nel complesso, un uomo stanco: sempre Yamamoto disse di lui che era \u00ab ... un peso morto\u00bb. Tali resoconti spiegherebbero perch\u00e9 l'ammiraglio dette il suo assenso alla refinizione dei piani per distruggere Pearl Harbor e la flotta statunitense dell'Oceano Pacifico, cos\u00ec come un suo intervento durante la sessione del Consiglio di Guerra dell'11 giugno 1941:\nD'altro canto, \u00e8 incontrovertibile che mise diversi membri dell'ormai minoritaria frangia moderata nella marina in posizioni di vasta responsabilit\u00e0: ad esempio, Yamamoto divenne il capo della Flotta Combinata e Inoue il comandante della 4\u00aa Flotta. Quali che fossero le reali motivazioni dell'ammiraglio, Nagano autorizz\u00f2 l'attacco a Pearl Harbor e la riuscita dell'operazione gli dette una grande reputazione nella marina imperiale, rafforzata dalle successive, rapide vittorie sul fronte del Pacifico. Mesi dopo, nel maggio 1942, vision\u00f2 i piani stesi da Yamamoto per conquistare l'atollo di Midway e schiacciare la flotta statunitense, approvandoli il 5 maggio mediante l'ordine di operazione generale n. 18. Malgrado l'impensabile sconfitta sofferta al largo di Midway a giugno, la costosa campagna di Guadalcanal iniziata ad agosto e l'evacuazione finale dell'isola nel febbraio 1943, il Giappone controllava pur sempre quasi tutte le conquiste effettuate e quindi Nagano godeva ancora di notevole prestigio nella marina nipponica: il 21 giugno 1943 fu insignito della carica di ammiraglio della flotta.\nUltimi anni: il declino e la morte.\nA dispetto dell'altisonante titolo concesso il conflitto, in realt\u00e0, era ormai a sfavore delle forze armate giapponesi. Il 30 giugno 1943 il generale Douglas MacArthur e l'ammiraglio William Halsey dettero avvio alla riconquista delle Salomone centrali e settentrionali; a novembre scatt\u00f2, in contemporanea, una vasta offensiva nel Pacifico centrale che priv\u00f2 il Giappone delle isole Gilbert, seguita da una serie di devastanti operazioni aeronavali contro le isole Marshall: i bombardamenti erano il preludio dello sbarco in forze delle truppe statunitensi, che entro la fine del febbraio 1944 si erano assicurate il possesso delle posizioni strategicamente pi\u00f9 importanti.\nLa serie di disfatte provoc\u00f2 una crisi nelle sfere dirigenti a Tokyo e aspre critiche che i comandanti supremi si rinfacciavano o inviavano al governo; Nagano non risparmi\u00f2 giudizi negativi all'indirizzo del Primo Ministro Hideki T\u014dj\u014d, le cui politiche andavano a detrimento delle urgenti necessit\u00e0 della marina. Il 21 febbraio l'ammiraglio venne bruscamente sollevato dalla carica di capo di stato maggiore da T\u014dj\u014d stesso, con l'accusa di disfattismo e incapacit\u00e0. Lo stesso T\u014dj\u014d, per\u00f2, rassegn\u00f2 le dimissioni il 18 luglio dello stesso anno quando l'avanzata statunitense nelle Marianne si fece inarrestabile: Nagano venne dunque ricollocato a capo della marina imperiale dal nuovo governo e mantenne la carica fino al termine della guerra il 15 agosto 1945.\nOsami Nagano venne riconosciuto colpevole di crimini di guerra e tradotto davanti al Tribunale militare per l'Estremo Oriente, che inizi\u00f2 a operare dal 13 giugno 1946. Nagano non era per\u00f2 in buone condizioni fisiche e il 5 gennaio 1947, all'et\u00e0 di 66 anni, mor\u00ec: una fonte afferma che la causa fu un attacco cardiaco mentre una seconda fonte parla di polmonite."}
{"id": "902859", "revid": "793629", "url": "https://it.wikipedia.org/wiki?curid=902859", "title": "Provincia di Orano", "text": "La provincia di Orano (in arabo \u0648\u0644\u0627\u064a\u0629 \u0648\u0647\u0631\u0627\u0646) \u00e8 una delle 48 province dell'Algeria. Prende il nome dal suo capoluogo Orano.\nPopolazione.\nLa provincia conta 1.454.078 abitanti, di cui 728.221 di genere maschile e 725.857 di genere femminile, con un tasso di crescita dal 1998 al 2008 dell'1.9%.\nAmministrazione.\nLa Provincia di Orano \u00e8 suddivisa in 9 distretti, a loro volta suddivisi in 26 comuni."}
{"id": "902863", "revid": "1087849", "url": "https://it.wikipedia.org/wiki?curid=902863", "title": "Monte Toc", "text": "Il Monte Toc \u00e8 una montagna delle Prealpi bellunesi alta 1.921 m. Situato sul confine tra la provincia di Pordenone e la provincia di Belluno, tra la val Gallina, la valle del Piave e la valle del Vajont, \u00e8 divenuto tristemente famoso per il disastro del Vajont: il 9 ottobre 1963 una colossale frana cadde dai fianchi dirupati del monte nel lago artificiale sottostante, straripando oltre la diga del Vajont, distruggendo diverse frazioni di Erto e Casso e Longarone e provocando 1917 morti.\nOrigine del toponimo.\nL'origine del toponimo proviene dalla parlata locale: la radice \"Toc\" in gran parte del triveneto significa \"pezzo\". Il monte viene nominato, in una sentenza emessa dall'abate di Sesto in Cimolais il 20 settembre 1558, contro \"\"Sier Domenego Zandon\u00e0 e i suoi consorti di Chias per il taglio abusivo del bosco di Tocco\" di spettanza dell'abbazia. Probabilmente i Cassani, avendo esaurito le risorse boschive, o per aumentare la loro superficie prativa per i pascoli, furono costretti ad rivolgere il loro interesse ai boschi della sponda opposta al torrente Vajont, sottraendo cos\u00ec i beni abbaziali. Cartografie risalenti al 1608 e successive che riportano la dicitura \"Bosco del Toccho\", indicante un bosco nella zona superiore del piano, e \"Monte del Toccho\" indicante il monte. Condividendo lo stesso etimo dell'aggettivo lingua friulana \"patoc\" che significa \"zuppo\" o \"marcio\", indica anche qualcosa di \"guasto\", \"avariato\", \"sfatto\".\nStoria.\nLe pendici del monte Toc erano pi\u00f9 fertili rispetto al monte Salta, monte sul quale si trovano i paesi di Erto e Casso. I contadini di Casso, infatti, attraversando i diversi ponti sul torrente Vajont, arrivavano nei loro pascoli con il bestiame. Vi si poteva accedere alle pendici del versante del Toc, attraverso quattro mulattiere, tre ponti sul torrente Vajont e svariati sentieri. Il versante facente parte della frana precipitata nel 1963, aveva numerosi toponimi. Per citarne alcuni: C\u00e0never, Pianaf\u00f2i, Rove de Ranz, (la frana del 4 novembre 1960) Pian della Pa\u00f9sa (Pian della Pozza), Baracca del Vecio, Foss, Col de Piarin. Su queste localit\u00e0 sorgevano numerose case, malghe e \"casere\" usate specialmente nel periodo estivo dagli abitanti di Casso. \nLa Sade, durante la costruzione della diga, fece costruire una strada circumlacuale, passante sopra la diga permettendo di raggiungere la sponda del Toc, con mezzi motorizzati.\nMorfologia.\nLa sua morfologia \u00e8 prevalentemente di tipo dolomitico e trova origine nell'era della glaciazione dove, successivamente, il torrente Vajont si scav\u00f2 una profonda gola, sino a gettarsi nel Piave."}
{"id": "902866", "revid": "36426", "url": "https://it.wikipedia.org/wiki?curid=902866", "title": "Non ragioniam di lor ma guarda e passa", "text": ""}
{"id": "902867", "revid": "79520", "url": "https://it.wikipedia.org/wiki?curid=902867", "title": "Nassiriya - Per non dimenticare", "text": ""}
{"id": "902869", "revid": "767487", "url": "https://it.wikipedia.org/wiki?curid=902869", "title": "Yours Truly, Angry Mob", "text": "Yours Truly Angry Mob \u00e8 il secondo album dei Kaiser Chiefs.\n\u00c8 stato pubblicato nel febbraio 2007 in Italia e in Europa. L'album \u00e8 stato preceduto dal singolo \"Ruby\", pubblicato il 19 febbraio 2007. Ruby \u00e8 stata inoltre la prima canzone dei Kaiser Chiefs a raggiungere la vetta della classifica britannica di album e singoli e della classifica europea. Il disco \u00e8 stato prodotto da Stephen Street, gi\u00e0 produttore del loro precedente lavoro \"Employment\".\nTracce.\nEdizione speciale giapponese\nEdizione limitata con DVD"}
{"id": "902870", "revid": "1356188", "url": "https://it.wikipedia.org/wiki?curid=902870", "title": "Helga Deen", "text": "Analogie con la vicenda di Anna Frank.\nLa sua vicenda, e quella dei suoi familiari (il padre Willy, la madre K\u00e4the Wolff e il fratello Klaus Gottfried, minore di tre anni, tutti di religione ebraica e abitanti di Tilburg, nel sud dei Paesi Bassi) presenta sorprendenti affinit\u00e0 con quelle di un'altra vittima \"storica\" della Shoah, Anna Frank, ed anche le due rispettive testimonianze sono state, sia pure con le dovute proporzioni, comparate. Se non altro per l'innegabile valore documentario, ai fini della memoria, di questi scritti (quello di Deen \u00e8 il terzo \"diario da un campo di concentramento\" - ma il primo tenuto da una donna - rinvenuto in Olanda nel dopoguerra).\nStoria di un diario segreto.\nL'autrice, che al momento dell'arresto frequentava l'ultimo anno delle scuole superiori, riusc\u00ec a far avere il diario \u2013 ed altre sue piccole cose (tra cui una penna stilografica, una ciocca di capelli, alcune lettere e cartoline) racchiuse in una borsetta \u2013 al suo fidanzato, il fotografo Kee van den Berg; il quale lo tenne nascosto come una reliquia fino alla morte, avvenuta nel 2004.\nIl figlio Conrad lo ha poi fatto avere all'archivio storico di Tilburgo che ne ha curato la pubblicazione nel marzo 2007.\nLe circostanze in cui, nel giugno del 1943, prima di essere trasferita a Sobib\u00f3r, la giovane fece avere il suo memoriale al fidanzato, sono rimaste - secondo David Barnouw, direttore dell'Istituto olandese per la documentazione di guerra (NIOD) - un \"enigma totale\".\nLa famiglia Deen - gi\u00e0 sfrattata nel febbraio 1943 dalla propria casa di Pelgrimsweg 45, data in affitto ad un ispettore di polizia - il 1\u00ba giugno 1943 sulla base di una delazione fu deportata a Vught, per essere internata nel campo di concentramento di Herzogenbusch; un mese dopo avvenne il trasferimento in quello di Westerbork (presso Midden-Drenthe, lo stesso in cui fu reclusa Anna Frank) e, infine, quello nel campo di Sobib\u00f3r, dove l'intera famiglia venne uccisa il 16 luglio.\nRedatto in ventuno pagine di un quadernetto verde, il diario \u00e8 stato pubblicato con il titolo \"Kamp Vught\", dal nome della localit\u00e0 in cui si trovava il \"campo di raccolta\".\nIl testo \u00e8 scritto in un linguaggio semplice, diretto, ma in forma accorata, come inevitabilmente \u00e8 immaginabile che sia nella scrittura di una giovane che si trovi di fronte ad un'esperienza drammatica e senza ritorno. In esso viene dato conto dei numerosi convogli di trasferimento carichi di donne e bambini verso i vari campi della Germania e della Polonia.\nOltre il filo spinato.\nDalle pagine, alcune delle quali corredate con disegni, affiorano le comprensibili paure di una giovane donna rispetto ad un domani privo di sbocchi, prossimo al compimento: dettagli di vita quotidiana all'interno del lager che restituiscono il disagio della vita in cattivit\u00e0 (\"Oggi siamo stati \"spidocchiati\" e non possiamo uscire dalla baracca ...\"), si intersecano con frammenti di ricordi sentimentali (\"Ho pensato a ieri notte, quando eravamo felici, distesi l'uno vicino all'altra, e guardavamo il cielo ...\"). La speranza \u00e8 precaria ma non ancora del tutto doma (\"Che condizioni spaventose ci sono qui. Sono distrutta, ma voglio andare avanti ... giorno per giorno vediamo la libert\u00e0 al di l\u00e0 dei fili spinati\").\nL'ultimo pensiero, il 2 luglio, quando ormai Helga sta per essere definitivamente separata dai suoi familiari, e la loro sorte ormai segnata, lo dedica ai suoi affetti giovanili: la persona amata e due comuni amici (che appella come: \"Cari voi tre ...\"): \"Oggi \u00e8 passato un mese\" (nota: dalla prima reclusione a Vught), \"che anniversario! ... \u00c8 annunciato un nuovo trasferimento e ora tocca a noi\". Poi, rivolgendosi evidentemente all'amato: \"Il diario riuscirai ad averlo ... non ho pi\u00f9 paura, non ci sono pi\u00f9 sorprese spaventose, l'impossibile \u00e8 diventato possibile\"."}
{"id": "902874", "revid": "767487", "url": "https://it.wikipedia.org/wiki?curid=902874", "title": "Mark Eitzel", "text": "Biografia.\nHa speso la sua infanzia e giovinezza viaggiando con la sua famiglia al seguito del padre militare.\nForm\u00f2 a Columbus, nell'Ohio, la sua prima band, i Cowboys, con cui pubblic\u00f2 nel 1980 il singolo \"Supermarket/Teenage Life\". Nell'1981 con la sua seconda band, i The Naked Skinnies, produsse un secondo singolo, \"All My Life / This Is The Beautiful Night\".\nNel 1982 Eitzel fond\u00f2 la band che lo port\u00f2 al successo, gli American Music Club, a San Francisco. La band fu attiva per dodici anni, durante quali Eitzel port\u00f2 avanti anche progetti da solista. Quando nel 1993 la band si sciolse, Eitzel si dedic\u00f2 solamente alla carriera solista e pubblic\u00f2 nel 1996 l'album jazz/pop \"60 Watt Silver Lining\" prodotto dalla Warner Brothers. Nel 1997 usc\u00ec \"West\", le cui canzoni sono scritte insieme al chitarrista dei R.E.M. Peter Buck, che lo accompagn\u00f2 anche in tour. Segu\u00ec, nel 1998, \"Caught in a Trap And I Can't Back out 'Cause I Love You Too Much, Baby\", album acustico di ballate nel quale venne affiancato da Steve Shelley dei Sonic Youth e dal bassista di Yo La Tengo James McNew.\nNel 2001 Eitzel diede una svolta elettronica alla sua produzione con l'album \"The Invisible Man\". Nel 2002 si diede invece a progetti di cover: \"Music for Courage and Confidence\" e \"The Ugly American\", un album che include reinterpretazioni di canzoni degli American Music Club eseguite con una band di musica tradizionale greca.\nNel 2003 gli American Music Club si ricomposero e tornarono in tour negli Stati Uniti e in Europa.\nNel 2005 Eitzel pubblic\u00f2 un altro album solista, \"Candy Ass,\" che prosegue sulla scia del precedente \"The Invisible Man\" con sonorit\u00e0 improntate all'elettronica.\nNel 2012 esce invece \"Don't Be A Stranger,\" che ottenne ottime critiche da parte della stampa specializzata.\nNel 2017 \u00e8 la volta di \"Hey Mr Ferryman\", ancora una volta lodato quasi all'unanimit\u00e0 dalla critica."}
{"id": "902881", "revid": "58166", "url": "https://it.wikipedia.org/wiki?curid=902881", "title": "Tiro al piattello", "text": ""}
{"id": "902884", "revid": "287204", "url": "https://it.wikipedia.org/wiki?curid=902884", "title": "Agostino Veracini", "text": "Dipinse tele a soggetto religioso, affreschi ed esegu\u00ec restauri di opere d'arte.\nBiografia.\nNato dal pittore Benedetto Veracini e fratello del musicista Francesco Maria, fu allievo a Firenze di Giuseppe Galeotti, poi a Venezia di Sebastiano Ricci.\nI suoi dipinti sono raramente datati o databili con sicurezza. Tra questi c'\u00e8 la pala nell'abbazia di Vallombrosa, del 1730.\nOpere.\nA Firenze fece affreschi sulla volta di palazzo Panciatichi, sulla volta della Pia Casa di Lavoro di Montedomini, dove dipinse la \"Vergine porge il Bambino a sn Francesco\" e sulla volta della Chiesa di San Giovannino degli Scolopi, nel 1758.\nNella chiesa di San Bartolomeo nella Badia a Ripoli dipinse \"San Giovanni Gualberto calpesta la simonia\" (1744), nella chiesa di San Martino a Montughi \"San Martino\" sull'altare maggiore e nel monastero di Santa Marta il dipinto dell\"Immacolata Concezione tra i santi Francesco d'Assisi e Chiara\". Su un altare della chiesa di Ognissanti affresco degli angeli.\nOpere di Agostino Veracini a Firenze sono anche i restauri della Cappella Rinuccini in Santa Croce e quello del Cappellone degli Spagnoli in Santa Maria Novella (1750). Nella chiesa di San Jacopo Soprarno Veracini dipinse \"San Francesco d'Assisi in estasi\", forse il suo capolavoro.\nA Castelfiorentino, nella chiesa di Santa Verdiana, insieme ad altri pittori fece gli affreschi con le \"Storie di santa Verdiana\". Nel Museo di Santa Verdiana \u00e8 custodita la sua tela \"Santi Antonio Abate, Pietro d'Alcantara e la Maddalena\". Sempre a Castelfiorentino ristruttur\u00f2 la chiesa di San Francesco, decorandone l'abside.\nA Volterra Veracini decor\u00f2 la Cappella del Sacramento del Duomo; a Cutigliano, nella chiesa della Madonna di Piazza, fece un dipinto su tela \"San Francesco riceve le stimmate\"; nell'abbazia di Vallombrosa, nel 1730, dipinse una tela per un altare (\"Sant'Atto riceve le reliquie di san Jacopo\") e nella chiesa di San Martino a Pagiano (Pelago) si trova una sua tela raffigurante \"Sant'Antonio Abate e santa Cristina\"."}
{"id": "902887", "revid": "729019", "url": "https://it.wikipedia.org/wiki?curid=902887", "title": "Stazione di Catania Acquicella", "text": "La stazione di Catania Acquicella \u00e8 una delle stazioni ferroviarie di RFI a servizio della citt\u00e0 di Catania; \u00e8 posta al km 237+832 della ferrovia Messina-Siracusa.\n\u00c8 situata nei pressi del Cimitero monumentale di Catania, dal quale \u00e8 separata da via Zia Lisa, uno degli assi di ingresso della citt\u00e0 da sud-ovest. L'edificio principale della stazione \u00e8 posto a est dei binari, lato mare, e si affaccia su di una piazza dalla quale \u00e8 possibile raggiungere il porto di Catania e la Plaia.\nLa stazione \u00e8 la prima a essere incontrata dai treni che provengono dalla stazione di Catania Centrale per le linee ferroviarie per Siracusa, Caltagirone e Caltanissetta Xirbi, Agrigento e Palermo. Un tempo molto frequentata da viaggiatori pendolari, ha visto pesantemente ridurre la sua importanza in seguito alla chiusura degli importanti impianti ferroviari adiacenti che davano lavoro a migliaia di lavoratori dell'indotto. Adiacente alla stazione, sul lato est, \u00e8 ancor oggi visibile il grande impianto dell'Officina Veicoli di Acquicella in cui venivano effettuate revisioni integrali e grandi riparazioni dei rotabili ferroviari e, per un certo periodo, anche di automotrici.\nDal lato ovest invece sono visibili i capannoni della Squadra Rialzo delle FS.\nStoria.\nLa stazione, denominata \"Acquicella\" dal nome del torrente che vi scorre a margine, venne costruita nell'ambito del programma di costruzione di ferrovie avviato dalla Societ\u00e0 Vittorio Emanuele con l'intento di raggiungere le aree zolfifere dell'area centro-orientale della Sicilia per convogliarne i prodotti mediante la strada ferrata verso il porto di Catania. I progetti attuati in seguito vi fecero confluire anche i prodotti agricoli dell'area sud-orientale dell'Isola e della Piana di Catania.\nLa stazione venne costruita in prossimit\u00e0 dell'imbocco della galleria dell'Acquicella, costruita per percorrere in sottopassaggio la zona sud della citt\u00e0, e venne inaugurata il 1\u00ba luglio 1869 in concomitanza con l'apertura all'esercizio della tratta ferroviaria Catania-Bicocca di 7.468 metri. Il 1\u00ba luglio 1869 era anche la data in cui la Stazione di Catania Centrale veniva collegata al fascio binari del porto mediante un raccordo in discesa lungo 914 metri.\nIl 10 settembre 1909 la denominazione dell'impianto venne mutata in \"Catania Acquicella\".\nLa stazione \u00e8 destinata a convertirsi in fermata metropolitana in conseguenza dei lavori ferroviari del Nodo Catania.\nStrutture e impianti.\nLa stazione di Catania Acquicella consiste di un notevole fabbricato viaggiatori a due piani, in austero stile \"ferroviario\" costituito, dal lato esterno, di due corpi laterali a sei luci ciascuno collegati da un corpo centrale prominente a tre luci con un lieve rientro laterale simmetrico, a una luce per lato, che alleggerisce la prospettiva d'insieme. Il fabbricato \u00e8 posto in prossimit\u00e0 dell'imbocco della galleria dell'Acquicella in posizione dissimmetrica rispetto al fascio binari.\nIl fascio binari comprende un binario di transito e tre binari di precedenza, di cui due per servizio viaggiatori e uno per servizio merci. Solo il primo binario \u00e8 munito di una pensilina classica con struttura in ferro e colonne di ghisa. I binari del fascio merci e di smistamento (complessivamento 20 binari tronchi) si trovano sul lato orientale della stazione; dallo stesso lato si dipartono i raccordi per la dismessa Officina Grandi Riparazioni di Acquicella e per l'abbandonato fascio merci di San Giuseppe la Rena con la \"carbonaia\" e i dismessi mercati generali. Dalla stazione, in direzione di Siracusa ha origine il breve tratto a doppio binario per la successiva stazione di Catania Bicocca. Un terzo binario di collegamento tra gli scali merci delle due stazioni contigue non \u00e8 mai stato utilizzato dopo la sua costruzione.\nLo scalo \u00e8 dotato di vari magazzini merci con relativo piano caricatore, sagoma limite e due ponti a bilico da 40\u00a0t di cui uno da 8\u00a0m di lunghezza e uno da 9\u00a0m.\n\u00c8 presente anche un rifornitore di acqua per locomotive a vapore con colonna idraulica e rifornitori di gasolio e di carbone. Le infrastrutture sono in atto parzialmente inutilizzate a causa delle ristrutturazioni e riclassificazioni d'uso attuate o in corso di attuazione sulla rete ferroviaria.\nMovimento.\nL'orario ferroviario del 18 novembre 1938 riportava la fermata di 3 coppie di treni accelerati da e per Siracusa e di una coppia di accelerati da e per Palermo, una coppia di automotrici in servizio locale e una coppia di omnibus da e per Caltanissetta. Vi effettuavano fermata 6 coppie di treni da e per Caltagirone e 4 coppie di treni di diverse categorie da e per Schettino.\nL'offerta di servizio nel 1975 riportava la fermata di 5 coppie di treni locali da e per Siracusa, di 3 coppie da e per Caltanissetta e una coppia da e per Catenanuova.\nL'orario di servizio 1981-1983 prevedeva la fermata di 2 coppie di treni viaggiatori locali da Catania per Caltanissetta e viceversa, di una coppia di automotrici da e per Catenanuova e di una coppia di espressi da e per Palermo. Vi avevano fermata anche le 3 coppie di treni viaggiatori da e per Carcaci. Vi effettuavano servizio viaggiatori 7 coppie di treni da e per Caltagirone (di cui una coppia di diretti). Dalla linea di Siracusa provenivano 5 treni locali mentre 3 vi partivano per tale direzione\nL'orario di servizio 1995-1997 indica una contrazione dell'offerta relativa alla stazione; non pi\u00f9 alcuna fermata di treni viaggiatori provenienti da, o diretti a, Caltanissetta o Palermo ma solo di una automotrice da Catenanuova. Lo stesso prevedeva 7 coppie di treni regionali aventi fermata per Caltagirone e Gela e 3 in senso inverso. Un solo treno regionale da Siracusa vi effettuava fermata.\nNonostante la potenzialit\u00e0 possibile, data la vicinanza del cimitero e la popolosit\u00e0 dei quartieri limitrofi, la stazione \u00e8 del tutto sottoutilizzata e la maggior parte dei treni non ferma pi\u00f9. In occasione della \"Festa dei defunti\" di Catania viene attivato un servizio a spola con automotrici per evitare la congestione totale dell'area antistante il cimitero. Tuttavia, se ne prevede nel prossimo futuro il riutilizzo quale stazione del passante ferroviario di Catania, per il servizio di trasporto metropolitano.\nConsistente era il traffico merci sia di derrate e ortofrutticoli sia di prodotti semilavorati industriali e minerari. Il traffico merci si \u00e8 progressivamente ridotto dall'inizio degli anni ottanta anche in seguito all'attestamento dei treni nella stazione di Bicocca.\nServizi.\nLa stazione dispone di:"}
{"id": "902889", "revid": "88740", "url": "https://it.wikipedia.org/wiki?curid=902889", "title": "Saltillo", "text": ""}
{"id": "902892", "revid": "466539", "url": "https://it.wikipedia.org/wiki?curid=902892", "title": "Lautari", "text": "I Lautari sono un gruppo di musica folk (world music) nato a Catania negli anni ottanta (1987)\nEsso ha portato alla ribalta la musica tradizionale siciliana adattandola al gusto moderno.\nIl nome del gruppo prende spunto dai \"lautari\", musicisti girovaghi della ex Repubblica Socialista Sovietica Moldava, che portano in giro la loro musica alla gente comune.\nBiografia.\nCoinvolti in un progetto che prevede la ricerca e la rielaborazione di canti siciliani e la composizione di canzoni inedite imbevute di tradizione, i Lautari calcano le scene da oltre vent'anni.\nPartendo dallo stretto legame con la tradizione siciliana colta e popolare, il gruppo con il tempo si \u00e8 spinto oltre, fino a confrontarsi con diverse identit\u00e0 etnomusicali del mondo, avvicinandosi a strumenti e sonorit\u00e0 tipici di altre aree del globo.\nGli elementi del gruppo sono polistrumentisti e cantanti di lunga esperienza il cui approccio alla musica \u00e8 essenzialmente acustico, con l'attenzione particolare per il suono degli strumenti tradizionali: mandolino, mandola, mandoloncello, bouzouki, chitarra classica, chitarra acustica, contrabbasso, fisarmonica, organetto, clarinetti, chalumeaux, piva, bifara, flauti e percussioni.\nNell'arco della loro carriera i Lautari hanno avuto modo di collaborare in teatro con vari artisti e registi, come Pino Micol, Gabriele Lavia, Franco Zeffirelli, Giorgio Albertazzi, Donatella Finocchiaro, Armando Pugliese, Peppe Barra, Bruno Torrisi e di partecipare a numerose rassegne, come il Club Tenco e Arezzo Wave. In particolare, il gruppo ha preso parte alla realizzazione di alcuni film, tra cui \"La lupa\" di Lavia e \"Storia di una capinera\" di Zeffirelli.\nNel 2004 i Lautari iniziano a collaborare con la Due Parole - Narciso Records, etichetta catanese fondata da Carmen Consoli ed \u00e8 anche da questo incontro che scaturisce il cd \"Anima Antica,\" un album che riassume una parte importante del loro cammino musicale. Il tour di promozione del lavoro appena pubblicato offre alla band di Catania la possibilit\u00e0 di tornare in giro per l'Italia e l'Europa.\nCos\u00ec, nel 2005 prendono parte alla manifestazione Italia-Africa, una giornata/evento che riempie piazza del Popolo a Roma di artisti provenienti da tutta l'area mediterranea. Nello stesso anno il gruppo partecipa ad altre manifestazioni tra le quali la \"X edizione della Rassegna Astimusica\", insieme ad Alfio Antico, il \"Mantova Musica Festival\" e il \"Festival Musicultura\", presso l'Ambasciata Italiana in Francia (Chambery). Sempre nello stesso anno sono protagonisti di un incontro all'insegna della musica e della letteratura, tenuto insieme al romanziere Santo Piazzese, presso la Feltrinelli di Milano. Musica, folclore e tradizione si ritrovano nello scenario del Kals'art di Palermo, e in Turchia, ad Ankara, in una suggestiva contaminazione di culture ed etnie diverse.\nNel 2006 partecipano alla realizzazione dell'album di Carmen Consoli, \"Eva contro Eva\", aggiungendo ai suoni dell'album le peculiarit\u00e0 sonore, stilistiche e strumentistiche del loro gruppo, aperto alle influenze del panorama mediterraneo, prendendo parte, in maggio, al tour promozionale del disco, \"Dal Simeto al Tamigi\". Il 15 luglio 2006 i Lautari sono ospiti del \"WOMAD\" \"(World Of Music Art and Dance)\", il festival mondiale itinerante ideato e fondato da Peter Gabriel, che quell'anno si svolge al Teatro antico di Taormina. Nel corso dell'estate proseguono la collaborazione dal vivo con la Consoli, aprendo i concerti dell'artista catanese e intervenendo nel corso della sua esibizione. A dicembre partecipano al tradizionale \"Concerto di Natale\" al Teatro Massimo Vincenzo Bellini di Catania, accompagnati dall'orchestra giovanile dell'Istituto musicale \"Vincenzo Bellini\" di Catania.\nIl 2007 si apre con la \"Serata Surrealista\", nell'ambito della sezione Cinema dell\"'Etnafest\". Il 27 aprile la band \u00e8 ospite del \"Festival Vuccir\u00eca\", nel corso di una rassegna dedicata a Rosa Balistreri. Il giorno successivo, il gruppo \u00e8 ospite dello spettacolo \"Ad ali spiegate\", presso il Teatro Metropolitan (Catania) nel corso di una serata volta ad omaggiare la figura di Angelo D'Arrigo. Il mese si chiude con una prestigiosa collaborazione al nuovo album di Goran Bregovi\u0107, \"Goran Bregovic's Karmen with a Happy End\", che contiene il brano \"Focu di raggia\", scritto dai Lautari. Nel corso della stagione estiva il gruppo sale sul palco di alcune rassegne musicali italiane ed estere, come il Giffoni Music Concept e il \"Festival Sete S\u00f3is Sete Luas\", che li vede impegnati in una serie di date in Spagna, Israele e Portogallo. Il 7 settembre, in concomitanza con l'uscita dell'album \"Arr\u00e9\", parte da Catania il tour promozionale che prevede un fitto calendario di eventi tra cui la presentazione dell'album con uno showcase alla Feltrinelli di Palermo, Catania e Roma, dove sono ospiti della trasmissione \"Decanter\". Nel mese di ottobre i Lautari si ritrovano presso l'Auditorium di Roma per un evento inserito nel progetto \"La musica antica del nuovo millennio\", la cui direzione artistica \u00e8 curata da Carmen Consoli, si propone di riunire in uno spettacolo a pi\u00f9 voci le diverse esperienze della tradizione siciliana. La serata di Roma, a cui partecipano anche Alfio Antico e Rita Botto, rientra in una serie di concerti dedicati a questo progetto. Dopo la partecipazione al Premio Ciampi, i Lautari sono attesi al \"Festival Exodus\" di La Spezia, al MEI di Faenza e, il 5 dicembre, al Conservatorio Civico di Milano.\nIl 2008 vede il gruppo nuovamente partecipe delle attivit\u00e0 della rassegna \"Etnafest\", nella sezione \"Etna-Music World\" sotto la direzione artistica di Carmen Consoli. I Lautari, per l'occasione, si esibiscono insieme all'Etna Orchestra, che accompagna il 18 marzo lo spettacolo \"Sotto lo stesso cielo\", e partecipano il 31 maggio al \"Tributo a Rosa Balistreri\", salendo sul palco di piazza Universit\u00e0 a Catania per omaggiare la cantautrice folk siciliana. Durante l'estate dello stesso anno i Lautari rinnovano la propria partecipazione al \"Festival Sete S\u00f3is Sete Luas\", con una serie di concerti in Portogallo e in Croazia.\nNel 2009 si apre con la partecipazione al 10\u00ba Festival della nuova canzone siciliana di Antenna Sicilia con il brano \"C'era cu c'era\". In primavera il gruppo porta sulle scene il nuovo spettacolo teatrale \"'U tempu di \u2018na manciata\", scritto da Caterina Carta e Angelo Tosto e diretto da Angelo Tosto, con la partecipazione dell'attrice Grazia Maria Ambra. Al centro dello spettacolo sta il tema della cucina tradizionale connessa all'amore: le varie civilt\u00e0 che popolavano la Sicilia si ritrovano cos\u00ec unite anche sotto il segno della cucina e in particolar modo degli ingredienti che, mescolati, generano nel palato sapori unici e caratteristici.\nNel 2010 partecipano all'11\u00ba Festival della nuova canzone siciliana il gruppo partecipa con il brano \"Banda do Dimoniu\". Sono dell'estate 2010 le partecipazioni al Festival di Loano \"il folk dipinto di blu e\" insieme ad altri artisti, a \"Quannu moru faciti ca nun moru,\" evento omaggio a Rosa Balistreri, presso il Cortile Platamone di Catania. Nel 2012 ritornano con un nuovo album di 11 tracce, prodotto dalla Narciso Records C'era cu c'era, candidato alle targhe Tenco.\nNel gennaio 2015 i Lautari ritornano con un concerto dal titolo: \"\u201cCanzoni corsare\u201d\" invitati dall\"'AME Associazione Musicale Etnea \"40\u00aa Stagione Concertistica\"\" al \"Teatro Odeon\" di Catania, ispirato alla raccolta di articoli di Pier Paolo Pasolini, con il quale intraprendono il tour estivo toccando varie piazze e teatri fra cui Catanzaro, Capo d'Orlando, Milo, Alcara li Fusi, Castellammare del Golfo, Santa Teresa di Riva, Enna con Eugenio Bennato. Natale 2015 concerti con l'attore Bruno Torrisi.\nNel 2016 collaborano con la Compagnia Zappal\u00e0 Danza allo spettacolo \"\u201cI am beautiful\u201d\" di cui compongono ed eseguono dal vivo le musiche, spettacolo che debutta in prima assoluta nel mese di novembre al \"26\u00ba Festival 2016 Euro-Scene,\" \"Festival zeitgen\u00f6ssischen europ\u00e4ischen Theaters und Tanzes\" al \"Schauspiel Leipzig und Oper\" Lipsia, Germany, prosegue in varie citt\u00e0 italiane, tra cui il Teatro Massino Vincenzo Bellini di Catania. Nell'aprile del 2017 \u00e8 la realizzazione insieme ai \"Fratelli Napoli\" narrata dai pupi siciliani \u201cTutta un'altra Storia\u201d Metamorfosi di Angelo D\u2019Arrigo, autore dello spettacolo Nino Bellia, che ha debuttato al Teatro Sangiorgi di Catania.\nNell\u2019estate 2017 continuano i concerti, in particolare il progetto \"\u201cTRI\u201d\" con Alfio Antico e Rita Botto che si esibisce all\u2019 \"Umbria folk festival\" di Orvieto, da menzionare la partecipazione al \"\u201cTaranta Sicily Fest\u201d\" di Scicli, al \"Folk Fest\" di Frazzan\u00f2 e il concerto svoltosi ai Monastero dei Benedettini per i trent\u2019anni di attivit\u00e0 in occasione del quale i Lautari hanno rimasterizzato e stampato su CD la prima loro produzione musicale uscita in cassetta nel 1990 \"\u201cAcqua e sali\u201d\" e ne hanno fatto dono al pubblico.\nIl 10 dicembre 2017 invitati dall'Istituto Italiano di cultura di Osaka, Giappone, hanno tenuto un concerto presso il \"Knowledge Theater,\" \"Grand front Osaka.\" Il 14 ottobre 2018 in collaborazione con la Compagnia Zappal\u00e0 Danza debuttano con lo spettacolo \"I am beautiful\" presso il Teatro Coliseo al \"10 Festival Buenos Aires Danza contemporanea\" Buenos Aires, Argentina. il 19 febbraio 2021 esce l'ottavo album, \"Fora Tempu\".\nLa band.\nIl gruppo originario era costituito da musicisti autodidatti, che provenivano dalla musica di strada e dal piano-chitarra bar, a cui nel tempo si sono aggiunti Salvo Farruggio, Salvatore Assenza, Marco Corbino."}
{"id": "902893", "revid": "253269", "url": "https://it.wikipedia.org/wiki?curid=902893", "title": "Madylin Sweeten", "text": "Biografia.\nNata da Timothy Lynn Sweeten ed Elizabeth Anne Millsap, studia recitazione fin dai tre anni alla Kay Scott School of Performing Arts a San Saba (Texas) e ottiene la prima parte nel 1996, a quattro anni, nel film TV \"A Promise to Carolyn\". La fama arriva con l'interpretazione del personaggio di Ally Barone nella sit-com statunitense della CBS \"Tutti amano Raymond\" dal 1996 al 2005, che si conclude con la nona stagione. Assieme a lei nel programma recitano i suoi due fratellini gemelli (nella finzione e nella realt\u00e0), anch'essi cos\u00ec avviati precocissimi alla carriera artistica: Sullivan Sweeten (n.1995) e Sawyer Sweeten (morto suicida nel 2015).\nCome attrice bambina, la Sweeten prende parte, in ruoli di supporto, anche ad alcuni film, tra cui \"American Splendor\" (2003), vincitore al Sundance Film Festival. Da adulta, prosegue la carriera di attrice in cortometraggi e film indipendenti."}
{"id": "902902", "revid": "32116", "url": "https://it.wikipedia.org/wiki?curid=902902", "title": "Murfy", "text": ""}
{"id": "902944", "revid": "2373", "url": "https://it.wikipedia.org/wiki?curid=902944", "title": "Jack il saltatore", "text": "Jack il saltatore, nell'originale inglese Spring-heeled Jack (\"Jack dai tacchi a molla\"), fu una creatura del folklore inglese del periodo vittoriano, che si raccontava vagare nelle notti londinesi dal settembre del 1837 sino agli inizi del Novecento, facendo anche alcune apparizioni a Sheffield, Liverpool, e pi\u00f9 tardi nelle Midlands e in Scozia.\nIl nome.\nLa creatura si guadagn\u00f2 il nome di \"Jack dai tacchi a molla\" a causa del suo peculiare modo di fuggire: senza effettuare rincorse questo essere avrebbe avuto la dote di compiere salti molto elevati, riuscendo ad esempio a saltare da un marciapiede al tetto di un palazzo.\nL'aspetto.\nDescritto dalle vittime degli attacchi come umanoide con un volto orrendo, si ipotizza che potesse trattarsi di una persona deforme con capacit\u00e0 fuori dalla norma o, molto pi\u00f9 probabilmente, di un abile acrobata.\nLa prima presunta vittima di questo mostro lo avrebbe descritto alle autorit\u00e0 come una creatura met\u00e0 uomo e met\u00e0 diavolo, con la faccia orrendamente sfigurata.\nLa corporatura sarebbe stata abbastanza robusta, l'altezza nella norma, la muscolatura molto sviluppata nelle gambe (poich\u00e9 ci vorrebbe uno sforzo e un'energia sovrumana per eseguire dei salti superiori ai trenta metri, come descritti dalle sue vittime). Vestiva con un mantello nero e un elmetto, aveva artigli metallici molto affilati con cui sfigurava le vittime e la leggenda gli attribuiva occhi fiammeggianti. Queste ricostruzioni sembrerebbero collegarsi ad un'altra leggenda, molto pi\u00f9 recente, americana: quella del Mothman, anch'esso dotato di grandi ali, nero e con occhi fiammeggianti.\nGli attacchi.\nNel settembre del 1837 una donna di nome Polly Adams stava passeggiando in un parco londinese, in una notte buia e fredda. Vide una strana ombra muoversi nel buio, dopo alcuni istanti, il mostro salt\u00f2 fuori da un cespuglio e la sfigur\u00f2 con i suoi lunghi artigli. La ragazza disse poi alla polizia di essere stata attaccata da un uomo-diavolo. La cosa non apparve credibile e il caso venne archiviato come attacco immaginario e autolesionismo, rovinando cos\u00ec la reputazione della povera donna.\nDopo alcune settimane dal primo attacco, innumerevoli persone (per lo pi\u00f9 benestanti) sostennero di essere state attaccate da una bestia la cui apparenza sembr\u00f2 la medesima di quella che avrebbe attaccato Polly Adams.\nGli attacchi non avvenivano seguendo un'apparente logica o una linea temporale: il guardiano nell'avamposto di una caserma raccont\u00f2 di avere udito una notte dei rumori e dei fruscii provenienti dal bosco circostante la caserma e di essersi risvegliato la mattina seguente seminudo nel bosco; in stato confusionale, attribu\u00ec la responsabilit\u00e0 di tutto alla stessa creatura.\nUna donna che sarebbe stata vittima del mostro, disse che la creatura l'avrebbe baciata sulla bocca, compiendo poi un salto di trenta metri che lo catapult\u00f2 sopra un palazzo.\nLa storia sembr\u00f2 giunta a termine quando un marchese della Londra vittoriana venne accusato di essere il misterioso demone, poich\u00e9 alcuni testimoni dissero di avere visto una W dorata all'interno del mantello che indossava la creatura nei suoi attacchi e la W era parte dello stemma della casata del marchese incolpato. Il marchese mor\u00ec nel 1859 per una caduta da cavallo, ma la bestia continu\u00f2 ad aggredire i passanti di Londra, iniziando secondo alcuni anche ad uccidere. Terrorizz\u00f2 prima Londra e poi il resto dell'Inghilterra per ben 66 anni.\nLa storia fin\u00ec nel 1904 dopo che Jack il saltatore aggred\u00ec alcune nobildonne in un parco di Londra. A partire dal 1905 ci furono attacchi di una creatura molto simile a Jack dai tacchi a molla a Liverpool, Manchester, Scozia e nella costa occidentale degli Stati Uniti.\nNelle opere di fantasia.\nJack il saltatore \u00e8 menzionato nel libro \"Jack the Ripper: Letters From Hell\" come un cattivo immaginario esibito nei Penny Dreadful della prima met\u00e0 del Novecento. A causa dei paralleli di questo personaggio con i metodi usati dall'assassino di Whitechapel del 1888, \"Spring Heeled Jack\" \u00e8 visto dagli autori come la fonte di ispirazione che sta dietro l'invenzione del nome di Jack lo squartatore (\"Jack the Ripper\").\nJack il saltatore \u00e8 protagonista del manga \"The Black Museum - Springald\" di Kazuhiro Fujita. L'autore si era appassionato della storia di Jack il saltatore quando scriveva su riviste per bambini e si decise a creare un manga sul personaggio in cui spiega in modo fantasioso le origini di questo fantomatico essere.\nUn'altra rappresentazione \u00e8 stata nella serie britannica di fantascienza \"Primeval\". Il popolo di Londra diede il soprannome di Jack il saltatore ad una giovane raptor con una malattia del piumaggio, venuta attraverso un'anomalia dal Cretaceo alla Londra vittoriana. Tuttavia, il vero Jack ha ucciso solo una persona, mentre il raptor della serie \u00e8 stata responsabile di almeno 12 omicidi raccapriccianti.\nLa pi\u00f9 recente rappresentazione di Jack \u00e8 avvenuta nel videogioco \"\", infatti nel gioco vi sono alcune missioni secondarie nelle quali il giocatore dovr\u00e0 inseguirlo per mettere fine alla sua attivit\u00e0 criminale a Londra, fallendo nel tentativo.\nAppare in un episodio di \"Martin Myst\u00e8re\" dove viene tramutato dal Dottor Jekyll e Mister Hyde in un mostro incapace di morire.\nViene citato in un episodio della serie TV \"Luther\"."}
{"id": "902971", "revid": "339392", "url": "https://it.wikipedia.org/wiki?curid=902971", "title": "Servizio 118 Emergenza Sanitaria", "text": ""}
{"id": "902975", "revid": "1095203", "url": "https://it.wikipedia.org/wiki?curid=902975", "title": "Legge del maximum", "text": "La legge del maximum fu una legge rivoluzionaria francese, approvata dalla Convenzione nazionale il 29 settembre 1793, che aveva lo scopo di calmierare il forte aumento dei prezzi delle derrate cosiddette \"di prima necessit\u00e0\" in un contesto inflattivo vertiginoso.\nPrimo passo: la legge sugli accaparramenti.\nNel corso del 1793 la situazione finanziaria della Francia era disastrosa. Le dissennate emissioni di \"Assegnati\", divenuti moneta cartacea corrente, lungi dal risolvere il problema delle disastrate finanze dello stato, avevano costituito il motore di un'inflazione galoppante. Le merci erano gli unici \"investimenti\" che mantenevano il loro valore reale (oltre naturalmente ai beni immobili). Cominciarono cos\u00ec a manifestarsi fenomeni di accaparramento. Per contrastare questo fenomeno la Convenzione approv\u00f2 il 26 luglio, sotto la spinta di Collot d'Herbois, la legge contro gli accaparramenti.\nVi si stabiliva il divieto di conservare in luogo chiuso derrate ritenute \"di prima necessit\u00e0\" senza sottoporle a vendita giornaliera. L'elenco delle derrate andava dalla farina alla carne, dal burro alla frutta, dal sego per candele al sapone, dalla legna da ardere al carbone, dal rame a qualsiasi tipo di tessuto. Le pene per i trasgressori furono stabilite in misure pesantissime che potevano giungere fino alla ghigliottina. Furono costituite nelle municipalit\u00e0 speciali commissioni di controllo i cui membri avevano accesso con il supporto della forza pubblica a qualsiasi luogo o residenza.\nLa \"Loi du Maximum g\u00e9n\u00e9ral\".\nIl passo successivo, visti comunque gli scarsi risultati ed il perdurare dell'incremento dei prezzi (non trattati dalla legge sugli accaparramenti), fu la \"Loi du maximum(legge sul maximum)\", approvata un paio di mesi dopo quella contro gli accaparramenti. Vi si prevedeva un calmiere forzoso di prezzi e salari. Per tutte le merci previste dalla legge contro gli accaparramenti, la legge del \"maximum\" stabiliva che il prezzo massimo cui potevano essere vendute era quello del 1790 maggiorato di un terzo, mentre per i salari veniva consentita una maggiorazione del 50%.\nI prezzi per\u00f2 non potevano essere uguali per tutta la Francia, per cui si provvide all'invio a tutte le strutture locali (grandi citt\u00e0 e capoluoghi di distretto, fabbriche, ecc.) di lunghi elenchi di merci disposte in tabelle sulle quali ognuno degli enti destinatari avrebbe riportato i prezzi del 1790 rinviando a Parigi i relativi elaborati. Qui l'apposita commissione per la sussistenza e l'approvvigionamento elabor\u00f2 la massa di dati ricevuti, applic\u00f2 l'incremento di un terzo a ciascuna voce, determin\u00f2 i prezzi massimi di vendita al consumo maggiorando quelli di origine dei costi di trasporto per ciascuna localit\u00e0, del 5% come margine per il grossista e del 10% come margine del dettagliante ed infine diede alle stampe due grossi volumi detti \"Tableaux g\u00e9n\u00e9ral du maximum\", che furono inviati alle autorit\u00e0 locali affinch\u00e9 potessero trarne i valori massimi dei prezzi praticabili al dettaglio nella zona di loro competenza e renderli pubblici con valore di legge. Tutto ci\u00f2 richiese un lungo lavoro ed il \"Tableaux\" fu distribuito ben cinque mesi dopo l'approvazione della legge.\nDato il periodo di riferimento (1790) ed il tempo intercorso, i prezzi massimi cos\u00ec determinati erano gi\u00e0 stati ampiamente superati dal mercato. Per di pi\u00f9 la legge prevedeva l'obbligo di applicazione dei valori anche alle merci in giacenza al momento dell'entrata in vigore della legge. Per il grano furono stabilite norme speciali che prevedevano la raccolta e la macinazione coatta e la requisizione dei panettieri. La legge prevedeva pene gravissime per i trasgressori: si andava da dieci anni di carcere per false dichiarazioni alla pena di morte per l'opposizione alle requisizioni.\nGli effetti.\nPoich\u00e9 le norme non intervenivano sulle cause del problema ma solo sugli effetti, i risultati furono l'esatto contrario di quanto ci si proponeva. Al mercato ufficiale, dal quale le merci sparirono immediatamente, si sostitu\u00ec un mercato illegale parallelo al quale ci si doveva rivolgere per riuscire ad avere qualcosa a prezzi esorbitanti. Se all'inizio ci\u00f2 fu dovuto a fenomeni speculativi e di accaparramento, in breve tempo il problema fu quello degli approvvigionamenti. I salariati che fornivano la mano d'opera anche occasionale o saltuaria, i braccianti, i trasportatori e gli altri operatori indipendenti sui quali il controllo della remunerazione era impossibile, si rifiutavano di lavorare ai prezzi orari stabiliti dal \"Tableaux\" ed i fornitori di beni, coltivatori \"in primis\", si trovarono a non poter continuare l'attivit\u00e0 causa la scarsa remunerazione dei loro prodotti rispetto ai costi, per cui molti raccolti furono lasciati abbandonati per mancanza di chi provvedesse al trasporto. Le autorit\u00e0 reagirono violentemente a questa situazione inasprendo le pene ed istituendo via via commissioni incaricate di procedere alla coazione. Nella regione di Parigi fu costituita, auspici Chaumette e Carnot, addirittura una forza pubblica di 6.000 soldati pi\u00f9 un corpo di cavalleria ed uno di artiglieria per procedere alle requisizioni ed al lavoro coatto.\nL'attivit\u00e0 dell'importazione di beni fu demandata in esclusiva allo stato, con la creazione di un corpo di addetti statali all'uopo destinati. Si moltiplicarono i comitati nazionali e locali per il controllo del commercio e spesso per subentrare direttamente alle attivit\u00e0 non pi\u00f9 svolte dagli operatori privati.\nIn numerose attivit\u00e0 lo stato si sostitu\u00ec ai privati con effetti disastrosi. Si verificarono cos\u00ec alcuni fenomeni di larga portata. Molti di coloro che svolgevano attivit\u00e0 di piccolo commercio ed artigianato, impediti dalle norme che imponevano loro di vendere merci ad un prezzo pi\u00f9 basso di quanto costasse loro o semplicemente impossibilitati a vendere o lavorare per mancanza di merce sul mercato ufficiale, si arruolavano nell'esercito (e magari nelle attivit\u00e0 di gendarmeria preposte al controllo e/o all'esecuzione del commercio stesso) od andavano ad ingrossare le file di poveri che si trascinavano da un quartiere all'altro delle citt\u00e0 vivendo alla giornata di elemosine, piccole ruberie o lavoretti saltuari od infine, chi poteva, emigrava. Sul mercato comparvero personaggi che non avendo nulla da perdere se ne infischiavano delle pene e prosperavano con il mercato nero. Inoltre si diffuse sempre di pi\u00f9 la corruzione: funzionari incaricati del controllo e della repressione del contrabbando e della borsa nera, grazie al quasi illimitato potere discrezionale che conferiva loro la legge, ricattavano e taglieggiavano i commercianti, artigiani e piccoli industriali rimasti tali diventando loro stessi agenti di un redditizio commercio clandestino.\nL'abrogazione.\nCon la fine del Terrore tutto questo fin\u00ec: giustiziati Robespierre ed i suoi amici, il 10 Termidoro dell'anno II (28 luglio 1794), le cose cambiarono rapidamente ed il 4 nevoso (24 dicembre) dello stesso anno la \"Loi du maximum\" veniva abolita dalla Convenzione."}
{"id": "902979", "revid": "109190035", "url": "https://it.wikipedia.org/wiki?curid=902979", "title": "Leona Vicario", "text": "Biografia.\nNata da una famiglia creola altolocata, rimase orfana di entrambi i genitori all'et\u00e0 di diciotto anni, ragione per la quale venne affidata allo zio. In quel periodo conobbe Andr\u00e9s Quintana Roo, un impiegato nell'azienda dello zio. Tutti e due si innamorarono subito, e Andr\u00e9s chiese presto la mano di Leona, ottenendo una risposta negativa da parte di suo zio, poich\u00e9 era povero. Questo motiv\u00f2 spinse Leona a fuggire di casa per unirsi a Quintana Roo e a partecipare con lui alla rivoluzione.\nLeona si trasfer\u00ec nella cittadina di Tacuba, dove organizz\u00f2 un gruppo di donne che appoggiavano la causa dell'indipendenza. Finanzi\u00f2 con la propria fortuna la rivoluzione. Serv\u00ec come messaggera dei rivoluzionari e anche come spia a Citt\u00e0 del Messico, assieme ad altre persone che formavano un'organizzazione segreta chiamata \"Los Guadalupes\".\nVenne arrestata il 13 gennaio 1813 essendo stata scoperta la sua partecipazione alla rivoluzione, venne condannata a essere reclusa nel convento di Belen de las Mochas. Ma grazie all'aiuto di tre rivoluzionari travestiti da ufficiali dell'esercito spagnolo riusc\u00ec a scappare verso Tlalpujahua dove riusc\u00ec finalmente a sposarsi con Andr\u00e9s Quintana Roo.\nLeona Vicario, suo marito Quintana Roo e sua figlia Genoveffa furono infine catturati dalle truppe spagnole nel 1818, e successivamente liberati grazie all'indulto concesso dalla Spagna.\nNel 1925, i suoi resti furono spostati alla Colonna dell'indipendenza. Il suo nome \u00e8 scritto con lettere d'oro nel muro d'onore del Palazzo Legislativo di San Lazzaro, sede del Congresso dell'Unione del Messico."}
{"id": "902984", "revid": "1950166", "url": "https://it.wikipedia.org/wiki?curid=902984", "title": "KTM X-Bow", "text": "La KTM X-Bow (si legge \"crossbow\", ovvero balestra) \u00e8 una vettura sportiva prodotta dalla casa austriaca KTM.\nSi tratta della prima esperienza della casa produttrice di motociclette nel campo automobilistico. Progettata dall'italiana Dallara, \u00e8 prodotta nello stabilimento di Graz.\nIl contesto.\nAl salone dell'automobile di Ginevra nel 2007 fu presentata in anteprima ma il modello definitivo della X-BOW fu presentato a dicembre dello stesso anno al Motorshow di Bologna, e poi reso disponibile sul mercato.\nCaratteristiche tecniche.\nSi tratta di una roadster estrema senza tetto, che punta pi\u00f9 alla leggerezza che alla potenza per raggiungere prestazioni elevate. La vettura \u00e8 una barchetta a due posti con motore Audi 4 cilindri 2.0 TFSI da 237 CV di potenza posto in posizione centrale/posteriore che permette una velocit\u00e0 massima di 217 km/h e un'accelerazione da 0 a 100\u00a0km/h in 3,9 secondi e da 0 a 160\u00a0km/h in 8,5 secondi.\nIl carico aerodinamico generato a 100\u00a0km/h \u00e8 di 48\u00a0kg, a 200\u00a0km/h \u00e8 di 193\u00a0kg e pu\u00f2 toccare 1,23 g di accelerazione laterale dichiarati dopo un test a 178\u00a0km/h su una curva di raggio costante 200 metri.\nL'impianto frenante dispone di dischi da 305\u00a0mm prodotti dalla Brembo che fermano la vettura da 100\u00a0km/h a 0 in 33,1 metri.\n\u00c8 presente un estrattore dell'aria posteriore che garantisce deportanza equivalente a 200\u00a0kg a 200\u00a0km/h.\nNel 2008 anche una versione con cambio DSG automatico a doppia frizione, con possibilit\u00e0 di utilizzo sequenziale di derivazione Audi, un ulteriore potenziamento del propulsoreda circa 270 CV, e un alleggerimento complessivo dell'auto ancora maggiore di quello del modello attuale (700kg).\n\u00c8 possibile sostituire pezzi su richiesta con pezzi pi\u00f9 leggeri anche sul modello attualmente in commercio come la carrozzeria in fibra di carbonio, anche in versione completa.\nAltri \"optional\" sono il differenziale autobloccante, il volante estraibile, l'assetto regolabile per l'uso in pista e cerchi in lega a monodado.\nI primi 100 modelli furono prodotti in una serie speciale, la \"Dallara Series\", tutti venduti.\nAltre versioni.\nNel febbraio 2008 la KTM annunci\u00f2 4 nuovi modelli basati sulla X-BOW; 3 da competizione e una civile: due modelli da competizione erano stradali, per competizioni estreme, da iscrivere al FIA GT4 e/o alla 24 Ore di Le Mans, mentre il terzo era un fuoristrada per la Rally Dakar. Il quarto modello era molto simile alla barchetta, con la quale condivideva tutto: era una variante coup\u00e9 con tetto e portiere.\nI modelli avevano un ampliamento della gamma di motori.\nX-BOW da competizione per il FIA GT4 European Cup.\nCome anticipato al salone dell'auto di Ginevra 2008, la KTM ufficializz\u00f2 nel marzo 2008 la partecipazione nella nuova classe \"Sports Light\" al \"GT4 European Cup\" della FIA tramite il gruppo \"Reiter Engineering\" (che ha collaborato con Lamborghini nelle sezioni GT1, GT2 e GT3).\nPer omologare la X-BOW sono state apportate alcune modifiche: il rollbar in alluminio sostituito con uno in acciaio, l'impianto di scarico dotato di un nuovo silenziatore e passaruota ampliati, una leggera modifica alle sospensioni."}
{"id": "902986", "revid": "2176804", "url": "https://it.wikipedia.org/wiki?curid=902986", "title": "Bestia del G\u00e9vaudan", "text": "Bestia del G\u00e9vaudan \u00e8 il nome associato a un animale feroce (o pi\u00f9 di uno), mai identificato con esattezza, che fra il 1764 e il 1767 caus\u00f2 decine di vittime nelle campagne del G\u00e9vaudan, una regione della Francia centro-meridionale. Il numero dei morti varia a seconda delle fonti, ma uno studio del 1987 stim\u00f2 che ci fossero stati 210 attacchi, con 113 vittime (di cui 98 parzialmente divorate) e 49 feriti.\nLa Corona di Francia impieg\u00f2 ingenti quantit\u00e0 di denaro e di uomini per dare la caccia all'animale, che i testimoni oculari descrivevano come un leone, un lupo o una iena, e che la popolazione locale credeva di natura sovrannaturale e immortale. La bestia venne dichiarata uccisa pi\u00f9 volte prima del termine definitivo degli attacchi.\nStoria.\nAntefatti.\nNel 1763 venne registrata, lungo il confine della regione francese del Delfinato, una serie di aggressioni contro contadini e pastori da parte di un animale feroce. Si trattava, secondo le cronache del tempo, di un animale \u00abdelle dimensioni di un lupo molto grande, color caff\u00e8 bruciato chiaro, con una striatura nera sul dorso, la pancia di colore bianco sporco, la testa molto grande, una specie di peluria che forma un fiocco sulla testa e vicino alle orecchie, la coda ricoperta di pelo come quello di un normale lupo, ma pi\u00f9 lunga, e portata arrotolata all'estremit\u00e0\u00bb. Verso la fine di ottobre la belva si avvicin\u00f2 a un gregge di pecore e aggred\u00ec il pastore, un ragazzo quattordicenne, che per\u00f2 riusc\u00ec a salvarsi grazie all'intervento di un altro pastore. Gli attacchi e le descrizioni dell'animale presentavano molti punti in comune con la futura Bestia di G\u00e9vaudan, al punto che alcuni autori hanno avanzato l'ipotesi che si sia trattato dello stesso animale.\nI primi casi nel G\u00e9vaudan.\nNel giugno 1764 una ragazza addetta al bestiame che viveva nei pressi di Langogne torn\u00f2 al proprio villaggio dicendo di essere stata attaccata da una \"bestia\", avendo salva la vita solo grazie all'intervento dei buoi che stava portando al pascolo, che avrebbero fatto fuggire l'animale feroce. Il successivo 30 giugno Jeanne Boulet, di quattordici anni, venne uccisa nei pressi del villaggio di Les Hubacs, vicino a Langogne. \u00c8 la prima vittima ufficiale. Jeanne Boulet venne sepolta senza sacramenti, non essendosi potuta confessare prima della morte. Tuttavia, nei registri parrocchiali, \u00e8 annotato che la ragazza fu \u00abuccisa dalla bestia feroce\u00bb, facendo perci\u00f2 supporre che l'esistenza dell'animale fosse gi\u00e0 nota.\nUna seconda vittima, che viveva a Masm\u00e9jean e aveva 14 anni, venne denunciata l'8 agosto. Queste prime due morti avvennero nella valle dell'Allier. Le seguenti, invece, dalla fine di agosto e durante il mese di settembre, si trovavano nei dintorni e nella foresta di Mercoire. In seguito tre ragazzi di Chayla-l'Ev\u00eaque, una donna di Arzenc, una bambina di Thorts e un pastore di Chaudeyrac furono ritrovati morti, con i corpi parzialmente divorati e a stento riconoscibili. \u00c9tienne Lafont, amministratore della diocesi di Mende, si trovava a Marvejols alla fine di agosto. Da l\u00ec invi\u00f2 alcuni cacciatori, guidati da un tale Mercier, per venire in aiuto alle cacce che andavano svolgendosi nei pressi di Langogne alla ricerca dell'animale.\nLafont, per\u00f2, si rese conto che queste cacce erano insufficienti e inform\u00f2 de Saint-Priest, intendente della Linguadoca, e il conte di Montcan, governatore della provincia. Quest'ultimo ordin\u00f2 al capitano Jean Boulanger Duhamel, di stanza a Langogne con i soldati del reggimento di truppe leggere \"Clermont-Prince\", di occuparsi delle operazioni di caccia contro la Bestia. A settembre scomparvero una ragazza di Rocles, un uomo di Choisniet e una donna di Apcher. Parte dei loro resti venne rinvenuta nelle campagne e nei boschi. L'8 ottobre un giovane torn\u00f2 a casa gravemente ferito dopo aver incontrato la Bestia in un frutteto. Due giorni pi\u00f9 tardi, un altro ragazzo rimase gravemente ferito da un'aggressione dell'animale. Il 19 ottobre una contadina fu ritrovata fatta a brandelli e parzialmente divorata vicino a Saint-Alban-sur-Limagnole.\nDuhamel e il reggimento \"Clermont Prince\".\nDi stanza nella regione quell'anno, il reggimento \"Clermont Prince\" forn\u00ec al capitano Duhamel gli uomini necessari per dare la caccia alla bestia. Dal 15 settembre 1764 Duhamel e le sue truppe iniziarono la caccia e armarono i contadini disposti ad aiutarli. Durante numerose battute effettuate nella foresta di Mercoire la Bestia venne avvistata sporadicamente, senza per\u00f2 poter essere catturata. Tuttavia, \u00e8 senza dubbio a causa di queste cacce che la Bestia lasci\u00f2 la zona e raggiunse, entro ottobre, la Margeride e l'Aubrac.\nInfatti, il 7 ottobre, una ragazza venne uccisa nel villaggio di Apcher, vicino a Pruni\u00e8res, e la sua testa fu ritrovata solo otto giorni dopo. Il giorno successivo un pastore venne aggredito vicino a La Fage-Montivernoux. Lo stesso giorno, la Bestia attacc\u00f2 un altro pastore fra Prinsu\u00e9jols e il castello de la Baume, di propriet\u00e0 del conte de Peyre. L'uomo, per\u00f2, si rifugi\u00f2 fra le proprie mucche, che riuscirono a respingere la Bestia. Poco dopo, alcuni cacciatori che uscivano dal bosco vicino videro l'animale ancora in agguato.\nDue di essi sparano e colpirono la Bestia che, due volte, cadde e si rialz\u00f2, per poi far perdere le proprie tracce nella boscaglia. La battuta di caccia organizzata il giorno dopo non diede alcun esito, ma due contadini affermarono di aver visto l'animale zoppicare, ferito, durante la notte. Fu durante il mese di ottobre 1764 che la Bestia perpetr\u00f2 i suoi attacchi nelle zone pi\u00f9 meridionali, in particolare quello che cost\u00f2 la vita a Marie Solinhac, aggredita a Les Hermaux. Il 2 novembre il capitano Duhamel e i suoi uomini lasciarono Langogne per stabilirsi a Saint-Ch\u00e9ly-d'Apcher. Tuttavia, a causa di una forte nevicata, poterono effettuare la prima battuta di caccia solo l'11 novembre. Vedendo la mancanza di risultati, l'assemblea generale degli Stati della Linguadoca si riun\u00ec il 15 dicembre e mise in palio una taglia di 2.000 \"livres\" (aumentata poi a 6.000) a chiunque avesse ucciso la belva, ma altre cinque persone vennero aggredite e uccise durante il mese di dicembre.\nL'intervento del vescovo di Mende.\nIl 31 dicembre 1764 il vescovo di Mende Gabriel-Florent de Choiseul-Beaupr\u00e9, che era anche conte del G\u00e9vaudan, chiese per iscritto preghiere e penitenze, e tutti i sacerdoti della diocesi ricevettero l'invito di far rispettare l'ordine ai propri fedeli. Nel testo, il prelato cit\u00f2 la Bibbia nel versetto \u00abIl dente delle belve mander\u00f2 contro di loro\u00bb per identificare la Bestia come una punizione divina. Inoltre, il vescovo ordin\u00f2 quaranta ore di preghiere recitate per tre domeniche consecutive. Molti sacerdoti ritennero l'animale di origine demoniaca e organizzarono processioni e preghiere per scacciare il maleficio. Fra gennaio e febbraio 1765 le cacce del reggimento di Duhamel continuarono a essere infruttuose. Inoltre, gli abitanti lamentarono che i soldati non pagavano vitto e alloggio e che rubavano i raccolti. Lo scoraggiamento era enorme: le cacce non davano mai alcun esito e le spese per il mantenimento dei soldati gravavano su una regione gi\u00e0 in difficolt\u00e0 perch\u00e9, per la paura, nessuno pascolava pi\u00f9 il bestiame e i mercati erano deserti.\nJacques Andr\u00e9 Portefaix.\nIl 12 gennaio 1765 la Bestia aggred\u00ec sette bambini, cinque maschi e due femmine dagli otto ai dodici anni a Villaret, vicino a Chanaleilles. L'animale attacc\u00f2 girando intorno ai bambini raggruppati per difendersi, morse Joseph Panafieu e lo trascin\u00f2 via. Uno dei bambini grid\u00f2 di fuggire mentre la belva era occupata, ma Jacques Andr\u00e9 Portefaix li incoraggi\u00f2 a salvare Panafieu. La Bestia venne allora avvicinata dai bambini, armati di bastoni ai quali avevano legato dei coltelli. Portefaix e i suoi amici riuscirono a liberare il compagno, al quale la belva aveva per\u00f2 gi\u00e0 strappato il viso e l'aveva mangiato sul posto, mentre l'arrivo di alcuni uomini allertati dalle grida fece fuggire l'animale nel bosco.\nIl verbale di quanto accaduto venne inviato dal vescovo di Mende direttamente al re Luigi XV, il quale ricompens\u00f2 ogni bambino con 300 \"livres\" per il coraggio dimostrato e si offr\u00ec di pagare personalmente l'istruzione di Jacques Portefaix. Il ragazzo era nato l'8 novembre 1752 a Chanaleilles e il 16 aprile 1765 fu ammesso alla scuola dei Fratelli della Dottrina Cristiana di Montpellier, dove rimase fino al novembre 1770. Quindi entr\u00f2 nella scuola dei Reali Corpi di Artiglieria, dove divenne luogotenente. Mor\u00ec il 14 agosto 1785 a Franconville.\nIntanto la popolazione, informata dai giornali, seguiva con attenzione la vicenda. Qualcuno propose di escogitare trappole per catturare l'animale, come manichini di forma umana realizzati con carne avvelenata da abbandonare nei boschi o bizzarri congegni composti da decine di fucili, azionati da corde legate a un vitello che, usato come esca per la Bestia, vedendola arrivare si sarebbe agitato, causando gli spari.\nI d'Enneval - Jeanne Jouve.\nUn consigliere del re Luigi XV, Fran\u00e7ois de L'Averdy, convoc\u00f2 Jean Charles Marc Antoine Vaumesle d'Enneval, considerato il miglior cacciatore di lupi del regno. Il 17 febbraio 1765 d'Enneval arriv\u00f2 a Clermont-Ferrand accompagnato da suo figlio. Verso mezzogiorno del 14 marzo tale Jeanne Marlet, domiciliata a Mas de la Vessi\u00e8re, si trovava davanti alla propria casa con tre dei suoi figli. Allertata da un rumore, si rese conto che sua figlia di nove anni era stata appena trascinata via dalla Bestia. Una figlia della Marlet, Jeanne Jouve, si gett\u00f2 allora sulla belva, la quale moll\u00f2 la presa ma, pochi instanti dopo, torn\u00f2 alla carica attaccando Jean-Pierre Jouve, di sei anni. La sorella lo difese e l'animale rinunci\u00f2 all'attacco e fugg\u00ec. Jean-Pierre, comunque, mor\u00ec cinque giorni dopo a causa delle ferite riportate. Come ricompensa per il suo atto eroico, la giovane Jeanne Jouve ricevette da Luigi XV di Francia un premio di 300 \"livres\".\nArrivati nel G\u00e9vaudan, padre e figlio d'Enneval rivendicano il diritto esclusivo di cacciare, ma dovevano allora ottenere l'allontanamento del capitano Duhamel. Dietro richiesta di Fran\u00e7ois de l'Averdy, l'8 aprile Duhamel e i suoi uomini dovettero lasciare la regione per un nuovo incarico a Pont-Saint-Esprit. I d'Enneval furono lenti a organizzare le battute di caccia, tanto che la prima ebbe luogo solo il 21 aprile, senza comunque sortire alcun esito.\nNell'aprile 1765 la storia della Bestia si diffuse in tutta Europa e alcuni giornali, come il \"Courrier d'Avignon\" e \"La Gazette de France\", pubblicarono centinaia di articoli e di testimonianze. Il 1\u00ba maggio la Bestia era vicina al bosco di la Rechauve, fra Le Malzieu e Saint-Alban. Alle 18:30 un uomo vide l'animale dalla finestra della propria casa. Chiam\u00f2 allora i suoi due fratelli, si armarono e uscirono. La Bestia avrebbe ricevuto due colpi di arma da fuoco, sarebbe caduta due volte ma si sarebbe rialzata, riuscendo a scappare. Il giorno dopo d'Enneval, che era stato avvertito, si rec\u00f2 sul posto e inizi\u00f2 le ricerche, accompagnato da una ventina di uomini. Nel pomeriggio del giorno stesso, una donna venne sbranata a Venteuges.\nIl 3 maggio il marchese Pierre-Charles de Morangi\u00e8s lament\u00f2 a \u00c9tienne Lafont l'inutilit\u00e0 dell'operato di d'Enneval. Il 18 maggio Morangi\u00e8s invi\u00f2 una nuova lettera di reclamo a Lafont, mentre le cacce di d'Enneval continuavano a rivelarsi infruttuose. D'Enneval, dal canto suo, lamentava di essere male assistito dai propri collaboratori. L'8 giugno, per ordine di Luigi XV, Fran\u00e7ois Antoine, Gran Portatore di Archibugio del Re, part\u00ec da Parigi per il G\u00e9vaudan, accompagnato da suo figlio Robert Fran\u00e7ois Antoine de Beauterne, da otto capitani della guardia reale, sei guardiacaccia, un servitore e due segugi.\nFran\u00e7ois Antoine - Marie-Jeanne Vallet.\nIl 22 giugno Fran\u00e7ois Antoine arriv\u00f2 a Malzieu e inizialmente si un\u00ec ai d'Enneval durante le loro battute di caccia. I d'Enneval, per\u00f2, il 28 luglio lasciarono la regione per ordine del re. Secondo Antoine, la Bestia non era altro che un lupo ma, nonostante la grande esperienza, non riusc\u00ec da subito a trovare l\u2019animale.\nDomenica 11 agosto organizz\u00f2 un grande battuta di caccia. Nello stesso giorno Marie-Jeanne Vallet, perpetua ventenne del parroco di Paulhac, venne aggredita dalla Bestia mentre stava attraversando un ponte in compagnia di altre contadine. Le ragazze indietreggiano, ma la Bestia si avvent\u00f2 sulla Vallet. Quest'ultima riusc\u00ec a conficcare una lancia nel petto dell'animale, che cadde nel fiume e poi scomparve nel bosco. La storia raggiunse rapidamente Antoine, che si rec\u00f2 sul posto per verificare che la lancia fosse davvero sporca di sangue e che la Bestia fosse davvero stata ferita.\nIl lupo di Chazes.\nIntorno al 20 settembre 1765 Fran\u00e7ois Antoine venne informato che un lupo di grossa taglia, forse la Bestia, si aggirava vicino al bosco dell'Abbazia di Chazes, nei pressi di Saint-Julien-des-Chazes. Anche se, fino ad allora, la Bestia non era mai andata da quelle parti, Antoine decise di recarsi sul posto e fece circondare il bosco da quaranta tiratori. Fran\u00e7ois Antoine avvist\u00f2 l'animale, mir\u00f2 alla testa, spar\u00f2 e lo atterr\u00f2, uccidendolo. Secondo il rapporto ufficiale redatto, questo animale era un grande lupo del peso di 45 chilogrammi. Il corpo venne portato a Saugues ed esaminato da un medico. Pare che un gruppo di bambini, che tempo prima avevano visto la Bestia, ricevette pressioni da Antoine affinch\u00e9 identificassero nella carcassa l'animale che avevano visto vivo.\nAntoine de Beauterne, figlio di Antoine, caric\u00f2 poi l'animale sul suo cavallo, lo port\u00f2 a Clermont-Ferrand e lo fece impagliare. Il 1\u00ba ottobre Antoine de Beauterne arriv\u00f2 a Versailles, dove la Bestia fu presentata al re Luigi XV e venne esposta nei giardini reali. Durante questo periodo, Fran\u00e7ois Antoine e i suoi uomini rimasero in Alvernia e continuarono a cacciare nei boschi vicino all'abbazia di Chazes, dove era stata segnalata la presenza di altri lupi, l'ultimo dei quali venne abbattuto il 19 ottobre. Fran\u00e7ois Antoine e i suoi assistenti lasciano la regione il successivo 3 novembre.\nUfficialmente, la Bestia del G\u00e9vaudan venne uccisa dal Gran Portatore di Archibugio del Re, Fran\u00e7ois Antoine. Questo carattere ufficiale fu confermato nel 1770 quando a Fran\u00e7ois Antoine fu concesso il diritto di raffigurare un lupo morente nel proprio stemma araldico. La carcassa impagliata venne successivamente spostata ed esposta per alcuni anni in giro per la Francia. L'interesse svan\u00ec nel tempo e l'animale rest\u00f2 per decenni nei magazzini del Jardin des Plantes di Parigi, dove fu attaccato dalle tarme, perse il pelo, e infine fu distrutto all'inizio del XX secolo.\nNuovi attacchi.\nIl mese di novembre trascorse senza che fosse segnalata alcuna nuova aggressione e la gente pens\u00f2 che Antoine avesse davvero ucciso il mostro che terrorizzava la regione. In una lettera del 26 novembre, infatti, Lafont scrisse che: \u00abNon si sente pi\u00f9 nulla che abbia a che fare con la Bestia\u00bb. Nonostante ci\u00f2, si sparse la voce di nuovi attacchi a Saugues e a Witches. Queste aggressioni furono episodiche e Lafont non sapeva se attribuirle nuovamente alla Bestia o a normali lupi. Il 1\u00ba gennaio 1766 de Montluc, in una lettera all'intendente dell'Alvernia, afferm\u00f2 che la Bestia era riapparsa. Quest'ultimo avvert\u00ec il re, ma Luigi XV non volle pi\u00f9 sentir parlare della questione perch\u00e9 era convinto che la vera Bestia fosse gi\u00e0 stata uccisa da Fran\u00e7ois Antoine. Da quel momento, i giornali non riportarono pi\u00f9 le aggressioni che continuavano a verificarsi nel G\u00e9vaudan e nel sud dell'Alvernia.\nIl 24 marzo, a Marvejols, vennero convocati gli Stati Particolari del G\u00e9vaudan. \u00c9tienne Lafont e il marchese Jean-Joseph d'Apcher consigliarono di avvelenare alcuni cadaveri di cani e di trasportarli nei luoghi abitualmente frequentati della Bestia. In primavera gli attacchi si moltiplicarono e la popolazione si rese conto che la salvezza, questa volta, non poteva arrivare dal re. La Bestia, per\u00f2, non sembra pi\u00f9 coprire un territorio vasto come all'inizio, venendo segnalata solo sui monti Mouchet, Grand e Chauvet, distanti circa 15 chilometri l'uno dall'altro. La Bestia continu\u00f2 i suoi attacchi per tutto il 1766, ma il suo \"modus operandi\" sembrava cambiato: adesso l'animale era meno intraprendente e pi\u00f9 attento. Ogni trappola si rivelava vana e ogni battuta di caccia andava a vuoto.\nLa Bestia di Chastel.\nAll'inizio del 1767 il numero delle aggressioni cal\u00f2 leggermente, ma in primavera si segnal\u00f2 un aumento. Il 18 giugno venne riferito al marchese d'Apcher che, il giorno prima, la Bestia era stata vista nelle parrocchie di Nozeyrolles e di Desges, dove uccise Jeanne Bastide, di 19 anni. Il marchese decise di organizzare una battuta di caccia in questa regione, sul monte Mouchet e nel bosco di T\u00e9nazeyre per il giorno successivo, 19 giugno, accompagnato da alcuni volontari fra cui Jean Chastel, noto per essere un ottimo tiratore.\nChastel caric\u00f2 il suo fucile con pallettoni e uccise un grosso animale, simile a un lupo, nei pressi di Auvers. La carcassa venne caricata su un cavallo e portata al castello di Besque. Il 25 giugno, cio\u00e8 8 giorni dopo che Jean Chastel ebbe ucciso la belva, un altro grosso lupo fu abbattuto a La Besseyre-Saint-Mary da tale Jean Terrisse. Le aggressioni cessarono in tutto il G\u00e9vaudan. Il vescovo premi\u00f2 Jean Chastel con 72 \"livres\" il 9 settembre, Jean Terrisse con 78 \"livres\" il 17 settembre, e il 3 maggio 1768 una somma di 312 \"livres\" and\u00f2 ai cacciatori che avevano accompagnato Chastel e Terrisse.\nIl destino della Bestia.\nIl 19 giugno 1767 la Bestia abbattuta da Chastel fu portata al castello di Besque, residenza del marchese d'Apcher, dove un avvocato redasse un verbale e un chirurgo esamin\u00f2 la carcassa. L\u2019animale venne poi impagliato ed esposto al castello di Besque, dove rimase una dozzina di giorni. Successivamente, il marchese ordin\u00f2 che la Bestia fosse portata a Parigi per mostrarla al re. Secondo una tradizione orale riportata da Pierre Pourcher e ripresa da diversi autori, Jean Chastel sarebbe andato a Parigi per mostrare la Bestia al sovrano, ma quest'ultimo lo avrebbe respinto a causa del fetore emesso dalla carogna. La testimonianza di Gibert, il servo del marchese d'Apcher, illustr\u00f2 invece una storia diversa:\nSembra che Jean Chastel non abbia accompagnato Gibert a Parigi e che Gibert non abbia mai presentato la carogna a Luigi XV. De Buffon non lasci\u00f2 alcun documento su questo avvenimento. Il corpo della Bestia venne probabilmente sepolto da qualche parte nel giardino del vecchio hotel de la Rochefoucault, situato in rue de Seine e demolito nel 1825.\nIl 9 settembre 1767 il vicario generale della diocesi di Mende, monsignor de Rets Fraissenet, firm\u00f2 un ordine di premio in favore di Jean Chastel di 78 \"livres\". Tale somma era per\u00f2 molto inferiore a quella concessa a un contadino di La Besseyre che, rivendicando il premio di 6.000 \"livres\" promesso, ne aveva ricevute 1.500, cio\u00e8 l'equivalente di 150 lupi abbattuti o di cinque anni di reddito di un contadino. Dopo la morte di Chastel, avvenuta nel marzo 1789, uno dei suoi figli inizi\u00f2 un procedimento legale per ottenere il resto della ricompensa e rivendic\u00f2 4.500 \"livres\". Secondo Jean-Marc Moriceau, la rivoluzione francese e la crisi finanziaria impedirono al figlio di Chastel di recuperare il premio, tanto che nel 1797 la causa risultava ancora in corso.\nLocalizzazione.\nLa Bestia affliggeva principalmente la regione del G\u00e9vaudan, i cui confini sono pi\u00f9 o meno gli stessi del dipartimento di Loz\u00e8re. Si registrarono per\u00f2 anche attacchi a Velay (Alta Loira), Haute-Auvergne (Cantal) e Rouergue (Aveyron). L'animale era segnalato principalmente sulle montagne della Margeride e, in alcune occasioni, sul massiccio montuoso dell'Aubrac, verso Langogne e nella foresta di Mercoire, prima di spostarsi verso i monti Chauvet, Montgrand e Mouchet. Nella suddivisione territoriale francese attuale, la Bestia fece pi\u00f9 di 80 vittime nella regione dell'Alvernia e pi\u00f9 di 70 in Linguadoca-Rossiglione. A livello di dipartimenti, il pi\u00f9 colpito fu quelli di Loz\u00e8re, con oltre 70 vittime, seguito dall'Alta Loira con pi\u00f9 di 60.\nI cantoni di Saugues, Pinols e Le Malzieu-Ville furono quelli con il maggior numero di vittime, rispettivamente 34, 23 e 22. Nel XVIII secolo il G\u00e9vaudan era costituito da valli e da montagne boscose. I villaggi erano, all'epoca, molto dispersi e isolati. Non era raro che l'inverno fosse molto lungo, fra le prime nevicate che potevano capitare gi\u00e0 a settembre e le ultime nel mese di maggio.\nIl rapporto Marin.\nIl 20 giugno 1767, il giorno dopo l'uccisione dell'animale da parte di Jean Chastel, il notaio reale Roch \u00c9tienne Marin scrisse un rapporto sulla sua autopsia, eseguita nel castello di Besque, residenza del marchese d'Apcher a Charraix. Questo documento venne ritrovato nel 1958 e fornisce alcune informazioni sulla natura dell'animale, che \u00abci sembrava un lupo, ma straordinario e molto diverso nel muso e nelle proporzioni dai lupi che vediamo solitamente in questa regione\u00bb. Di seguito, le dimensioni annotate da Marin:\nLa tradizione descrive l'animale come pesante pi\u00f9 di 50\u00a0kg. Inoltre, questo rapporto fornisce dettagli sulle fauci, indicando che la mascella superiore era composta da 20 denti, cio\u00e8 6 incisivi, 2 canini e 12 molari. La mandibola, invece, aveva 22 denti: 6 incisivi, 2 canini e 14 molari. La dentatura identifica senza dubbio l'animale come un canide. Nel 2016 venne presentata a Parigi, dal giornalista Jean-Claude Bourret, una scultura della Bestia realizzata a grandezza naturale secondo le misure esatte del verbale dell'autopsia di Marin.\nCaratteristiche della Bestia.\nLe descrizioni variano a seconda dei narratori e le notizie potrebbero essere state ingigantite a causa dell'isteria collettiva, ma la Bestia del G\u00e9vaudan era generalmente identificata come un enorme cane o un enorme lupo, dalla corporatura snella e in grado di fare grandi balzi. Era grande quanto un vitello, aveva la testa di forma allungata, simile a quella di un levriero, ma con il muso appiattito, orecchie a punta e una grande bocca. Secondo le descrizioni, la coda della bestia era notevolmente pi\u00f9 lunga di quella di un lupo, ed era portata arrotolata all'estremit\u00e0. Il pelo era descritto come di colore fulvo o ruggine, ma il dorso era striato di nero e il ventre era bianco.\nSecondo gli studiosi moderni, la paura al momento degli attacchi diffuse il mito di una creatura sovrannaturale e invincibile. Le morti, invece, vengono oggi comunemente attribuite a uno o pi\u00f9 lupi. Gli attacchi di questi animali erano infatti un problema molto serio all'epoca, non solo in Francia, ma in tutta Europa. Nella primavera del 1765 una serie di attacchi non correlati alla Bestia del G\u00e9vaudan si verific\u00f2 a nord-est di Parigi, dove un singolo lupo sbran\u00f2 almeno quattro persone in due giorni prima di essere rintracciato e ucciso. Invece secondo Lino Penati, che nel 1976 esamin\u00f2 i fatti del G\u00e9vaudan, \u00e8 plausibile che la Bestia fosse un grosso felino scappato da qualche circo ambulante, forse un leone, una tigre o un giaguaro.\nUno o pi\u00f9 lupi.\nSecondo l'interpretazione prevalente, la Bestia del G\u00e9vaudan era un lupo o un altro canide selvatico divenuto antropofago. Per il naturalista Georges-Louis Leclerc de Buffon, sia l'animale ucciso da Fran\u00e7ois Antoin che quello abbattuto da Jean Chastel erano lupi. L'abate Fran\u00e7ois Fabre parl\u00f2 di una famiglia di lupi, almeno tre. Questi tre lupi, secondo padre Xavier Pic, sarebbero stati quello ucciso dai fratelli Marlet de la Chaumette, quello ucciso da Fran\u00e7ois Antoine e quello ucciso da Jean Chastel. Jacques Delperri\u00e9 de Bayac giunse alla stessa conclusione, anche se menzion\u00f2 la possibilit\u00e0 di un quarto lupo. Guy Crouzet e il canonico F\u00e9lix Buffi\u00e8re sono meno precisi sul loro numero, ma anche loro concludono che i lupi fossero pi\u00f9 di uno.\nFran\u00e7ois de Beaufort, vicedirettore del Museo nazionale di storia naturale di Francia, afferma che la Bestia di G\u00e9vaudan design\u00f2 \u00abdiversi gruppi familiari di lupi che agirono, frequentemente o occasionalmente, come mangiatori di uomini\u00bb. Inoltre, il sacerdote di Auvers che seppell\u00ec una vittima il 29 aprile 1767 indic\u00f2 come causa della morte, nei registri parrocchiali, \u00abla bestia feroce o un lupo predatore\u00bb. La scomparsa dei resti degli animali uccisi nel 1765 e 1767, purtroppo, esclude la possibilit\u00e0 di qualsiasi analisi genetica. Infine, una belva esotica fuggita da qualche circo o da qualche collezione di animali (come una iena) potrebbe aver operato contemporaneamente ai lupi.\nAnimali esotici, criptidi e altre congetture.\nUna delle prime teorie, avanzata proprio nel momento degli eventi, identific\u00f2 la Bestia come un animale esotico. Il 31 dicembre 1764 una lettera del vescovo di Mende menzion\u00f2 \u00abuna bestia feroce, sconosciuta nei nostri climi\u00bb. In una missiva, il capitano Jean Boulanger Duhamel descrisse la Bestia come un animale mostruoso, imparentato con il leone. La teoria che la belva potesse essere un felino venne ripresa dal biologo tedesco Karl-Hans Taake, il quale afferm\u00f2 che, dal 1764 al 1767, circa il 5% degli attacchi agli esseri umani nel G\u00e9vaudan furono compiuti da lupi, mentre il restante 95% esclude lupi e canidi per ragioni zoologiche e fisiche. Queste aggressioni sarebbero state perpetrate dalla Bestia. Sempre secondo Taake, \u00e8 impossibile che i lupi uccisi nel G\u00e9vaudan, compreso l'animale descritto nel rapporto di Marin, fossero la Bestia. Il documento di Marin e le descrizioni dei lupi dimostrerebbero infatti uno sforzo per \"adattare\" la descrizione di un normale lupo alle testimonianze sulla Bestia.\nTaake, inoltre, giudic\u00f2 che le caratteristiche della Bestia, riportate dai testimoni oculari, si completerebbero a vicenda e formerebbero l'immagine coerente di un leone maschio sub-adulto. Queste caratteristiche riguarderebbero prove dirette e indirette di taglia e di massa corporea (dimensioni simili a quelle di un bovino di un anno, impronte delle zampe di 16 centimetri, ferite solo superficiali da proiettili, alta percentuale di adulti fra le vittime umane), tipo di corporatura (parte anteriore maestosa, testa piatta, pelliccia folta sulla testa e sulla schiena, estremit\u00e0 della coda folta), notevole forza fisica (persone adulte portate via, teschi umani frantumati, salti di circa nove metri), colore (rossastro, una banda scura lungo la schiena, macchie sui lati del corpo), comportamento (us\u00f2 gli artigli per attaccare, aggred\u00ec grandi ungulati saltandogli sulla schiena, strazi\u00f2 le sue vittime) e vocalizzazione (emetteva un suono soffocato, come un ruggito).\nL'animale esotico citato pi\u00f9 spesso \u00e8 la iena. Tale carnivoro, secondo alcuni autori, potrebbe essere fuggito dalla fiera di Beaucaire. Guy Crouzet giudica possibile la presenza accidentale di una iena randagia, visti gli acquisti reali e principeschi di animali esotici. Per corroborare l'ipotesi di un carnivoro africano viene talvolta citato un opuscolo pubblicato nel 1819 e venduto presso il Jardin des Plantes di Parigi. Il libretto rievoca una iena proveniente dall'Oriente, un tempo esposta in gabbia: \u00abQuesto animale feroce e indomabile si colloca nella classe del lupo. Vive in Egitto, cammina fra le tombe per mangiare i cadaveri. Di giorno attacca e divora uomini, donne e bambini. Ha una criniera sulla schiena, a strisce come la tigre reale. Questo animale \u00e8 della stessa specie di quello che si vede nel gabinetto di Storia Naturale e di quello che divor\u00f2, nel G\u00e9vaudan, una grande quantit\u00e0 di persone\u00bb.\nMolti altri animali vennero indicati come la Bestia, come il ghiottone o il tigone. Furono anche suggeriti una grande scimmia della famiglia dei babbuini o un orso. Marc Saint Val cit\u00f2, nel suo saggio \"La Maleb\u00eate du G\u00e9vaudan\", uno o pi\u00f9 tigri della Tasmania, carnivori importati in Francia dall'Oceania. Altri studiosi, sulla base delle descrizioni, ipotizzarono che la Bestia fosse invece uno degli ultimi sopravvissuti della famiglia degli acreodi, una specie di lupo estinta milioni di anni fa.\nVittime.\nDi seguito, le vittime della Bestia:\nNella cultura di massa.\nIl film \"Il patto dei lupi\" del 2001, diretto da Christophe Gans, \u00e8 ispirato alla vicenda della Bestia del G\u00e9vaudan. \nNel film \"Wolfman\" del 2010, diretto da Joe Johnson, durante il viaggio in treno il protagonista incontra un signore anziano con un bastone da passeggio con la testa di lupo d'argento. Il vecchio spiega di averlo preso a G\u00e9vaudan e lo lascia a Lawrence quando egli menziona di andare a Blackmoor, dove diverse persone (incluso suo fratello) sono state uccise. Ci\u00f2 suggerisce che la Bestia del G\u00e9vaudan sia stata un licantropo.\nLa seconda parte della quinta stagione della serie \"Teen Wolf\" \u00e8 incentrata sulla Bestia del G\u00e9vaudan e viene rappresentata come un enorme lupo mannaro.\nLa vicenda della Bestia del G\u00e9vaudan compare anche nella serie manga \"The Case Study of Vanitas\" del 2015 scritta e disegnata da Jun Mochizuki.\nNel maggio 2017 si parla della Bestia del G\u00e9vaudan su \"Zagor Maxi\" n. 30 intitolato \"Il segreto dei druidi\".\nNel marzo 2021 viene annunciato un film dal titolo \"This Beast\", diretto da Kurt Sutter e prodotto dalla Blumhouse di Jason Blum per Netflix, ispirato agli eventi legati alla bestia del G\u00e9vaudan.\nA maggio 2021 il gruppo power metal Powerwolf pubblica il videoclip della canzone \"Beast of G\u00e9vaudan\", tratto dall'album \"Call of the Wild\"."}
{"id": "902987", "revid": "1745361", "url": "https://it.wikipedia.org/wiki?curid=902987", "title": "Taliesin (poeta)", "text": "Il suo nome \u00e8 spesso associato con il \"Libro di Taliesin\", opera redatta nel Basso Medioevo (il paleografo John Gwenogvryn Evans data la sua composizione attorno al 1275). I manoscritti di alcuni poemi a lui attribuiti sono relativamente tardi (attorno al X-XII secolo), ma alcuni sono pi\u00f9 antichi, e undici di essi, secondo lo studioso Ifor Williams, risalgono addirittura al VI secolo. Si pensa che Taliesin fosse stato un bardo nelle corti di almeno tre re britannici della zona del Galles. Secondo la leggenda egli fu nominato \"Capo Bardo di Britannia\" ed era perci\u00f2 responsabile di giudicare le competizioni di poesia tra tutti i bardi della Britannia. La vita di Taliesin costitu\u00ec pi\u00f9 tardi il soggetto di un'opera mitologica del XVI secolo scritta da Elis Gruffydd, che probabilmente riport\u00f2 tradizioni orali che esistevano da molto tempo. Il suo nome si trova come Taliessin nella raccolta \"Idilli del re\" (\"Idylls of the King\") di Alfred Tennyson, e in alcune opere posteriori.\nBiografia.\nLa sua biografia \u00e8 quantomeno oscura e di difficile ricostruzione: oltre a ci\u00f2 che \u00e8 contenuto nelle sue stesse opere, sappiamo infatti molto poco riguardo alla sua vita. Un manoscritto attesta i suoi natali a Llanhennock, cinque chilometri a nord-est di Newport (vicino Caerleon), come figlio di San Henkw. \u00c8 menzionato, inoltre, assieme a Talhaern Tad Awen (\"Padre della Musa\"), Aneirin, Blwchfardd e Cian Gwenith Gwawd (\"Grano di Poesia\"), come uno dei cinque maggiori poeti della Britannia nella \"Storia dell'Hen Ogledd (Antico Nord)\", una sezione della \"Historia Brittonum\", tradizionalmente attribuita a Nennio.\nI poemi che gli vengono attribuiti indicano che divenne bardo alla corte di Brochwel Ysgithrog re del Powys, intorno al 555, quindi del suo successore Cynan Garwyn ed infine presso il re Urien di Rheged e suo figlio Owain mab Urien. L'idea che fu anche il bardo di Re Art\u00f9 venne elaborata in epoca moderna da autori diversi, come Alfred Tennyson, nel suo gi\u00e0 citato \"Idylls of the King\", e da Charles Williams, in \"Taliessin Through Logres\". Alcuni autori lo identificano con Merlino. Come bardo presso Re Art\u00f9, Taliesin viene anche menzionato nella storia di Culhwch e Olwen, ma non rappresenta nessun ruolo significativo.\nIn ogni caso, la carriera storica di Taliesin ebbe apparentemente fine nella seconda met\u00e0 del VI secolo, quando gli storici che argomentano l'esistenza di Re Art\u00f9 datano la vittoria del Monte Badon; gli \"Annales Cambriae\" riportano il 532 come data della sua morte o della sua scomparsa nella Battaglia di Camlann, solo pochi anni prima della data del 542 riportata invece nella \"Historia Regum Britanniae\" di Goffredo di Monmouth.\nLa tradizione, le cui fonti scritte si attestano al XVI secolo, attesta che Taliesin fosse il figlio adottivo di Elphin, il quale gli diede il suo nome, che significa \"fronte raggiante\", e pi\u00f9 tardi divenne re del Ceredigion. All'et\u00e0 di tredici anni visit\u00f2 lo zio di Elphin, il re Maelgwn, e gli profetizz\u00f2 correttamente il modo ed il giorno in cui sarebbe morto. Sembra che la sua tomba, \"Bedd Taliesin\" (La tomba di Taliesin), stia in cima a una collina nel Ceredigion, e si dice che se un viandante riposi nelle sue vicinanze il giorno dopo si risveglierebbe o poeta o completamente pazzo. Il villaggio di Tre-Taliesin, situato ai piedi della collina sepolcrale, prese questo nome, in onore del bardo, nel XIX secolo.\nIl \"Libro di Taliesin\".\nL'opera pi\u00f9 spesso associata con Taliesin \u00e8, appunto, il \"Libro di Taliesin\", che gli studiosi credono scritto nel X secolo, in Galles. Dal momento che tutta la poesia, ai tempi in cui il bardo viveva, era trasmessa oralmente, \u00e8 plausibile supporre che il materiale originale sia molto pi\u00f9 antico e che sia stato messo su carta solo tre o quattro secoli pi\u00f9 tardi. Fu Ifor Williams che ne pubblic\u00f2 per primo il testo, prima corredato di note (\"Canu Taliesin\", 1960) e poi in traduzione inglese (\"The Poems of Taliesin\", 1968).\nDei poemi contenuti nel \"Libro di Taliesin\", dodici sono indirizzati a re storicamente riconosciuti, come Cynan Garwyn, re del Powys, e Gwallog di Elmet, otto sono dedicati a Urien Rheged, il cui regno era centrato nella regione dell'Estuario del Solway, lungo il moderno confine tra Inghilterra e Scozia, e si estendeva ad est fino a Catraeth (oggi Catterick nello Yorkshire settentrionale) e ad ovest fino a Galloway, e infine un poema, un \"marwnad\" o \"lamento di morte\", \u00e8 indirizzato a Owain, figlio di Urien. Il resto dei lavori contenuti nel libro sono dedicati a figure mitologiche, religiose o sciamaniche. La presunzione che l'intero testo del Libro di Taliesin sia opera del vero, storico Taliesin \u00e8 un'assurdit\u00e0; sono chiare, infatti, moltissime aggiunte di poeti posteriori, e la maggior parte dei poemi mancano delle caratteristiche metriche e poetiche associate col lavoro del Taliesin storico. Sono solo dodici, infatti, i poemi quasi certamente attribuibili al \"vero\" Taliesin.\nIl racconto di Gruffydd.\nNella met\u00e0 del XVI secolo Elis Gruffydd scrisse un racconto mitologico sulla vita di Taliesin, che prese probabilmente largo spunto dal folklore gallese; molti studiosi, infatti, concordano sul fatto che quasi certamente Gruffydd si bas\u00f2 su tradizioni gi\u00e0 preesistenti la sua opera.\nNascita.\nSecondo la versione di Gruffydd, Taliesin inizi\u00f2 la sua vita con il nome di Gwion Bach, ed era uno dei servi dell'antica casata di Ceridwen. Ceridwen aveva due figli, una bambina bellissima, ed un figlio molto brutto, di nome Morfran (chiamato Afagddu, l\"'oscuro\"); il suo aspetto era cos\u00ec sgradevole che nessuna magia lo poteva migliorare, perci\u00f2 Ceridwen decise di fargli il dono della saggezza come compensazione per il suo aspetto. In un magico calderone ella prepar\u00f2 una pozione all'uopo, che avrebbe dovuto bollire per un anno e un giorno. Un uomo cieco di nome Morda si sarebbe dovuto occupare del mantenimento della fiamma invece a Gwion Bach era affidato il compito di mescolare la pozione. Ceridwen gli aveva espressamente vietato di assaggiarla in quanto solo le prime tre gocce avrebbero donato saggezza, il resto si sarebbe trasformato in un veleno mortale. Ma il caso volle che mentre Gwion rimestava, tre gocce bollenti schizzarono dal calderone e gli ustionarono la mano; istintivamente il ragazzo si port\u00f2 la mano alla bocca per lenire il dolore, e istantaneamente ottenne una saggezza e una conoscenza ineguagliabili. Fu allora che si accorse di aver disobbedito al volere della sua padrona, e perci\u00f2 fugg\u00ec immediatamente.\nCome Ceridwen si rese conto di quello che era avvenuto, inizi\u00f2 ad inseguirlo, non potendo permettere che un umile servo avesse accesso a un potere cos\u00ec grande; ma non appena raggiunse Gwion, questi si trasform\u00f2 in un coniglio, per sfuggirle pi\u00f9 alacremente (il dono della pozione comprendeva, infatti, anche la magia, in quanto considerata allora indice di enorme saggezza). In tutta risposta Ceridwen assunse le sembianze di un cane, e la fuga quindi prosegu\u00ec. Incrociato un fiume, Gwion cerc\u00f2 di trovarvi scampo tramutandosi in pesce, ma la maga continu\u00f2 ad inseguirlo nelle spoglie di una lontra. In seguito Gwion decise di diventare un uccello ma Ceridwen, pervicace, si tramut\u00f2 in un falco. Infine, visto un granaio, Gwion vi giunse in picchiata, e qui si tramut\u00f2 in un chicco di grano, sperando di confondersi tra gli altri, ma Ceridwen si trasform\u00f2 in chioccia e mangi\u00f2 tutti i chicchi del granaio. Dopo qualche mese, per\u00f2, ella si accorse di essere incinta dello stesso seme di Gwion, che stava germogliando dentro di lei. Decise quindi di uccidere il bambino non appena nato, ma una volta datolo alla luce, era cos\u00ec bello che non ebbe cuore di proseguire nel suo proposito, ma decise invece di lasciarlo andare alla deriva nel mare dentro una borsa di pelle. Il racconto di Gwion fino a questo punto presenta una straordinaria somiglianza con il racconto irlandese di Fionn mac Cumhail e il salmone della saggezza, fatto che indica una probabile origine comune delle due storie.\nLa scoperta di Elphin.\nIl piccolo Gwion, quindi, fu ritrovato da Elphin, il figlio di Gwyddno Garanhir, \"Signore di Ceredigion\", mentre pescava dei salmoni. Fu cos\u00ec sorpreso dal biancore della fronte del bambino che non appena la vide esclam\u00f2: \"Tal iesin\", che significa \"fronte scintillante\". Mentre Elphin riportava il bambino a casa propria, in un cesto, e rifletteva su quello che suo padre avrebbe detto quando avrebbe saputo che aveva trovato un bambino invece che dei salmoni, Taliesin inizi\u00f2 a recitare una bellissima poesia:\nSconvolto, Elphin gli chiese come potesse un infante parlare in questo modo e nuovamente Taliesin rispose con una poesia, narrando le sue numerose trasformazioni durante la sua fuga, e concludendo disse:\nCommento sulla tradizione.\nLa storia secondo la quale Taliesin fosse il figlio adottivo del Principe Elphin (poi Re del Ceredigion), che fosse cresciuto nella sua corte a Aberdyfi e che Taliesin visit\u00f2 Re Maelgwn non \u00e8 supportata da alcuna prova storica, ma tuttavia non \u00e8 improbabile, visto che questi avvenimenti non contrastano con quelli realmente accaduti in quel periodo.\nLa sua nascita mitica, raccontata in varie forme, \u00e8 talvolta interpretata allegoricamente e misticamente. Su tali opere Robert Graves ha basato molto dei suoi studi sui miti e della sua teoria storiografica."}
{"id": "902989", "revid": "287204", "url": "https://it.wikipedia.org/wiki?curid=902989", "title": "Tebicuary", "text": "Tebicuary \u00e8 un fiume del Paraguay sito nella parte orientale del Paese, tra i maggiori affluenti del fiume Paraguay.\nLe sue acque sono molto torbide ed hanno la classica colorazione rossastra, tipica della terra del Paraguay e di Misiones (Argentina) dovuta all'alta concentrazione di rame e ferro.\nEtimologia.\nDall'idioma Guaran\u00ec il termine si legge 'Tev\u00eccuar\u00f9' ed il significato \u00e8 succo (\"Cuar\u00f9\") di fondoschiena, deretano (\"Tebi\"); probabilmente il nome gli \u00e8 stato dato facendo riferimento alla sua colorazione."}
{"id": "902990", "revid": "148576", "url": "https://it.wikipedia.org/wiki?curid=902990", "title": "Strage del Vajont", "text": ""}
{"id": "902994", "revid": "124639630", "url": "https://it.wikipedia.org/wiki?curid=902994", "title": "Oddur", "text": " \nOddur o Udd\u00f9r (anche detta \"Xuddur, Hudur, Huddur Hadama, Hodur\") \u00e8 una citt\u00e0 della Somalia, capoluogo della provincia omonima e della regione di Bakool. Conta 13.900 abitanti secondo il censimento 2007. La maggior parte degli abitanti appartiene al clan degli Hadame.\nDescrizione generale.\nLa citt\u00e0 si trova a 4\u00b0 7\u2032 di latitudine nord e a 43\u00b0 53\u2032 di longitudine est; \u00e8 collocata nella Somalia sud-occidentale, circa 300 chilometri a nord-ovest di Mogadiscio, vicino al confine etiope. Prima che iniziasse la Guerra civile somala Oddur era una base strategica dell'Aeronautica militare somala.\nDopo lo scoppio della guerra nel 1991, la citt\u00e0 \u00e8 cresciuta in modo abbastanza tranquillo rispetto agli altri centri somali ed \u00e8 stata interessata in misura minore da scontri e devastazioni. La citt\u00e0, come l'intera regione di Bakool, \u00e8 stata coinvolta solo molto marginalmente dall'avanzata dell'Unione delle Corti Islamiche.\nNel febbraio 2009 il gruppo terroristico islamico Al-Shabaab ha preso il controllo della citt\u00e0 sottraendolo al Governo Federale di Transizione, che con l'aiuto delle forze etiopi \u00e8 riuscito a riconquistarla nel marzo 2012.\nAll'inizio del luglio 2012 i militanti di Al-Shabaab hanno pesantemente attaccato le truppe governative proprio a Oddur, con perdite per entrambe le parti ed anche tra i civili.\nTali scontri si sono ripetuti nel novembre dello stesso anno, causando la morte di 8 miliziani islamici."}
{"id": "903000", "revid": "125019", "url": "https://it.wikipedia.org/wiki?curid=903000", "title": "Salem bin Laden", "text": "Biografia.\nSalem bin Laden \u00e8 considerato il primogenito dei cinquantadue figli di Mohammed bin Laden, fondatore della Saudi Binladin Group, uno dei fratellastri era il terrorista Osama bin Laden. Salem studi\u00f2 al collegio Millfield, in Gran Bretagna, ed \u00e8 diventato il patriarca della famiglia bin Laden dopo la morte del padre nel 1967. Salem ha gestito i grossi investimenti della famiglia (probabilmente dal valore di circa 16 miliardi di dollari). Egli fu anche responsabile dei programmi di studio individuali per ciascuno dei suoi fratelli.\nProprio come il padre, aveva rapporti stretti con la famiglia reale saudita, alla quale ha fornito mezzi e sostegno durante il sequestro della Grande Moschea del 1979.\nPossedeva una casa a Orlando (Florida), dove spesso trascorreva le vacanze.\nAzionista della \"Arbusto Energy\".\nSalem bin Laden assunse James R. Bath con l'incarico di investire il denaro dei bin Laden in varie iniziative imprenditoriali nel Texas. Col tramite di Bath, Salem divenne azionista di circa il 5% della Arbusto Energy, piccola compagnia petroliera del Texas, gestita a partire dal 1977 da George W. Bush, amico di Bath.\nNel 1976 fonda ad Austin, capoluogo del Texas, la compagnia aerea di trasporto locale Bin Laden Aviation, che viene sciolta poco tempo dopo la sua morte, nel 1988.\nCome il padre Mohammed, Salem mor\u00ec in un incidente aereo nel 1988, a Schertz, nei pressi di San Antonio (Texas). La sua morte \u00e8 citata in diverse teorie di complotto."}
{"id": "903003", "revid": "1318658", "url": "https://it.wikipedia.org/wiki?curid=903003", "title": "A Weekend in the City", "text": "A Weekend in the City \u00e8 il secondo album in studio del gruppo inglese Bloc Party, pubblicato il 5 febbraio 2007.\nL'album \u00e8 stato prodotto da Jacknife Lee, mentre la copertina del booklet \u00e8 un'opera di Rut Blees Luxemburg.\nL'album.\nL'album parla delle problematiche di ogni giorno come l'immigrazione, l'abuso di droghe, l'omosessualit\u00e0 (\"Kreuzberg\") o degli attentati di Londra del 2005 (\"Hunting for Witches\"). \nSingoli estratti.\nIl primo singolo estratto \u00e8 \"The Prayer\", pubblicato il 29 gennaio 2007. Il video del singolo \u00e8 stato diretto da Walter Stern ed \u00e8 stato molto criticato per le \"immagini troppo forti\". MTV non ha potuto trasmettere il video nelle fasce orarie protette proprio per questo motivo.\nIl secondo singolo \u00e8 \"I Still Remember\". L'album ha raggiunto la seconda posizione dei dischi pi\u00f9 venduti in Gran Bretagna superando cos\u00ec il nuovo lavoro dei Fall Out Boy. In America, \"A Weekend in the City\" ha raggiunto la dodicesima posizione nella classifica Billboard degli album pi\u00f9 venduti.\n\"Song for Clay (Disappear Here)\" \u00e8, nel testo, un chiaro e continuo omaggio al romanzo di \"Bret Easton Ellis: Less than Zero\" di cui il personaggio di Clay \u00e8 appunto uno dei protagonisti, tanto da citare esplicitamente passaggi fondamentali del romanzo come\": People are afraid, are afraid to merge on the freeway.\"\nDisappear here.\nDal sito della band si registra che l'album ha venduto pi\u00f9 di 500\u00a0000 copie nella prima settimana dopo la pubblicazione. I brani \"Kreuzberg\" e \"I Still Remember\" sono stati usati come colonna sonora di un episodio di The O.C..\nIl terzo singolo estratto \u00e8 \"Hunting For Witches\". "}
{"id": "903005", "revid": "339392", "url": "https://it.wikipedia.org/wiki?curid=903005", "title": "Maestro del Lavoro", "text": ""}
{"id": "903020", "revid": "92723", "url": "https://it.wikipedia.org/wiki?curid=903020", "title": "Identit\u00e0 di Bianchi", "text": "Le identit\u00e0 di Bianchi danno le relazioni tra le derivate covarianti del tensore di curvatura di una variet\u00e0 riemanniana e sono cos\u00ec denominate in onore del matematico italiano Luigi Bianchi. Trovano svariate applicazioni nei campi della matematica e della fisica.\nRicordiamo che, per ogni variet\u00e0 riemanniana, il tensore di curvatura soddisfa le seguenti simmetrie:\nL'ultima di queste identit\u00e0 venne scoperta dal matematico Ricci, sebbene viene di solito chiamata prima identit\u00e0 di Bianchi ovvero identit\u00e0 algebrica di Bianchi, perch\u00e9 essa risulta equivalente all'identit\u00e0 di Bianchi sotto illustrata. (Inoltre, poich\u00e9 in geometria riemanniana la torsione \u00e8 nulla, la prima identit\u00e0 di Bianchi si riduce ad un'identit\u00e0 differenziale per il tensore di torsione.)\nQueste tre identit\u00e0 formano una lista completa di simmetrie per il tensore di curvatura; ovvero dato un tensore che soddisfa queste identit\u00e0, si pu\u00f2 trovare almeno una variet\u00e0 riemanniana con un tensore di curvatura con queste caratteristiche in qualche suo punto.\nSi pu\u00f2 dimostrare (grazie a queste identit\u00e0) che il tensore di curvatura di Riemann ha formula_4 componenti indipendenti.\nDalle tre identit\u00e0 illustrate sopra, ne deriva un'ulteriore e assai utile: \nPoich\u00e9 su una variet\u00e0 riemanniana si pu\u00f2 considerare la derivata covariante formula_6 (nella direzione formula_7) anche per il tensore di curvatura R, ne consegue che l'identit\u00e0 di Bianchi (sovente chiamata seconda identit\u00e0 di Bianchi ovvero l'identit\u00e0 differenziale di Bianchi) assume la seguente forma: \nSi supponga di aver scelto una carta della variet\u00e0 differenziabile formula_9, e dunque di aver scelto delle coordinate locali formula_10 sopra un aperto formula_11 della variet\u00e0 riemanniana formula_12. Risulta quindi possibile esprime tutte le sopra illustrate identit\u00e0 in funzione delle componenti del tensore di curvatura di Riemann:"}
{"id": "903029", "revid": "827882", "url": "https://it.wikipedia.org/wiki?curid=903029", "title": "Mac Mahon", "text": ""}
{"id": "903030", "revid": "599013", "url": "https://it.wikipedia.org/wiki?curid=903030", "title": "Puerto Real (disambigua)", "text": ""}
{"id": "903035", "revid": "339392", "url": "https://it.wikipedia.org/wiki?curid=903035", "title": "North America", "text": ""}
{"id": "903039", "revid": "200568", "url": "https://it.wikipedia.org/wiki?curid=903039", "title": "Glazov", "text": "Glazov (; in udmurto \"Glazkar\") \u00e8 una citt\u00e0 della Russia europea centro-orientale, situata nella parte settentrionale della Repubblica Autonoma dell'Udmurtia, lungo la Transiberiana; \u00e8 il capoluogo del \"rajon\" Glazovskij.\nLa fondazione della citt\u00e0 risale al 1760, nel 1780 le fu concesso lo \"status\" di citt\u00e0; al giorno d'oggi la citt\u00e0 \u00e8 soprattutto un centro industriale (meccanica, del legno, alimentare, dell'abbigliamento)."}
{"id": "903043", "revid": "125244218", "url": "https://it.wikipedia.org/wiki?curid=903043", "title": "Duck Hunt", "text": " \u00e8 uno sparatutto con pistola ottica pubblicato nel 1984 da Nintendo per Nintendo Entertainment System. Titolo di lancio della console nel mercato statunitense, \u00e8 stato commercializzato insieme alla periferica NES Zapper. Il gioco ha ricevuto una conversione arcade commercializzata come VS. Duck Hunt.\nIl gioco \u00e8 ispirato ad un omonimo giocattolo commercializzato in Giappone nel 1976, dotato di pistola ottica e proiettore.\nIl cane di \"Duck Hunt\" accompagnato da un'anatra compare come personaggio giocante nella serie \"Super Smash Bros.\" con il nome \"Duo Duck Hunt\".\nModalit\u00e0 di gioco.\nIn \"Duck Hunt\", il giocatore utilizza la NES Zapper, che deve essere collegata alla console NES, puntandola contro il televisore (che deve essere necessariamente a tubo catodico, in quanto la pistola utilizza una tecnologia progettata per tale tipologia di schermo, che era l'unica disponibile all'epoca del gioco, e non funziona sui TV al plasma e LCD) e sparando per abbattere anatre o piccioni d'argilla che volano attraverso lo schermo. \"Duck Hunt\" usc\u00ec anche come arcade game nel 1984, ed \u00e8 incluso nella console arcade PlayChoice-10.\nIl gioco ha tre modalit\u00e0, che si differenziano a seconda dei bersagli presenti: un'anatra per volta, due anatre per volta oppure piccioni. Questi ultimi sono sprites molto pi\u00f9 piccoli delle anatre e, nei livelli pi\u00f9 avanzati, richiedono una maggiore prontezza di riflessi per essere colpiti. Nella versione di \"Nintendo Vs. Series\", la modalit\u00e0 del tiro al piccione appare come alternativa solo a quella con la doppia anatra (la versione arcade infatti non ha mai avuto la variante con un'anatra sola).\nDurante tutto il gioco il giocatore \u00e8 accompagnato da un cane senza nome, che stana i volatili facendoli alzare in volo, raccoglie i volatili colpiti e ride se i volatili riescono a fuggire senza essere abbattuti. Una diffusa leggenda metropolitana nel mondo dei videogame afferma che alcuni giocatori di \"Duck Hunt\" su NES abbiano trovato un modo per sparare al cane. Ci\u00f2 era impossibile nella versione per console, ma lo divenne in \"Nintendo Vs. Series\". In ogni caso, ci\u00f2 non costituisce un incremento del punteggio. C'\u00e8 anche un remake del gioco fatto da alcuni fan con Adobe Flash con questa caratteristica. Nell'arcade il cane che recupera le anatre appare anche quando si gioca con i piccioni d'argilla, mentre nella NES solo con le anatre. Il cane senza nome compare anche nel gioco NES \"Barker Bill's Trick Shooting\" (anch'esso sparatutto con light gun), in cui pu\u00f2 essere colpito.\n\"Duck Hunt\" non presenta una modalit\u00e0 a due giocatori predefinita, ma il manuale spiega che un secondo utente potrebbe inserire nell'apposita porta un normale controller della NES e controllare il volo dell'anatra (solo nella modalit\u00e0 con un'anatra sola alla volta).\nBug dopo il livello 99.\nCome altri vecchi videogiochi, \"Duck Hunt\" non gestisce correttamente il raggiungimento del livello finale. Dopo il livello 99, il giocatore avanza al livello \"00\". In esso non appare alcun'anatra, ma si pu\u00f2 udire il rumore del battito delle ali. Dopo che ci\u00f2 accade 10 volte, il gioco termina. Una differente versione mostra il cane ridere all'inizio del livello \"0\" (invece che \"00\"). Le anatre iniziano poi a comparire casualmente, rendendosi impossibili da colpire. Questo accade tre volte, fino alla comparsa della scritta \"Game Over\".\nSviluppo.\nSi sa poco sullo sviluppo di \"Duck Hunt\". Il gioco fu creato dalla Nintendo Research &amp; Development 1, la pi\u00f9 vecchia squadra Nintendo, artefice anche dell'invenzione della pistola usata nel gioco. Il gioco fu controllato da Takehiro Izushi e prodotto da Gunpei Yokoi.\nVs. Duck Hunt.\nOltre alla trasposizione del gioco nella periferica arcade PlayChoice-10, nel 1985 fu pubblicata una versione arcade per Nintendo Vs. Series dal titolo \"Vs. Duck Hunt\".\nQuesta versione, a differenza della versione da console, ha una vera e propria modalit\u00e0 a due giocatori e permette di sparare al cane. In questa versione non esistono le tre modalit\u00e0 del gioco originale, ma esistono livelli che si alternano tra \"two ducks\" e \"clay shooting\"; inoltre tale versione \u00e8 dotata di vari \"bonus round\", assenti nella versione da console.\nEredit\u00e0 videoludica.\nCome gi\u00e0 accennato, nel gioco \u00e8 presente un cane da caccia non giocabile di cui non si conosce il nome, spesso indicato dai media come \"Cane di \"Duck Hunt\"\" o \"Cane Ridente\". Il cane accompagna il giocatore nelle modalit\u00e0 \"Gioco A\" e \"Gioco B\", in cui ha il compito sia di far alzare in volo i pennuti sia di recuperare i pennuti centrati e caduti. Il cane \u00e8 ricordato per il fatto che compare sullo schermo e ride ogni volta che il giocatore non riesce a colpire nessuno dei bersagli sullo schermo; per tale motivo \u00e8 stato etichettato come \"uno dei personaggi dei videogiochi pi\u00f9 fastidiosi di sempre\" da numerosi critici e giornalisti di giochi, tra cui IGN, GamesRadar e ScrewAttack, e molti hanno espresso il desiderio di poter sparare al cane. Sia IGN che \"Nintendo Power\" hanno definito il cane qualcosa che i giocatori \"adorano odiare\".\nNella lista \"Migliori 10 Cani dei Videogiochi\", 1UP.com ha posizionato questo personaggio al settimo posto, lodando la sua sfrontatezza per \"ridere di un umano frustrato con un fucile carico\", mentre GameSpy lo ha collocato al decimo posto. GameDaily e Official Nintendo Magazine hanno incluso il cane nelle loro liste \"Migliori Momenti dei Videogiochi\". Brian Crecente di Kotaku lo ha indicato come uno dei suoi cani preferiti nei videogiochi, affermando che il design del personaggio gli ricordava i cartoni animati di Tex Avery. L'azienda sviluppatrice di videogiochi Mastiff ha fatto riferimento al cane nel promuovere il loro videogioco \"Remington Great American Bird Hunt\", affermando che Rockford, un cane nel gioco, non rider\u00e0 mai dei giocatori per aver mancato le anatre.\nUGO.com ha indicato la possibilit\u00e0 di uccidere il cane come una delle migliori leggende metropolitane dei videogiochi, affermando che \u00e8 una delle poche con un fondamento reale, dal momento che i giocatori potrebbero sparare al cane in \"Vs. Duck Hunt\". Il cane fa un cameo nel gioco per NES \"Barker Bill's Trick Shooting\" (un altro gioco di Zapper) e pu\u00f2 essere colpito. In \"Wii Play\" (2006) e nel suo sequel \"\" (2011) alcuni elementi di \"Duck Hunt\" e \"Hogan's Alley\" sono inclusi in due minigiochi in cui alcuni dei vari bersagli sono anatre e lattine.\nNei picchiaduro del 2014 \"Super Smash Bros. per Nintendo 3DS e Wii U\", il cane e una delle anatre appaiono assieme come personaggi giocabili sotto il nome di \"Duo Duck Hunt\". Masahiro Sakurai, il creatore e director della serie \"Super Smash Bros.\", ha dichiarato che il successo commerciale di \"Duck Hunt\" come \"il gioco sparatutto pi\u00f9 venduto al mondo\" \u00e8 stato uno dei motivi principali per l'inclusione della squadra. Nei giochi, il Duo Duck Hunt utilizza pi\u00f9 attacchi a tema NES Zapper, tra cui il lancio di piattelli, calciare una versione esplosiva della lattina di \"Hogan's Alley\", evocare il cast di \"Wild Gunman\" per sparare agli avversari con le loro pistole, o schivare comicamente i colpi sparati contro gli avversari dallo Zapper. I giochi presentano anche un'arena sbloccabile a tema \"Duck Hunt\". Sia il duo che l'arena di \"Duck Hunt\" riappaiono in \"Super Smash Bros. Ultimate\" e la squadra \u00e8 presente nel trailer di giugno 2019 che annuncia Banjo e Kazooie come contenuti scaricabili per \"Ultimate\".\nNel film del 2015 \"Pixels\", il cane di \"Duck Hunt\" appare in un cameo in cui viene dato come \"trofeo\" dagli alieni quando Sam Brenner (Adam Sandler) e Ludlow Lamonsoff (Josh Gad) sconfiggono le creature del videogioco \"Centipede\" a Londra. Il cane viene adottato da un'anziana che era presente durante l'aggressione..\nLa premessa per il gioco horror psicologico per la realt\u00e0 virtuale \"Duck Season\" di Stress Level Zero, in cui il cane \u00e8 presentato come un essere demoniaco e assassino, principale antagonista del gioco, si basa in parte su \"Duck Hunt\"."}
{"id": "903045", "revid": "729019", "url": "https://it.wikipedia.org/wiki?curid=903045", "title": "Banca di Credito Sardo", "text": "La Banca di Credito Sardo SpA era un istituto di credito italiano, con sede a Cagliari, appartenente al gruppo Intesa Sanpaolo.\nStoria.\nLa banca nasce nel marzo 2009 dalla fusione delle filiali del gruppo Intesa Sanpaolo in Sardegna con la Banca CIS (acronimo di \"Credito Industriale Sardo\"), una piccola banca con tredici sportelli nata come ente di diritto pubblico. Alla sua nascita dichiarava circa 1200 dipendenti, 116 sportelli e 240.000 clienti.\nLa sede della banca a Cagliari \u00e8 opera dell'architetto Renzo Piano.\nIn data 10 novembre 2014 \u00e8 stata fusa per incorporazione Intesa Sanpaolo S.p.A."}
{"id": "903046", "revid": "339392", "url": "https://it.wikipedia.org/wiki?curid=903046", "title": "Credito Industriale Sardo", "text": ""}
{"id": "903049", "revid": "110157", "url": "https://it.wikipedia.org/wiki?curid=903049", "title": "\u0160achty", "text": "\u0160achty \u00e8 una citt\u00e0 della Russia europea meridionale, nell'oblast' di Rostov, 75 km a nordest del capoluogo Rostov sul Don.\nFondata nel 1867 con il nome di \"Gornoe Gru\u0161evskoe\" (\"\u0413\u043e\u0440\u043d\u043e\u0435 \u0413\u0440\u0443\u0448\u0435\u0432\u0441\u043a\u043e\u0435\"), si vide cambiare il nome nel 1881 in \"Aleksandrovsk-Gru\u0161evskij\" (\"\u0410\u043b\u0435\u043a\u0441\u0430\u043d\u0434\u0440\u043e\u0432\u0441\u043a-\u0413\u0440\u0443\u0448\u0435\u0432\u0441\u043a\u0438\u0439\") e successivamente nel 1921 acquis\u00ec quello attuale. La citt\u00e0 soffr\u00ec l'occupazione nazista durante la seconda guerra mondiale.\nIl nome di \u0160achty (in russo \"miniera di carbone\") si riferisce all'attivit\u00e0 industriale prevalente della zona, che ha consentito lo sviluppo di questa citt\u00e0. Al giorno d'oggi \u0160achty \u00e8 uno dei principali centri industriali della regione del Don."}
{"id": "903052", "revid": "1714743", "url": "https://it.wikipedia.org/wiki?curid=903052", "title": "Agnese di Montefeltro", "text": "Biografia.\nQuasi nulla si conosce dell'infanzia di Agnese, che, rimasta orfana di madre nel 1472 e di padre nel 1482, fu affidata alle cure delle sorelle maggiori sotto la tutela dello zio paterno Ottaviano Ubaldini della Carda. \u00c8 possibile che della sua istruzione si occupasse anche l'umanista Vespasiano da Bisticci, gi\u00e0 curatore della biblioteca del duca Federico e precettore dell'ultimogenito Guidubaldo. Comunque, l'educazione ricevuta presso la corte urbinate e l'influenza delle donne della sua famiglia contribuirono a formare il carattere di Agnese, che con gli ambienti urbinati rimase in contatto tutta la vita.\nNel 1489 spos\u00f2 Fabrizio Colonna, capofamiglia del ramo di Genazzano-Paliano dell'importante lignaggio baronale romano. Il contratto matrimoniale, stipulato l'anno prima, prevedeva il versamento di una dote di fiorini d'oro. Questo matrimonio rientrava in una strategia di consolidamento di una rete di alleanze matrimoniali e fazionarie dei Montefeltro con i Della Rovere, i Sanseverino, i Malatesta, i Gonzaga e, appunto, i Colonna. La parentela con i Colonna rimontava d'altra parte gi\u00e0 agli anni del pontificato di Martino V, quando Guidantonio di Montefeltro, padre di Federico, aveva sposato Caterina Colonna, nipote del pontefice.\nNel 1490 nacque la prima figlia della coppia, Vittoria, che sarebbe divenuta marchesa di Pescara e celebre poetessa; seguirono Ferdinando, avviato alla carriera ecclesiastica e deceduto tra la fine del 1517 e l'inizio del 1518, Federico, condottiero morto nel 1516, Ascanio, che sarebbe stato tra i protagonisti della scena politica e militare italiana tra il 1520 e almeno il 1545.\n\u00c8 probabile che gi\u00e0 immediatamente dopo le nozze Agnese scegliesse come sua dimora il palazzo Colonna di Marino piuttosto che i quartieri colonnesi presso piazza Ss. Apostoli a Roma. Della cittadina fece, negli anni successivi, la sede di una piccola corte sul modello di quella urbinate.\nAgnese di Montefeltro a Marino.\nAlla sua iniziativa si deve probabilmente attribuire la trasformazione della residenza colonnese da castrum a vero e proprio palazzo rinascimentale. L'occasione del rifacimento era data dai danni conseguiti sia agli scontri culminati nel 1484 tra i Colonna e i Riario parenti di Sisto IV cui dovette cedere il castello e che fecero ugualmente decapitare il protonotario e fratello di Fabrizio, Lorenzo Oddone; sia soprattutto durante la guerra del 1501 quando il francese Aubigny fece dare alle fiamme la localit\u00e0. \nSembra che Donato Bramante abbia contribuito all'architettura del palazzo di Marino, oltre a essere stato l'artefice dell'edificazione di un ninfeo nei boschi circostanti il palazzo Colonna di Genazzano. Se pure non vi sono, al momento, tracce esplicite di un rapporto diretto con Bramante, il testamento di Agnese ricorda, tra i servitori pi\u00f9 stretti, un Antonio Bramante alias Roscio da Urbino, probabilmente parente. Non vi sono dubbi, invece, circa l'intervento a Marino di Antonio da Sangallo il Giovane, che del Bramante era stato allievo. \nLo sviluppo architettonico e artistico della corte di Marino, oggettivamente modesto eppure significativo nel contesto provinciale e dei castra appartenenti ai lignaggi baronali romani, va legato alla permanenza di Agnese nel piccolo centro laziale e al suo ruolo di attenta amministratrice delle terre e delle relazioni sociali e politiche dei Colonna, ruolo accresciuto dalla prolungata assenza del marito, che si divideva tra gli impegni sui campi di battaglia e la sua residenza napoletana. La corte di Agnese a Marino ospit\u00f2 personaggi politici di grande spicco, come Elisabetta Gonzaga, Isabella d'este e suo fratello Alfonso, duca di Ferrara, in fuga da Roma dopo la rottura con Giulio II nel 1511. Vi soggiornarono anche Jer\u00f3nimo Vich e Juan Manuel, ambasciatori rispettivamente di Ferdinando II d'Aragona e dell'imperatore Carlo V tra il 1507 e il 1522, e Hugo de Moncada, gi\u00e0 vicer\u00e9 di Sicilia e generale dell'imperatore. Se la scelta di Marino da parte dei principali esponenti del partito imperiale in Italia \u00e8 da ricondurre al ruolo che i Colonna svolsero durante le guerre d'Italia, \u00e8 per\u00f2 ad Agnese che, in assenza del marito, si deve attribuire, almeno in parte, il governo di quelle relazioni. \nAnche le corrispondenze e le opere di alcuni degli umanisti che si giovavano del mecenatismo dei Colonna indicano chiaramente che Marino cominci\u00f2 in quegli anni a prendere la fisionomia di altre residenze colonnesi site tanto a Roma, presso il palazzo adiacente alla chiesa dei Ss. Apostoli, e a Napoli, nel palazzo di via Mezzocannone, quanto in centri minori come Genazzano e Subiaco. Tra i letterati umanisti vicini ad Agnese va ricordato almeno il viaggiatore Ludovico de Varthema che, appellandola \u00abunica observatrice de cose notabili et amatrice de ogne virt\u00f9\u00bb, le dedic\u00f2 il suo Itinerario (Barozzi, 1996, p. 56). \u00c8 probabilmente gi\u00e0 negli anni di residenza a Marino che la figlia di Agnese, Vittoria, avvi\u00f2 la sua formazione umanistica, poi ampliatasi a Napoli e a Ischia.\nMor\u00ec mentre stava tornando a Roma, da un pellegrinaggio al santuario di Loreto.\nDiscendenza.\nSpos\u00f2 Fabrizio Colonna il 20 gennaio 1489, duca di Paliano, dal quale ebbe sei figli:"}
{"id": "903053", "revid": "842", "url": "https://it.wikipedia.org/wiki?curid=903053", "title": "Resident Evil 3 - Nemesis", "text": ""}
{"id": "903054", "revid": "1318658", "url": "https://it.wikipedia.org/wiki?curid=903054", "title": "Roero (territorio)", "text": "Il Roero (\"Ro\u00e9\" in piemontese) \u00e8 una regione geografica e storica del Piemonte, situata nella parte nord-orientale della provincia di Cuneo. Prende il nome dalla famiglia omonima - la casata astese dei Roero \u2013 che a partire dal periodo medioevale e per vari secoli ha dominato su questo territorio.\nEconomia.\nIl Roero \u00e8 assai noto per la produzione di vini di alta qualit\u00e0 tra i quali:\nIl territorio al pari delle vicine Langhe \u00e8 anche nota meta turistica in ambito eno-gastronomico e culturale per i tanti castelli e antichi borghi che costellano il suo piccolo territorio.\nIl 22 giugno 2014, durante la 38\u00aa sessione del comitato UNESCO a Doha, il Roero \u00e8 stato ufficialmente incluso, assieme a Langhe e Monferrato, nella lista dei beni del Patrimonio dell'Umanit\u00e0.\nGeografia.\nIl Roero ha una superficie totale di 417,23 km quadrati ed \u00e8 tutto posto sulla sinistra idrografica del fiume Tanaro. Al di l\u00e0 di tale fiume, sulla sua destra idrografica, inizia invece il territorio delle Langhe. Perci\u00f2 il fiume Tanaro costituisce il confine tra Roero e Langhe. Mentre la maggior parte del Roero appartiene al bacino idrografico del Tanaro le acque della zona affacciate verso la pianura carmagnolese vengono convogliate nel Po dal Meletta e dai suoi affluenti.\nLa zona del Roero \u00e8 prevalentemente collinare ed \u00e8 coltivata principalmente a frutteto e a vigneto. Le Rocche del Roero, sulle quali \u00e8 stato costruito un castello oppure \u00e8 sorto un paese, costituiscono una caratteristica peculiare del paesaggio.\nStoria.\nArea gi\u00e0 abitata in epoca romana, per le fiorenti viticulture qui impiantate, il Roero \u00e8 per\u00f2 terra spartita tra le diverse fazioni operanti in Piemonte nel Medioevo.\nGli Aleramici, che in queste terre si scontravano con le truppe di Asti ed Alessandria, possedevano alcuni castelli sparsi sulle rocche. Anche il ramo aleramico dei marchesi di Saluzzo aveva degli avamposti nella zona.\nLa storia del Roero si collega con la storia delle Casane astigiane che dominarono su queste \"rocche\" e imposero il loro nome a questo territorio. All'interno di queste casane, particolare influenza ebbe la famiglia che ha dato il nome alla zona, la famiglia originaria di Asti dei Roero.\nCultura.\nLa cultura del Roero \u00e8 principalmente legata alla terra e ai suoi prodotti, in particolare al vino, ai tartufi, alle nocciole e al miele, e alle sue tradizioni contadine. La storia millenaria propone anche testimonianze d'arte, soprattutto affreschi.\nTra le manifestazioni culturali degne di nota: il premio giornalistico del Roero e il premio letterario Carlo Cocito, dedicato al poeta locale Carlo Cocito (1900-1983).\nTra i personaggi importanti legati al Roero ricordiamo Rosa Vercellana nota anche come la Bela Rosin, amante e poi moglie del Re Vittorio Emanuele II, dal quale ebbe in dono un castello nel Roero a Sommariva Perno, lo scrittore e giornalista Giovanni Arpino, il fisico e geologo Angelo Sismonda e il magistrato Bruno Caccia.\nTra i tanti personaggi della cultura contadina, merita un cenno particolare Giuseppe Artusio (Castino (CN), 14/02/1925, Monticello d'Alba (CN), 26/10/2018) alias Pinin di Captun e vissuto a Baldissero d'Alba. Fin dall'et\u00e0 di 15 anni, si dedic\u00f2 alla \"missione\" del \"bacial\u00e9\", sensale di matrimoni. Egli, da allora fino a poco tempo fa, ne ha combinato ben centodieci, dei quali nessuno \u00e8 fallito. Mauro Alfonso, gi\u00e0 micropsicoanalista e autore di un libro di poesie dedicate al Roero, riferendosi a Pinin, lo definisce in questi termini \"[...] mai per\u00f2 ad eccezione di Silvio Fanti, uno dei miei maestri, ho conosciuto una persona che, come Pinin, fosse dotato di una sensibilit\u00e0 e di una intelligenza psicologica cos\u00ec spiccate\".\nCentri principali.\nIl territorio del Roero riprende il nome dai possedimenti della famiglia Roero, il territorio di Bra, solo in minima parte appartenente ai domini della famiglia, non fa parte della toponomastica.Segue l'elenco dei 24 comuni che compongono il Roero:"}
{"id": "903055", "revid": "1718925", "url": "https://it.wikipedia.org/wiki?curid=903055", "title": "Aggettivo interrogativo ed esclamativo", "text": "Gli aggettivi interrogativi introducono una domanda sulla qualit\u00e0, la quantit\u00e0 o l'identit\u00e0 dei nomi a cui si riferiscono. Essi si usano sempre \"prima del nome\" e non sono \"mai preceduti dall'articolo\".\nGli aggettivi interrogativi possono essere usati sia in domande dirette sia in domande indirette:\nGli aggettivi che, quale e quanto, usati nelle interrogative sopra proposte, possono anche introdurre un'esclamazione. In questo caso sono detti aggettivi esclamativi:\nGli aggettivi interrogativi ed esclamativi, dunque, hanno forma identica; cambia soltanto la loro funzione.\nPer quanto riguarda la forma:"}
{"id": "903059", "revid": "205197", "url": "https://it.wikipedia.org/wiki?curid=903059", "title": "Lady Bug", "text": "Lady Bug (\"coccinella\") \u00e8 un videogioco della Universal Entertainment Corporation uscito in sala giochi nel 1981, e successivamente anche per Intellivision e ColecoVision. \n\u00c8 un gioco d'azione molto simile a \"Pac-Man\", ma leggermente pi\u00f9 complesso, e i personaggi sono insetti.\nModalit\u00e0 di gioco.\nIl giocatore controlla con un joystick una coccinella che pu\u00f2 muoversi nelle 4 direzioni dentro un labirinto. Molte pareti del labirinto sono in realt\u00e0 porte girevoli che possono assumere due posizioni: la coccinella \u00e8 in grado di attraversarle, e cos\u00ec facendo ne cambia la disposizione, mentre per i nemici esse sono invalicabili. Non \u00e8 comunque possibile isolarsi completamente sfruttando le porte. I nemici sono insetti che spuntano fuori uno alla volta fino a un massimo di 4, periodicamente, da una casella centrale; cambiano di aspetto a seconda del livello, e uccidono la coccinella se la toccano.\nIl labirinto \u00e8 pieno di fiorellini, lo scopo del gioco \u00e8 \"mangiarli\" tutti per passare al livello successivo. Sono presenti inoltre alcuni teschi immobili, letali sia per la coccinella che per i nemici. \nSi possono \"mangiare\" anche alcuni bonus, immobili ma dai colori cangianti, rosso/giallo/blu: cuoricini che moltiplicano il punteggio, e lettere che andranno a comporre due parole, \"EXTRA\" per vincere una vita e \"SPECIAL\" per ottenere una partita omaggio. Il giocatore dovr\u00e0 prestare attenzione ai colori che le lettere assumono: il rosso \u00e8 il colore relativo a \"SPECIAL\" e il giallo quello a \"EXTRA\", per cui le lettere presenti in una delle due parole soltanto (come la S o la T, per fare un paio di esempi) dovranno essere preferibilmente prese quando si accende il colore corrispondente, altrimenti conferiranno solo punti bonus (al pari delle lettere raccolte quando si colorano di blu). \nNon c'\u00e8 modo per uccidere direttamente i nemici, tuttavia, una volta che questi sono usciti tutti quanti, nella casella centrale apparir\u00e0 un vegetale che se raccolto li render\u00e0 immobili, ma pur sempre letali, per un po'.\nLivelli.\nLe specie di insetti nemici sono in tutto 8. Ognuno dei primi 8 livelli presenta 4 insetti uguali; dal nono in poi si vedranno invece 4 insetti differenti tra loro, nelle combinazioni pi\u00f9 disparate.\nAdattamenti e cloni.\nIl gioco fu portato su Intellivision e ColecoVision. Nella versione per ColecoVision se l'utente completa la scritta SPECIAL accede a un livello bonus (\"Vegetable Harvest\") in cui deve mangiare il maggior numero possibile di ortaggi che appaiono casualmente nello schermo entro un determinato tempo. Nella versione per Intellivision manca invece la scritta SPECIAL, e dunque non \u00e8 qui possibile ottenere una partita gratis.\nNel 1983/1984 Micro Power pubblic\u00f2 per Commodore 64, BBC Micro e Acorn Electron un clone del gioco denominato \"Bumble-Bee\", dove la coccinella \u00e8 sostituita da un bombo mentre i nemici sono esclusivamente ragni.\nNel 1982 un catalogo di giochi per Atari 2600 pubblicato da Coleco riportava una versione di \"Lady Bug \" dal lancio imminente. Il gioco non fu per\u00f2 mai distribuito. Nel 2006 John W. Champeau ha pubblicato una versione homebrew del gioco per Atari 2600 attraverso il sito AtariAge."}
{"id": "903061", "revid": "74801", "url": "https://it.wikipedia.org/wiki?curid=903061", "title": "Karlsborg (comune)", "text": "Karlsborg \u00e8 un comune svedese di abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "903064", "revid": "110157", "url": "https://it.wikipedia.org/wiki?curid=903064", "title": "Mellerud (comune)", "text": "Mellerud \u00e8 un comune svedese di 9.216 abitanti, situato nella contea di V\u00e4stra G\u00f6taland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "903065", "revid": "1305772", "url": "https://it.wikipedia.org/wiki?curid=903065", "title": "Roero", "text": "Roero si pu\u00f2 riferire a:"}
{"id": "903068", "revid": "1573940", "url": "https://it.wikipedia.org/wiki?curid=903068", "title": "Complesso di San Francesco delle Cappuccinelle", "text": "Il complesso di San Francesco delle Cappuccinelle, al quartiere Avvocata, \u00e8 un convento monumentale di Napoli ubicata in salita Pontecorvo 44.\nLa chiesa.\nLa struttura fu eretta nel XVI secolo dalla vedova del Duca di Scarpato, Eleonora, in seguito ad un \"ex voto\", allo scopo di potervi ospitare le ragazze madri. L'edificio era gestito dalla suore appartenenti all'ordine francescano.\nIl complesso, nel 1712, fu completamente rifatto in forma barocca da Giovan Battista Nauclerio e tra il 1756 e il 1760 furono operate ristrutturazioni ad opera dell'architetto Nicola Tagliacozzi Canale che comportarono trasformazioni in stucco e in marmo di molti ambienti, della facciata della chiesa e del portale d'ingresso al convento.\nLa chiesa, a croce latina commissa, nel secondo dopoguerra fu privata della cupola, abbattuta perch\u00e9 pericolante. Tuttavia elemento caratterizzante il complesso, e con esso lo \"skyline\" dell'Avvocata, restano gli archetti che coronano il braccio sud-occidentale del chiostro.\nIstituto Filangieri.\nErroneamente confuso con l'asilo Filangieri (complesso di San Gregorio Armeno), nel 1621 l'istituto fu riconosciuto da papa Gregorio XV e soggetto alla regola cappuccina.\nNel 1809 per ordine di Gioacchino Murat si decise la soppressione del monastero e la sua conversione in riformatorio minorile prendendo il nome dal celebre giuslavorista partenopeo Gaetano Filangieri, modificato ulteriormente in \u201cIstituto di osservazione minorile\u201d durante il fascismo.\nNel dopoguerra fino alla fine degli anni settanta torn\u00f2 ad essere un \u201cIstituto di rieducazione\u201d fino ad una prima ristrutturazione nel 1985, su richiesta di Eduardo De Filippo, all'epoca senatore a vita, alla quale ne segu\u00ec una seconda nel 1999 mutando la denominazione in \u201cCentro polifunzionale diurno\u201d.\nNel 2000 con la mediazione del Comune di Napoli, l'istituto Filangieri fu acquistato dall'Universit\u00e0 navale per adibirla ad uso accademico ma i lavori di ammodernamento non furono mai avviati.\n\"Scugnizzo Liberato\".\nIl 29 settembre 2015 viene riaperto tramite l'azione della rete di collettivi Scacco Matto e ribattezzato \"Scugnizzo Liberato\", al fine di dare inizio ad attivit\u00e0 gratuite e laboratori, basati sulla pratica del mutualismo."}
{"id": "903072", "revid": "1654832", "url": "https://it.wikipedia.org/wiki?curid=903072", "title": "Victorien Sardou", "text": "Biografia.\nI Sardou risiedevano a Le Cannet, un paese vicino a Cannes, ma furono rovinati da una gelata che distrusse tutti i loro olivi, cos\u00ec Antoine L\u00e9andre Sardou, padre di Victorien, si trasfer\u00ec a Parigi in cerca di un impiego. Fu successivamente contabile in un'azienda commerciale, insegnante di contabilit\u00e0, direttore di una scuola provinciale, insegnante privato ed editore di grammatiche, dizionari e altri testi. Nonostante ci\u00f2 riusciva a malapena a sostenere la famiglia e, quando si ritir\u00f2 nella cittadina natale, Victorien dovette interrompere gli studi di medicina e cominciare a provvedere a se stesso insegnando Francese a ragazzi straniere, dando lezioni private di Latino, Storia e Matematica e scrivendo articoli per enciclopedie.\nContemporaneamente cercava di farsi strada nel mondo letterario. Una sua commedia, \"La Taverne des \u00e9tudiants\", fu rappresentata all'Odeon il 1\u00ba aprile 1854, ma ebbe pessime critiche e fu smontata dopo solo cinque serate. Un altro dramma, \"Bernard Palissy\", fu accettato dallo stesso teatro, ma la rappresentazione fu cancellata per un cambio di direzione. Anche altre commedie, \"Fleur de Liane\", \"Le Bossu\", \"Paris \u00e0 l'envers\", per varie ragioni non riuscirono a recargli nessun successo.\nLa sua fortuna cambi\u00f2 con l'incontro di una vicina di casa, Mlle de Br\u00e9court, che lo cur\u00f2 durante un attacco di tifo e lo introdusse nell'ambiente teatrale. Dopo che un'altra sua commedia, \"Candide\", fu bloccata dalla censura, ebbe un buon successo con \"Les Premi\u00e8res Armes de Figaro\", \"Monsieur Garat\", e \"Les Pr\u00e9s Saint Gervais\", messe in scena in rapida successione e ancor di pi\u00f9 con \"Les Pattes de mouche\" (1860).\nNel 1882 scrisse \"F\u00e9dora\" espressamente per Sarah Bernhardt (portata in seguito sulle scene in Italia da Paola Pezzaglia), e presto divenne uno dei pi\u00f9 importanti drammaturghi dell'epoca, insieme con Augier e Dumas. Egli mancava dell'humor, dell'eloquenza e del vigore morale del primo e della passione e dello spirito dell'altro, ma era maestro nel tessere dialoghi efficaci e nell'immaginare soluzioni sorprendenti. Era insomma padrone del \"mestiere\" che manifest\u00f2 magistralmente in tutte le sue opere, dalla commedia brillante al dramma storico.\nLe sue opere comprendono molte satire sociali: si prende gioco della volgarit\u00e0 delle classi medie emergenti in \"Nos Intimes\" (1861), dei vecchi studenti in \"Les Vieux Gar\u00e7ons\" (1865), dei moderni tartufi in \"Seraphine\" (1868), della gente di campagna in \"Nos Bons Villageois\" (1866), dei costumi e delle idee politiche antiquate in \"Les Ganaches\" (1862), dello spirito rivoluzionario e chi ci prospera sopra in \"Rabagas\" (1872) e in \"Le Roi Carotte\" (1872), delle leggi sul divorzio in \"Divor\u00e7ons\" (1880).\nIn molti drammi introdusse invece molti elementi storici. Trasse \"Th\u00e9odora\" (1884) dagli annali dell'Impero bizantino, \"La Haine\" (1874) dalla cronache italiane, \"La Duchesse d'Ath\u00e9nes\" dalla storia medievale greca, mentre \"La Sorci\u00e8re\" (1904) \u00e8 ambientata nella Spagna del XVI secolo. Tre drammi sono ambientati nella Rivoluzione francese, \"Les Merveilleuses\", \"Thermidor\" (1891) e \"Robespierre\" (1902) e l'epoca imperiale \u00e8 rivissuta in \"La Tosca\" (1887) e in \"Madame Sans-G\u00eane\" (1893).\nSardou ebbe due mogli: la prima, Mlle de Br\u00e9court, la sua benefattrice, mor\u00ec otto anni dopo. Lo scrittore si rispos\u00f2 poco dopo la Rivoluzione del 1870, con Mlle Souli\u00e9, figlia dell'erudito Eudore Souli\u00e9 che fu per molti anni il sovrintendente del Museo di Versailles.\nFu eletto nell'Acad\u00e9mie fran\u00e7aise al posto del poeta Joseph Autran (1813-1877), e tenne il suo seggio fino al 22 maggio 1878. Mor\u00ec a Parigi l'8 novembre 1908."}
{"id": "903074", "revid": "1522738", "url": "https://it.wikipedia.org/wiki?curid=903074", "title": "So Weird - Storie incredibili", "text": "So Weird - Storie incredibili (\"So Weird\") \u00e8 una serie televisiva statunitense girata a Vancouver, Columbia Britannica, che \u00e8 andata in onda negli Stati Uniti d'America su Disney Channel dal 1999 al 2001 e in Italia sempre su Disney Channel dal 2001.\nLa serie \u00e8 incentrata su una giovane ragazza, Fiona Philips (Cara DeLizia), che \u00e8 in viaggio su un bus insieme a sua madre rock star (Mackenzie Philips), incontrando attivit\u00e0 paranormali sulla loro via. Comportandosi come degli X-Files per la giovent\u00f9 la serie d\u00e0 un tocco misterioso e oscuro alle serie televisive Disney.\nLa terza e ultima serie vede la sostituzione di Cara DeLizia con l'attrice Alexz Johnson (\"Jude Harrison\" in Instant Star), che d\u00e0 una versione meno oscura al programma. Dopo l'episodio 65, Disney Channel ferm\u00f2 la produzione della serie.\nTrama.\nPrima stagione.\nLa serie ha inizio con la giovane Fiona Phillips (Cara DeLizia) in tour con la madre, famosa rockstar, Molly (Mackenzie Phillips), il fratello Jack (Patrick Levis), l'autista del bus Ned (Dave Ward), sua moglie Irene (Belinda Metz) e suo figlio Clu (Erik von Detten). A fare da filo conduttore agli incontri paranormali di Fi \u00e8 il tentativo di mettersi in contatto con suo padre, Rick, che mor\u00ec quando lei aveva solo 3 anni. Fi \"incontra\" per la prima volta suo padre nel secondo episodio, \"Website\", quando una forza sconosciuta le invia un articolo via internet avvertendola sul suo futuro. Durante i 13 episodi della stagione, Fi incontra diverse entit\u00e0 sovrannaturali come gli alieni, i buchi temporali ed i fantasmi oltre ad un potente tulpa (quando una credenza popolare \u00e8 cos\u00ec forte da dare vita ad un fenomeno sovrannaturale), un bigfoot, degli angeli e, soprattutto, Will o' the Wisp. Il finale di stagione vede Jack posseduto da un Will o' the Wisp irlandese conosciuto anche come Spunkie. Fi scopre il vero nome di Spunkie - e cio\u00e8 Bricriu - e salva suo fratello pronunciandolo. Bricriu si offre allora per proteggere Fi, ma la ragazza, credendo che lo spirito menta, non accetta. Tuttavia, in seguito, alcuni eventi fanno intendere che lo spirito potesse essere davvero sincero, ma la cosa non verr\u00e0 mai chiarita.\nSeconda stagione.\nLa seconda stagione diventa ancora pi\u00f9 dark della prima estendendosi per ben 26 episodi. La stagione inizia con Molly che interrompe momentaneamente il tour per registrare il suo nuovo album. Fi e l'amica Candy incontrano un medium che si rivela essere un impostore. Tuttavia, colui che smaschera l'impostore si rivela essere un vero medium e aiuta Fi a mettersi in contatto con il padre suonando la vecchia chitarra di quest'ultimo. L'episodio si conclude con un'emozionante scena in cui Molly rivela i suoi veri sentimenti sulla ricerca condotta da Fi. Il personaggio di Clu viene ridimensionato durante la stagione poich\u00e9 inizia il college. Suo fratello Carey (Eric Lively) viene allora introdotto nella storia per colmare il vuoto lasciato dal personaggio. Diverse creature mitiche fanno la loro comparsa durante la stagione come i vampiri, i lupi mannari, le banshee, i troll, le sirene e gli uomini-pesce. In un episodio rivelatore, Fi scopre che il padre, in vita, condusse le stesse ricerche sovrannaturali condotte da lei, infatti questo \u00e8 ci\u00f2 che l'ha portato alla morte. In seguito a questa rivelazione, Fi si arrabbia con la madre poich\u00e9 le ha nascosto la verit\u00e0 sulla morte del padre. Molly viene poi posseduta da un Will o' the Wisp proprio come Jack nella prima stagione e Fi scopre che i Will o' the Wisp oppure altre forze oscure, quindi non necessariamente Bricriu, potrebbero aver ucciso suo padre, risultando dall'incidente motociclistico che qualcuno aveva preso la sua vita. In questo episodio, Bricriu usa Molly per uccidere un pompiere che era presente all'incidente automobilistico di Rick e che si era accorto che il padre di Fi era gi\u00e0 morto, senza nessuna causa apparente, prima che la macchina si schiantasse. Dopo quest'episodio, Fi ha un fugace contatto con il padre. La stagione si conclude con la scoperta di Fi che la sorella gemella del padre riceve messaggi dal fratello durante il sonno. I messaggi conducono Fi in una soffitta dove viene attaccata da un demone e salvata dallo spirito del padre. Rick la lascia con un messaggio nel quale l'avverte che il mondo degli spiriti \u00e8 infuriato con lei e che avrebbero cercato di fermarla; alla fine Fi riesce a dare l'appropriato addio al padre che aveva sempre sognato.\nAlcuni fan della DeLizia considerano questo un appropriato, e anche abbastanza soddisfacente, finale per lo spirito originale della serie.\nTerza stagione.\nDopo i forti toni dark degli inizi e le storie intricate, lo show fu spinto verso toni pi\u00f9 leggeri per l'ultima parte di episodi. Cara DeLizia lascia la serie dopo il primo episodio di questa stagione che introduce Annie Thelen (Alexz Johnson), una sua coetanea amica di famiglia. Fi ha ancora un ultimo incontro con Bricriu che si conclude con lui che la convince a rinunciare alla sua innata attrazione verso il sovrannaturale per proteggere la sua famiglia. Fi, incapace per qualche incomprensibile ragione di capire che Bricriu stava agendo per il suo bene, lo intrappola dentro un floppy disk. Il legame con il sovrannaturale, rappresentato dall'anello che il padre le aveva lasciato, viene passato ad Annie quando Fi decide di andare a vivere con la zia. Molly trasferisce la sua famiglia in una nuova casa colorata.\nLa storia di Annie ruota attorno al mistero di uno spirito guida che la segue dovunque sotto le spoglie di una pantera. Il suo personaggio \u00e8 inoltre portato per la musica e molti episodi la vedono impegnata nel canto, molti di pi\u00f9 che i precedenti con Mackenzie Phillips. Le storie della stagione sono lontane anni luce dagli episodi precedenti e vedono persone risucchiate dentro i dipinti (ed in seguito anche nelle fotografie) e una punizione che non finisce mai. Fi non appare pi\u00f9 nella stagione, neanche nell'episodio finale che \u00e8 un clip-show maggiormente incentrato sulla terza stagione.\nIl mistero della pantera viene comunque rivelato: quando Annie aveva tre anni e viveva in Amazzonia, salv\u00f2 una ragazza indigena a rischio della sua stessa vita. La trib\u00f9 della ragazza la salv\u00f2 e il padre di quest'ultima assunse le sembianze di una pantera per proteggerla sempre come segno di riconoscenza per ci\u00f2 che Annie aveva fatto.\nCancellazione.\nDopo 65 episodi, la Disney cancell\u00f2 la serie, come era consuetudine allora, senza curarsi della popolarit\u00e0 della serie. Subito dopo la cancellazione del telefilm, le repliche furono programmate molto frequentemente. Nel 2002, la Disney Channel fece un restyling completo del canale verso toni pi\u00f9 leggeri ed il telefilm scomparve del tutto dal palinsesto sia americano che europeo.\nTrame previste e non affrontate.\nI produttori esecutivi Jon Cooksey e Ali Marie Matheson avevano pianificato una terza stagione molto pi\u00f9 dark e differente da quella poi effettivamente realizzata. La seconda stagione si sarebbe dovuta concludere con il fantasma di Rick scaraventato via dalla soffitta prima di avere il suo addio strappalacrime con Fi. La terza stagione avrebbe dovuto riprendere con diverse riapparizioni di Bricriu che avrebbe posseduto Fi salvata poi da un prete, fratello di Molly. Fi avrebbe continuato i suoi incontri paranormali, ma l'incontro nella soffitta le avrebbe fatto prendere qualche precauzione in pi\u00f9, le radici di streghe dei Phillips anche sarebbero state affrontate, le storie degli alieni affrontate nelle prime due stagioni sarebbero giunte ad una conclusione, Jack avrebbe scoperto di aver vissuto una vita passata come cavaliere (cosa gi\u00e0 vagamente accennata negli episodi precedenti), il passato da alcolista di Molly (accennato in \"In the Darkness\") sarebbe stato affrontato, e la storia di Rick sarebbe continuata per tutta la serie fino al finale con Fi in viaggio verso l'Inferno per salvare suo padre.\nTuttavia la Disney non approv\u00f2 l'inserimento di trame cos\u00ec dark nel telefilm e cos\u00ec optarono per un tono pi\u00f9 leggero per la terza stagione. Questa decisione port\u00f2 Cooksey e Matheson a lasciare lo show, comunque diverse storie non si sarebbero potute affrontare perch\u00e9 Cara DeLizia aveva gi\u00e0 deciso di abbandonare il telefilm e di dedicarsi ad altri progetti.\nL'altra incidenza conosciuta che spinse la Disney a rifiutare le storie previste fu l'episodio \"Chrysalis\", mai prodotto. L'episodio avrebbe visto Carey aiutare un suo amico vittima di tossicodipendenza e sarebbe servito anche per introdurre la sotto-storia dell'alcolismo di Molly. La tossicodipendenza fu evitata, ma l'alcolismo di Molly fu comunque introdotto nell'episodio \"Avatar\".\nCambi del cast e apparizioni speciali.\nErik von Detten fu \"scippato\" dallo show dalla Disney poich\u00e9 aveva coinvolto l'attore in altri due progetti del canale tra cui la sit-com \"Odd Man Out\" e la serie \"Dinotopia\". von Detten torn\u00f2 comunque per alcuni episodi nella terza stagione del telefilm e recit\u00f2 anche nel film \"Pretty Princess\". Eric Lively fu ingaggiato per sostituirlo nel telefilm.\nA dispetto dei pettegolezzi, la DeLizia aveva gi\u00e0 deciso di lasciare lo show dopo la seconda stagione prima che la Disney decidesse il cambio di tono del telefilm.\nNell'episodio della terza stagione \"Earth 101\", Fi fa un'apparizione cameo grazie ad alcune tracce audio d'archivio e ad una sosia. La DeLizia non appare nell'episodio.\nIl gruppo The Moffats fa un'apparizione speciale nell'episodio \"Destiny\".\nIl gruppo SHeDAISY fa un'apparizione speciale nell'episodio \"Listen\".\nMackenzie Phillips non appare in due episodi della serie.\nLa musica di \"So Weird\".\nLa serie include canzoni originali cantate sia da Mackenzie Phillips che da Alexz Johnson. Canzoni cantate da Mackenzie includono la sigla \"In the Darkness\", \"Another World\", \"Rebecca\", \"The Rock\" e \"Love is Broken\". Ogni canzone di solito aveva come tema quello dell'episodio in cui veniva inserita. Per esempio, \"Rebecca\" fu cantata nell'episodio omonimo che trattava della migliore amica d'infanzia di Molly che scomparve quando avevano 13 anni. Un mix delle canzoni di Molly fu eseguito nell'episodio \"Encore\".\n\"Last Night Blues\" fu l'unica occasione in cui Cara DeLizia cant\u00f2 durante la sua permanenza nel telefilm. La canzone venne \"magicamente\" trasferita ai personaggi da un musicista blues assassinato.\nLa terza stagione ha usato principalmente canzoni di Alexz Johnson. Una delle canzoni originali di Alexz, \"Dream About You\", fu eseguita durante l'episodio \"Carnival\". Un video musicale di Alexz, \"Shadows\", usc\u00ec durante la messa in onda degli episodi finali del telefilm.\nLa seguente \u00e8 una lista incompleta della musica sentita in \"So Weird\". Con l'eccezione di \"Lorena\" e delle apparizioni speciali di alcuni gruppi, tutta la musica era originale, creata apposta per il telefilm."}
{"id": "903075", "revid": "767487", "url": "https://it.wikipedia.org/wiki?curid=903075", "title": "Jean Fran\u00e7aix", "text": "Biografia.\nLe doti musicali di Fran\u00e7aix furono stimolate sin dalla prima infanzia: il padre era infatti un musicologo e pianista, la madre insegnante di canto. Inizi\u00f2 a comporre gi\u00e0 a 6 anni e la sua prima pubblicazione, risalente al 1922, suscit\u00f2 l'interesse dell'editore, che invit\u00f2 la famiglia a fargli proseguire gli studi musicali sotto la guida di Nadia Boulanger. Ella lo incoraggi\u00f2 fortemente a proseguire nella carriera di compositore: lo riteneva infatti uno dei suoi migliori studenti, se non il migliore.\nVinse il primo premio come pianista al Conservatorio di Parigi; l'attivit\u00e0 di pianista lo impegn\u00f2 spesso, come spalla di Francis Poulenc nell'esecuzione del celebre \"Concerto per due pianoforti\" scritto da quest'ultimo, o come accompagnatore del violoncellista Maurice Gendron.\nNel 1990 avviene la prima esecuzione assoluta nella Gro\u00dfer Musikvereinsaal di Vienna del Concerto per 15 solisti e orchestra di sua composizione diretto da Georges Pr\u00eatre.\nFu un autore estremamente prolifico (nel suo catalogo si annoverano circa 200 numeri d'opera) e rimase attivo fino alla morte, avvenuta nel 1997, senza aver mai definitivamente esaurito la propria vena creativa.\nStile.\nL'opera di Fran\u00e7aix \u00e8 caratterizzata da un sagace umorismo, di taglio esplicitamente neoclassico. Pianista dotato, dedic\u00f2 alla tastiera molte delle sue fatiche, in special modo nella produzione cameristica. Tocc\u00f2 per altro tutti i generi musicali: dalla cantata all'opera, dal balletto al concerto, alla sinfonia e alla musica da film. A lui si devono molte colonne sonore per i film di Sacha Guitry.\nRifiut\u00f2 sempre l'atonalit\u00e0, pur essendo molto disponibile ad accogliere suggestioni di vari autori, in particolare Francis Poulenc, Igor' F\u00ebdorovi\u010d Stravinskij, Maurice Ravel.\nL'atmosfera predominante delle sue composizioni \u00e8 l'estrema luminosit\u00e0 accompagnata al gusto per l'ironia.\nLungi dall'essere tuttavia un artista monocorde, si dedic\u00f2 anche a opere di grande impegno e respiro: \u00e8 il caso della \"Apocalypse selon St.Jean\" (\" L'apocalisse secondo San Giovanni \"), del 1939."}
{"id": "903078", "revid": "110157", "url": "https://it.wikipedia.org/wiki?curid=903078", "title": "Complesso di Santa Maria di Materdei", "text": "Il complesso di Santa Maria di Materdei \u00e8 una struttura conventuale di Napoli ubicata nell'omonima piazzetta.\nStoria.\nIl complesso \u00e8 stato fondato da padre Agostino de Juliis dell'Ordine dei Serviti (o servi di Maria) in tarda epoca rinascimentale, nel 1585; nel corso dei secoli venne ampiamente modificato. Tra i pi\u00f9 importanti rimaneggiamenti, vi \u00e8 quello barocco ad opera di Tagliacozzi Canale (1728): oggi dell'intervento si possono notare due piccoli portalini.\nNel XIX secolo, con la prima soppressione degli ordini, il complesso fu ulteriormente rimaneggiato per poter adempiere al suo nuovo ruolo di caserma. Dopo questa destinazione la chiesa venne riaperta al culto nel 1852 e proprio in questo periodo sub\u00ec un ulteriore rimaneggiamento, assumendo l'aspetto odierno; tuttavia, verso la met\u00e0 del XIX secolo il convento perse definitivamente la sua originaria funzione al fine di ospitare una caserma ed un ricovero per le vedove dei soldati. Oggi \u00e8 sede di un istituto scolastico. Gi\u00e0 durante il decennio francese le opere d'arte andarono quasi tutte disperse (il Sigismondo in sua guida della citt\u00e0 di Napoli del 1789 cita tele di Francesco Solimena, Lorenzo De Caro e Paolo De Matteis (pagina 48); mentre \u00e8 superstite una \"Madonna del Rosario\" su tavola, risalente alla seconda met\u00e0 del XVI secolo ed attualmente collocata sopra l'altare destro del transetto) e rimase abbandonata fino al 1848 quando fu finalmente riconsacrata per volere dei reali Borboni. Nel 1852 divenne parrocchia per concessione del cardinale Riario Sforza con il titolo di \"S. Maria dell'Amore\" e fu affidata al canonico Raffaele Serena che vi fece eseguire da Gennaro Maldarelli due tele, raffiguranti \"l'Annunciazione\" e \"Il Battesimo di Cristo\" e visibili nelle seconde cappelle laterali.La chiesa \u00e8 costituita da una sola navata con volta a botte lunettata; le strutture sono decorate in stile neoclassico, stesso discorso per la facciata. Vi \u00e8 un pseudotransetto sormontato da una cupola a scodella; ai lati ci sono le cappelle."}
{"id": "903084", "revid": "767487", "url": "https://it.wikipedia.org/wiki?curid=903084", "title": "The The", "text": "The The \u00e8 un gruppo inglese new wave e post-punk attivo con diverse formazioni dal 1979 con il cantante e autore Matt Johnson come unico membro fisso.\nCarriera.\nHa raggiunto l'apprezzamento della critica e il successo commerciale nel Regno Unito con 15 singoli che sono entrati in classifica (sette dei quali nella Top 40), e molti album di successo come \"Infected\" (1986), che \u00e8 stato per trenta settimane in classifica; sono seguiti gli album \"Mind Bomb\" (1989) e \"Dusk\" (1993) che hanno raggiunto la Top Ten.\nMusicalmente molto influenzati dal blues, i The The (Matt Johnson e Keith Laws) \nComponenti del gruppo.\nFormazione per il tour 2018 annunciata nella pagina Facebook ufficiale \"The The\".\nComponenti attuali.\nMatt Johnson \u00e8 l'unico componente permanente del gruppo The The. Dal 1983 al 1988 e dal 2002 ad oggi \u00e8 stato l'unico membro ufficiale.\nComponenti precedenti.\nSono stati membri ufficiali del gruppo:\nCollaboratori.\nI seguenti artisti non sono stati membri ufficiali ma hanno collaborato a diversi progetti del gruppo."}
{"id": "903087", "revid": "1573940", "url": "https://it.wikipedia.org/wiki?curid=903087", "title": "Complesso di Ges\u00f9 e Maria", "text": "Il complesso di Ges\u00f9 e Maria \u00e8 un monumentale complesso architettonico di Napoli, costituito da un convento (oggi adibito a ospedale) e da una chiesa.\nStoria.\nSita sulla sommit\u00e0 della zona di Pontecorvo, ricca di edifici religiosi perlopi\u00f9 di origine conventuale, il complesso nacque nel 1580 per volere del domenicano fra Silvio d'Atripalda che ottenne un suolo da Ascanio Coppola.\nNel 1585 il complesso, di esigue dimensioni come pure la chiesa, venne rimaneggiato secondo uno stile barocco da parte di Domenico Fontana che ampli\u00f2 la chiesa e vi applic\u00f2 la formula architettonica della facciata a due campanili, comunissima a Roma dove il Fontana aveva precedentemente operato.\nIl rifacimento fu possibile grazie alle generose elargizioni di molti nobili e prelati napoletani, tra cui Ferdinando Caracciolo duca d'Airola.\nIl decadimento del monastero cominci\u00f2 nel 1812 quando i domenicani furono espulsi per la politica di confisca dei beni degli ordini ecclesiastici da parte del governo francese.\nNel 1863 il complesso, passato nel frattempo ad altro ordine, fu civilizzato e tramutato in ospedale, mentre la chiesa fu affidata ad una congregazione.\nSegnalata gi\u00e0 in cattivo stato alla fine dell'Ottocento, nel 1979 la chiesa fu chiusa perch\u00e9 pericolante e colpita da vari furti. Il terremoto dell'anno successivo complet\u00f2 l'opera, portando nell'oblio il tempio che fu depredato di molti arredi e opere. Nel frattempo anche l'ospedale \u00e8 stato smantellato.\nLa chiesa \u00e8 stata riaperta eccezionalmente per il Maggio dei monumenti 2012, ma in attesa del completamento dei lavori di ristrutturazione e restauro delle decorazioni superstiti \u00e8 incerta una sua nuova riapertura.\nLa chiesa.\nLa chiesa, intitolata a Ges\u00f9 e Maria, \u00e8 anch'essa una pregevole opera di Domenico Fontana; \u00e8 composta da una vasta navata con cupola e transetto irregolare.\nLa facciata mostra l'intervento romano del Fontana con l'inusitata soluzione (per Napoli) dei due campanili ai lati della facciata. Il portale \u00e8 sormontato da un timpano arcuato spezzato al cui centro insiste un busto seicentesco della Madonna col Bambino. Al di sotto una lapide ricorda la donazione di Ferdinando Caracciolo.\nColpisce l'assenza di una bella balaustra che delimitava i malconci sagrato e scalinata, da inserire nel novero delle opere rubate.\nAll'interno erano custodite molte importanti opere, la maggior parte delle quali sono scampate alla razzia dei predatori d'arte, tra cui pitture come \"Adorazione dei Pastori\"' di Fabrizio Santafede, trasferita al Museo nazionale di Capodimonte. Tuttavia sono ancora presenti, sebbene necessitanti di un restauro, decorazioni di Giovanni Bernardino Azzolino, che dipinse in particolare gli affreschi della cappella di San Raimondo sul lato sinistro e della cappella con cupola del transetto destro.\nDi Belisario Corenzio invece sono gli affreschi della cappella del transetto sinistro, non speculare a quella destra in quanto sorge a fianco dell'abside.\nAnche l'altare maggiore risulta depredato, come del resto anche la balaustra in marmi rossi. Ai suoi lati sorgono ancora due monumenti funebri: a destra di chi entra il sepolcro di Isabella Guevara, opera di Dionisio Lazzari in marmi commessi e con statua della nobildonna genuflessa. Alla sinistra invece il sepolcro di Emilia Carafa. Le condizioni in cui verte il monumento a Isabella Guevara sono state denunciate dallo storico dell'arte Tomaso Montanari in \"Le Pietre e il Popolo.\"\nIn fondo, \u00e8 ancora presente lo scheletro degli stalli del coro ligneo.\nUn recente restauro ha rimesso in luce l'antico pavimento maiolicato e gli arredi del XVIII secolo.\nChiostro.\nDi epoca tardobarocca, risale infatti alla prima met\u00e0 del XVIII secolo e fu commissionato dai frati francescani, che qui furono ospitati.\nNella seconda soppressione, fu adibito a ospedale e quindi furono cancellate alcune peculiarit\u00e0 che lo rendevano di notevole bellezza; ad esempio, nel corso di un restauro furono abbattute le palme che ne caratterizzavano l'interno."}
{"id": "903092", "revid": "63716", "url": "https://it.wikipedia.org/wiki?curid=903092", "title": "Fantasmi", "text": ""}
{"id": "903099", "revid": "256896", "url": "https://it.wikipedia.org/wiki?curid=903099", "title": "ISKCON", "text": ""}
{"id": "903104", "revid": "110157", "url": "https://it.wikipedia.org/wiki?curid=903104", "title": "Complesso di Santa Maria della Misericordia", "text": "Il complesso di Santa Maria della Misericordia \u00e8 un'abbazia di Napoli, ubicata in via Sant'Antonio a Capodimonte.\nLa struttura venne realizzata nel XVI secolo con l'originaria funzione di ospizio.\nIn seguito allo straripamento del torrente limitrofo, il complesso venne ricostruito nel XVII secolo. \nL'architettura degli edifici presenta elementi derivati dal periodo Rinascimentale e dallo stile barocco. La chiesa annessa alla struttura \u00e8 composta da una sola navata con cappelle laterali. Si segnalano alcune opere d'arte di valore, come: il \"San Francesco orante\" di Federico Maldarelli (nella terza cappella a destra), il \"Sant'Antonio da Padova con il Bambino\" di Salvatore Postiglione (nella seconda cappella a sinistra), la \"Fuga in Egitto\" di ignoto pittore seicentesco (sulla controfacciata) e la \"Sant'Anna con la Vergine Bambina\", scultura lignea settecentesca di ignoto artista (nella terza cappella a sinistra)."}
{"id": "903105", "revid": "126257", "url": "https://it.wikipedia.org/wiki?curid=903105", "title": "Stelato", "text": ""}
{"id": "903111", "revid": "74801", "url": "https://it.wikipedia.org/wiki?curid=903111", "title": "Accettabilit\u00e0", "text": "Per accettabilit\u00e0 in linguistica si intende uno dei criteri fondamentali della testualit\u00e0. Riguarda infatti l'atteggiamento del \"ricevente\" ad attendersi un testo coesivo e coerente che sia utile e rilevante per acquisire conoscenze o per avviare la cooperazione ad un progetto. \nL'accettabilit\u00e0 di un testo varia in base alle aspettative del ricevente rispetto a fattori diversi quali il tipo di testo, il contesto sociale o culturale o la desiderabilit\u00e0 dei fini. Tra i fini principali del ricevente vi sono infatti il mantenimento della coesione e della coerenza se questo apporta elementi testuali o tollera eventuali disturbi. Un'operazione fondamentale che concorre al mantenimento della coerenza del testo \u00e8 l'inferenziazione apportata dai riceventi che intervengono a sostegno del senso del testo stesso.\nA volte l'accettabilit\u00e0 subisce una restrizione e la comunicazione pu\u00f2 risultarne appesantita. Se un ricevente mette in dubbio l'accettabilit\u00e0 di un testo, viene concordemente valutato come un segnale della mancanza di volont\u00e0 di cooperare. L'intenzionalit\u00e0 di chi lo produce a volte \u00e8 evidente come nell'esempio seguente:\n\"Abbiamo bisogno di una conferma di questo\".\n\"Omologazione, mio caro signore, omologazione', disse Pell\".\n\"Bene, Signore' rispose duro il signor Weller, 'omologazione o conferma \u00e8 lo stesso; se non mi capite, signore, potr\u00f2 trovare qualcuno che mi capisca\".\n\"Spero di non avervi offeso, signor Weller', disse Pell dolcemente\".\nI producenti speculano spesso sulla disposizione all'accettazione da parte dei riceventi proponendo testi che, per essere compresi, necessitano di importanti integrazioni apportate dai riceventi stessi."}
{"id": "903113", "revid": "1573940", "url": "https://it.wikipedia.org/wiki?curid=903113", "title": "Monastero di Sant'Eframo Nuovo", "text": "Il monastero di Sant'Eframo Nuovo (o monastero dell'Immacolata Concezione a Fonseca) \u00e8 una struttura monumentale di Napoli, che si erge in via Matteo Renato Imbriani (gi\u00e0 via Salute), nel rione Materdei.\nLa denominazione San'Eframo \"Nuovo\" nasce dal fatto che bisognava distinguerlo da quello situato presso la chiesa di Sant'Eframo Vecchio, pi\u00f9 antico, che si erge sul colle della Veterinaria, e che a sua volta ha assunto la denominazione \"Vecchio\".\nStoria.\nL'edificazione.\nIl monastero nacque nel 1572, su di un fondo, appartenente a Gianfrancesco Di Sangro principe di Sansevero, acquistato dai frati cappuccini grazie alle generose elargizioni della nobildonna napoletana Fabrizia Carafa. L'edificio venne ultimato nei primi decenni dei Seicento. Il progetto originario prevedeva la costruzione di un complesso vastissimo, in quanto voleva essere la sede principale dell'ordine dei frati minori cappuccini nel napoletano; tuttavia l'idea originaria di creare qui la sede dell'ordine venne abbandonata e il progetto ridimensionato. Nonostante ci\u00f2 il complesso \u00e8 ugualmente imponente: 160 stanze per i frati, due chiostri, vari cortili, l'orto e le varie aree comuni.\nAnnesso al monastero vi \u00e8 l'omonima chiesa, fondata nel 1661. Inoltre i religiosi, giacch\u00e9 l'edificio sorge in una zona salubre, all'interno del comparto urbano una volta chiamato della Salute, utilizzarono la struttura come \"convalescenziario\" ed adibirono alcuni ambienti della struttura ad uso farmacia.\nXIX secolo.\nIl complesso fu gravemente rovinato da un incendio nel 1840 che distrusse quasi ogni cosa; all'interno della chiesa furono perduti gli affreschi della volta, opera di Filippo Andreoli, mentre si salvarono una statua di San Francesco d'Assisi, opera di Giuseppe Sammartino, e una statua della Madonna proveniente dal Brasile (giunta a Napoli nel 1828). Grazie all'interesse dello stesso re, Ferdinando II delle Due Sicilie, la chiesa fu restaurata in pochissimo tempo e riaperta gi\u00e0 nel 1841. Oggi lo stile architettonico della struttura rispecchia il gusto neoclassico dell'epoca.\nA seguito della politica anticlericale del Regno d'Italia, attuata tramite la liquidazione dell'asse ecclesiastico, nel 1866 il monastero fu soppresso e adattato a caserma.\nDal XX secolo ad oggi.\nDal 1925 il complesso fu destinato a manicomio criminale e poi, dal 1975, ad Ospedale psichiatrico giudiziario; per questi motivi la struttura ha subito forti modifiche per adattarla al meglio alla sua nuova funzione. Dal 2008 l'OPG \"Sant'Eframo\" non ha pi\u00f9 sede nel complesso monastico, ma \u00e8 stato trasferito presso il Centro Penitenziario di Napoli-Secondigliano.\nCaduta in stato di abbandono, dal 2015 la struttura \u00e8 occupata dal Collettivo Autorganizzato Universitario di Napoli, che ha dato vita a \"Ex OPG occupato \"Je so' pazzo\"\u201d con lo scopo di far riappropriare la citt\u00e0, e in special modo il quartiere, di un proprio bene."}
{"id": "903116", "revid": "126257", "url": "https://it.wikipedia.org/wiki?curid=903116", "title": "Stolato", "text": ""}
{"id": "903117", "revid": "80598", "url": "https://it.wikipedia.org/wiki?curid=903117", "title": "Vincenzo Spampinato", "text": "Biografia.\nSin da ragazzo studia musica e da adolescente inizia a suonare e cantare in band musicali rock facenti base a Catania, sua citt\u00e0 natale. Grazie al fratello Pippo, che suona nel complesso dei Rovers, entra anch'egli nella formazione, e con questa incide nel 1969 il 45 giri \"Sono le otto/Nei tuoi sogni\". L'anno successivo partecipa, sempre con i Rovers, al festival Palermo Pop \u201870 (uno dei primi festival d'avanguardia italiano, organizzato da Joe Napoli) suonando insieme a Aretha Franklin, Brian Auger e Arthur Brown.\nDopo lo scioglimento del complesso, comincia a scrivere canzoni presentando i primi provini alla RCA di Roma, ma \u00e8 nel 1976 che ottiene il suo primo contratto discografico con la CGD (Messaggerie Musicali) grazie a Gianni Bella. Nel 1976 esce il suo primo 45 \u201cE gli altri sanno/E piove\u201d. Nel 1978, partecipa al Festivalbar, ottenendo un grande successo con la canzone \"\u00c8 sera\", che si classifica al secondo posto.\nDalla met\u00e0 degli anni settanta comincia a frequentare case discografiche e sale di registrazione, prima a Roma e in seguito a Milano, dove si stabilisce lavorando come turnista, corista, realizzatore, autore e compositore. Comincia a specializzarsi in musica elettronica e tecnica della composizione, insegnando a tanti giovani la scrittura della parte letteraria e della musica nella canzone pop e d\u2019autore. Nel 1979 e negli anni ottanta vince il premio come miglior paroliere, partecipando a tutte le pi\u00f9 importanti trasmissioni televisive, da \u201cDomenica in\u201d a \u201cPronto Raffaella\u201d, \"Discoring\" e altri prestigiosi programmi RAI e Mediaset. Molteplici le sue tourn\u00e9e in tutti i maggiori teatri e palasport italiani. Singolari i due tour con Vasco Rossi, Fortis, ed altri (\u201cPrimo concerto\u201d 1979) e con i New Trolls (1980).\nSuccessivamente, per tutti gli anni ottanta, scrive canzoni di successo per Riccardo Fogli; tra le tante \"Per Lucia\" (Eurofestival 1983),\"Torna a sorridere\" (1984), \"E' meglio se amore non diventer\u00e0\" (1984),\u201cSulla buona strada\u201d (Sanremo 1985),\"Il mio grande avvenire\" (1985),\"Amori nascosti\" (1988) e Viola Valentino, \u201cSola\u201d e \u201cArriva Arriva\u201d (Sanremo 1983) e per diversi interpreti come Fausto Leali e Irene Fargo.\nCurioso un secondo posto allo Zecchino d\u2019oro del 1987 come autore della canzone \u201cIl mio grande pap\u00e0\u201d.\nNel corso della sua carriera interpreta brani in duetto con grandi esecutori come Franco Battiato (L'amore nuovo) e Lucio Dalla (Bella e il mare). Presente sulla scena artistica dunque dagli anni settanta ad oggi, come interprete della canzone d\u2019autore, con le pi\u00f9 prestigiose case discografiche (CGD, Warner Bros., DDD-CBS, BMG- Ricordi, Tring International).\nNel 1991 ha partecipato al Cantagiro in coppia con i Matia Bazar, \u00e8 nel 1993 al Premio Tenco a Sanremo.\nPer otto stagioni, \u00e8 stato direttore artistico della manifestazione dell'estate catanese, intitolata \"Le Ciminiere e le Stelle\", organizzata dalla provincia regionale di Catania. \u00c8 inoltre legatissimo alla citt\u00e0 di Acireale che frequenta da giovane e della quale ama le bellezze artistiche e naturali. Ad Acireale ha dedicato la canzone, scritta in lingua siciliana, \"Je a Terra mia\", una vera e propria dichiarazione d'amore. In un recente concerto al teatro Turi Ferro di Acireale ha affermato: \u00abSono catanese di nascita, ma acese di adozione\u00bb. Nel 2010 ha pubblicato l'album \"Mudicchedda Muddichedda\", registrato per Symphonos Italia.\nNon solo musicista, s\u2019interessa, come cultore della danza (alle spalle scuole di mimo, drammatizzazione, dizione, fonazione, creativit\u00e0 pubblicitaria) del teatro e di ogni forma artistica.\nSulle orme di Schaeffer, Henry, Cage, da tempo percorre le strade sperimentali della \u201cMusica Concreta\u201d, l\u2019uso di suoni della natura e rumori, intrecciati con le melodie e le armonie la cosiddetta \u201cTape-music\u201d.\nDa 45 anni \u00e8 iscritto alla SIAE (Societ\u00e0 Italiana Autori, nelle sezioni Musica, DOR e Lirica).\n\u00c8 anche Ispettore Onorario dei Beni Culturali.\nLa Bastogi editrice ha pubblicato, \u201cLettere mai spedite\u201d di Mario Bonanno, la sua biografia.\nNel 2019, la casa editrice Carthago Edizioni, pubblica il suo libro dal titolo \"Fioriranno i Mandorli sulla Luna\" con le fotografie di Cosimo Di Guardo.\nInsegna canto e composizione, tenendo Master Class in Italia e all\u2019estero.\nDiscografia.\nVersatile autore di colonne sonore per film, spot pubblicitari, sigle TV, danza, teatro, alta moda...tra le tante.\nCollaborazioni.\nNella sua carriera anche successi all\u2019estero. Nei primi anni \u201980, in Spagna, il cantante Gonzalo interpreta \u201cMujer de un dia\u201d, successivamente nei paesi del Sud America, Sebastian Casanova porta al successo la versione spagnola di \u201cInnamorati di me\u201d con la quale Spampinato ha partecipato al FestivalBar del 1981. Ma il successo pi\u00f9 clamoroso lo ottiene con \u201cQuiero un angel\u201d in Venezuela e in gran parte del Sud America, dove la cantante Kiara resta in vetta alla classifica per mesi e mesi. La stessa canzone in italiano, aveva dato notoriet\u00e0 e successo alla giovane esordiente Valentina Gautier, prodotta da Shel Shapiro, leader dei Rokes. Negli anni \u201990, in \u201ccompilation\u201d con altri artisti (tra i tanti anche Ramazzotti), per la DDD, esce in Germania e in tutto il nord-Europa.\nNel 2001, Patrizia Bulgari esce in Grecia con \u201cLa tarantella di Socrate\u201d un CD con varie canzoni di Vincenzo. Altre sue canzoni vengono tradotte in Africa e in Cina. L\u2019 A.F.I. (MIDEM 2002) nel suo promo-CD pubblica La tarantella di Socrate.\nPer qualche anno ha collaborato con i Rond\u00f2 Veneziano diretti da Giampiero Reverberi, grande arrangiatore del mitico Lucio Battisti.\n\u00c8 stato in tour all\u2019estero e recentemente negli Stati Uniti d'America."}
{"id": "903119", "revid": "1117982", "url": "https://it.wikipedia.org/wiki?curid=903119", "title": "Temistio", "text": "Esegeta di Aristotele, fu maestro di filosofia in una sua scuola di Costantinopoli. Bench\u00e9 pagano, ricopr\u00ec prestigiose cariche nell'amministrazione imperiale degli imperatori cristiani Costanzo II, Gioviano, Valente e Teodosio I (oltre che sotto l'imperatore pagano Giuliano); fu nominato senatore nel 355, proconsole nel 358 e \"praefectus urbi\" nel 384. Visit\u00f2 Roma nel 357, nel 376 e forse nel 383, e fu scelto come inviato del senato in almeno dieci ambascerie.\nBiografia.\nNacque nel 317 circa, a Bisanzio, dove trascorse la sua infanzia. La sua famiglia era per\u00f2 originaria della Paflagonia; suo padre fu il filosofo Eugenio. Studi\u00f2 sotto Ierocle, poi and\u00f2 a studiare dalle parti del Ponto, forse a Sinope. Nel 337 torn\u00f2 a Costantinopoli, dove si dedic\u00f2 all'attivit\u00e0 di filosofo, pubblicando le \"Paraphraseis\" di Aristotele. Verso la fine degli anni 340 si diede all'insegnamento.\nFu probabilmente nel 350 che pronunci\u00f2 la sua orazione \"Peri Philanthropias\" dinanzi all'imperatore Costanzo II, ad Ancira. Quello stesso anno, o il successivo, incontr\u00f2 per la prima volta Libanio, col quale ebbe nel tempo un fitto scambio epistolare. Era gi\u00e0 ricco e sposato quando, nel 355 Costanzo lo fece entrare nel Senato costantinopolitano con un'orazione, conservatasi, in cui ne loda le capacit\u00e0; Temistio pronunci\u00f2 un'orazione di ringraziamento, anch'essa conservatasi. Nel 356 and\u00f2 in visita da Libanio ad Antiochia; qui assistette all'arrivo degli ambasciatori persiani che dovevano contrattare la pace col prefetto del pretorio Strategio Musoniano. Il 1\u00ba gennaio 357 era a Costantinopoli, dove pronunci\u00f2 un'orazione; quello stesso anno, in occasione dei \"vicennalia\" di Costanzo, si rec\u00f2 a Roma dall'imperatore in qualit\u00e0 di inviato del Senato, per consegnargli il dono di una corona d'oro e per pronunciare un'orazione. Quello stesso anno perse il figlio, suo omonimo. Nel 358-359 ricopr\u00ec la carica di proconsole di Costantinopoli; in questa capacit\u00e0 si occup\u00f2 di cooptare nuovi senatori e di garantire il rifornimento di grano per la citt\u00e0. Fu l'ultimo proconsole della citt\u00e0, in quanto il suo successore, Onorato, fu nominato \"praefectus urbi\".\nNel 360 spos\u00f2 la seconda moglie, una frigia, e si rec\u00f2 in visita proprio in Frigia. Una legge del 3 maggio 361 indica il suo voto come necessario per raggiungere il quorum nell'elezione dei pretori; in quello stesso anno, quando sal\u00ec sul trono imperiale Giuliano, Temistio gli scrisse una lettera in cui gli spiegava i doveri dell'imperatore-filosofo, e Giuliano gli rispose (\"Lettera a Temistio\"). Nel 362 ebbe un contrasto con Libanio. L'anno successivo compose un panegirico per Giuliano, ma l'imperatore mor\u00ec in guerra prima che potesse declamarglielo; pi\u00f9 tardi, quello stesso anno, fece parte della delegazione senatoriale che and\u00f2 incontro all'imperatore Gioviano (che stava portando l'esercito romano fuori dalla campagna persiana in cui aveva perso la vita Giuliano) a Dadastana. Il 1\u00ba gennaio 364, ad Ancira, declam\u00f2 un'orazione dinanzi a Gioviano per celebrare il primo consolato dell'imperatore; in essa chiedeva che fosse perseguita una politica di tolleranza religiosa (Temistio era pagano come Giuliano e Libanio, Gioviano era cristiano).\nAl marzo/aprile del 364 risale l'orazione pronunciata per l'ascesa al trono degli imperatori Valentiniano I e Valente. Dopo la fine della rivolta di Procopio, pronunci\u00f2 un'altra orazione. Altre quattro orazioni conservatesi furono pronunciate nel 368 in occasione del \"quinquennalia\" di Valente, il 1\u00ba gennaio 369 per l'assunzione del consolato da parte del figlio di Valente, Valentiniano Galate, nel 369, per celebrare la vittoria di Valente sui Goti (Temistio aveva fatto parte dell'ambasceria senatoriale presso l'imperatore durante la guerra), e nel 373, quando si rec\u00f2 presso la corte ad Antiochia per pronunciare un'orazione in onore dei \"decennalia\" di Valente.\nNel 375/6 si rec\u00f2 nuovamente in Oriente, presso l'imperatore, forse in occasione della morte di Valentiniano I; nel 376 fu inviato da Valente in Gallia, presso il figlio e successore di Valentiniano, Graziano, col quale raggiunse Roma nell'estate di quell'anno e qui declam\u00f2 un'orazione in onore dell'imperatore. Sebbene le fonti attestino che abbia pronunciato un'orazione in cui criticava la politica di persecuzione religiosa di Valente, l'orazione conservatasi su questo tema \u00e8 probabilmente un falso.\nNel 379, durante l'estate, era probabilmente a Tessalonica, a pronunciare un'orazione in onore dell'ascesa al trono di Teodosio I. L'inizio del terzo anno di regno di Teodosio fu l'occasione per un'altra orazione, pronunciata il 19 gennaio 381. La pace coi Goti e il consolato del suo artefice Saturnino furono celebrati con un'orazione pronunciata il 1\u00ba gennaio 383; in questa orazione Temistio accenna al fatto che era stato incaricato di curare l'educazione di Arcadio, il figlio primogenito di Teodosio. In quell'anno si rec\u00f2 probabilmente a Roma per la terza volta.\nNel 384 fu nominato \"praefectus urbi\" di Costantinopoli, poco prima che Teodosio partisse per la guerra in Occidente, e Temistio fu incaricato di vegliare sull'erede al trono Arcadio; in occasione di questa nomina pronunci\u00f2 due orazioni. Fu pesantemente criticato per aver accettato questo incarico (si \u00e8 conservato un epigramma di Pallada che lo prende in giro) che pure dur\u00f2 pochi mesi; Temistio si difese pronunciando due discorsi.\nEra ancora vivo nel 388, ma mor\u00ec probabilmente poco dopo.\nRicevette due lettere di Gregorio Nazianzeno, in una delle quali \u00e8 definito \u00abil re delle parole\u00bb. Non conosceva il latino.\nOpere.\nSi sono conservate, tra le altre opere, 34 \"Discorsi\", 18 cosiddetti \"politici\", per lo pi\u00f9 panegirici imperiali, e i restanti 15 \"privati\", cio\u00e8 conferenze, scritti polemici e d'occasione. Perdute sono le sue parafrasi alle \"Categorie\", agli \"Analitici primi\" e ai \"Topici\" di Aristotele. La notizia data da Fozio nel IX secolo, di un Temistio anche commentatore di Aristotele e di Platone, \u00e8 dubbia; l'aver adottato il genere della parafrasi comporta del resto una maggiore neutralit\u00e0 e fedelt\u00e0 al pensiero di Aristotele.\nOrazioni.\nLe orazioni di Temistio esistenti al tempo di Fozio (IX secolo) erano in numero di trentasei. Di queste, trentatr\u00e9 ci sono pervenute in greco, anche se due di esse non sono complete, e una \u00e8 una breve dichiarazione, non un'orazione completa. Le edizioni moderne delle \"Orazioni\" hanno trentaquattro pezzi, perch\u00e9 un indirizzo latino a Valente \u00e8 stato incluso come Orazione 12. Ora si crede per\u00f2 che questo indirizzo latino sia una creazione del XVI secolo. L'orazione finale, la 34, fu scoperta nel 1816 da Angelo Mai nella Biblioteca Ambrosiana di Milano. Ci sono, inoltre, alcuni altri frammenti che potrebbero provenire da Orazioni perdute, nonch\u00e9 un'opera aggiuntiva che sopravvive in siriaco e un'altra conservata in arabo. \nParafrasi.\nIn campo filosofico, Temistio scrisse delle parafrasi sulle seguenti opere di Aristotele: \"Analitici Primi\", \"Analitici Secondi\" (conservatosi in greco), \"Topici\", \"Fisica\" (conservatosi in greco), \"Metafisica\" (conservatosi in ebraico), \"De Anima\" (conservatosi in greco), \"De Caelo\" (conservatosi in ebraico), \"De Sensu\", \"De generatione et corruptione\". A queste si pu\u00f2 aggiungere un testo prodotto nella sua scuola, il \"Categoriae decem\"."}
{"id": "903121", "revid": "120580858", "url": "https://it.wikipedia.org/wiki?curid=903121", "title": "Santuario delle Ancelle del Sacro Cuore", "text": "Il santuario delle Ancelle del Sacro Cuore \u00e8 un edificio di culto sito a Napoli; si erge in largo Caterina Volpicelli.\nNel 1867, a Napoli, fu fondato l'istituto delle Ancelle del Sacro Cuore di Ges\u00f9; venne istituito come Pia associazione. All'origine, le attivit\u00e0 svolte dalle prime ancelle, erano volte a sostegno delle chiese povere o degli ammalati. Oggi, la struttura, ospita donne che seguono l'esempio di Maria di Nazaret; senza abiti religiosi, si dedicano alle attivit\u00e0 che rispondono alle esigenze del tempo. Quest'ordine \u00e8 presente anche in Brasile e a Panama.\nIl tempio \u00e8 uno dei pi\u00f9 visitati della citt\u00e0; fu eretto nel 1884. Da quanto pervenuto, presso l'altare maggiore, sono da ammirare le due sculture di \"Nostra Signora del Sacro Cuore\" e \"San Giuseppe\", oltre al dipinto che raffigura un'apparizione a \"Santa Margherita Maria Alacoque\". \nPresso la cappella di destra, sulla laterale, \u00e8 custodito il corpo della Volpicelli: per anni custodito in una scultura bronzea, in seguito alla beatificazione nel 2001 le spoglie vennero spostate in un'urna lignea color oro con alla sommit\u00e0 il simbolo del Sacro Cuore. Nel 2019, in occasione del 10\u00ba anniversario della canonizzazione, il corpo \u00e8 stato rinchiuso in una bara di legno e vetri di cristallo, coperto dagli abiti della santa e con le mani e il volto ricoperti da cera.\nLa chiesa, inoltre, presenta interessanti decorazioni pittoriche presso la zona absidale; queste richiamano la dedicazione al Sacro Cuore del Santuario, che infatti \u00e8 divenuto meta di pellegrinaggi."}
{"id": "903122", "revid": "88740", "url": "https://it.wikipedia.org/wiki?curid=903122", "title": "Lev\u00e9dia", "text": "Lev\u00e9dia \u00e8 il nome che i Magiari diedero alla regione in cui si insediarono all'inizio del IX secolo.\nStoria.\nLa Lev\u00e9dia corrisponde approssimativamente all'odierna Ucraina orientale. Giuntivi dalla regione chiamata Magna Hungaria, situata appena ad ovest degli Urali, gli Ungari, intorno all'830, sotto la pressione dei Pecenghi, guidati dal capotrib\u00f9 \u00c1lmos, abbandonarono la Lev\u00e9dia per spingersi ancora pi\u00f9 ad ovest nella regione conosciuta come Etelk\u00f6z."}
{"id": "903123", "revid": "2063435", "url": "https://it.wikipedia.org/wiki?curid=903123", "title": "Roger Michell", "text": "Biografia.\nMichell nasce a Pretoria (Sudafrica), ma trascorre buona parte della sua infanzia a Beirut, Damasco e Praga, per via del lavoro del padre, un diplomatico costretto a spostarsi spesso per lavoro. Durante la sua permanenza in Inghilterra frequenta l'Universit\u00e0 di Cambridge e, all'et\u00e0 di 17 anni, riceve notevole attenzione per le sue capacit\u00e0 di regista. Lo stesso anno riceve il \u201cRoyal Shakespeare Company Goodbody Award\u201d.\nLaureatosi nel 1977, Michell si sposta a Londra, dove comincia il suo apprendistato presso il Royal Court Theatre, lavorando come assistente regista di autori quali John Osborne e Samuel Beckett. In questo periodo lavora anche con Danny Boyle, che proseguir\u00e0 la sua carriera di regista con il film \"Trainspotting\" (1996).\nMichell lascia il Royal Court Theatre nel 1979 e comincia a scrivere e dirigere alcuni suoi progetti. Quello di maggior successo \u00e8 \u201cPrivate Dick\u201d (1982), una commedia che vince il premio per il miglior opera d'avanguardia al Festival di Edimburgo, in Scozia. La commedia debutter\u00e0 pi\u00f9 tardi al West End di Londra, interpretata da Robert Powell e Phillip Marlowe. Nel 1985 Michell si unisce alla Royal Shakespeare Company e in questo periodo viene nominato al \u201cDrama Desk Award\u201d per aver diretto \"Some Americans Abroad\", una commedia nera su alcuni professori americani impiegati a Londra.\nLasciata la Royal Shakespeare Company, Michell dirige due miniserie e un documentario per la televisione inglese, prima di ottenere un ingaggio come regista di \"Persuasione\" (1995), adattamento cinematografico di un romanzo di Jane Austen che in seguito vince cinque BAFTA.\n\"Notting Hill\" (1999) si rivela un'altra grande occasione per Michell, ingaggiato dal produttore Duncan Kenworthy, impressionato dall'incipit comico della tragi-commedia \"My Night with Reg\" (1996). Il film incassa 360 milioni di dollari in tutto il mondo e afferma Michell come regista di fama mondiale.\nGli viene anche affidata la regia di \"Il mandolino del capitano Corelli\" (2001), ma un attacco cardiaco lo costringe a rinunciare e il lavoro viene offerto a John Madden. Michell torna ben presto alla regia con \"Ipotesi di reato\" (2002), con Ben Affleck e Samuel L. Jackson."}
{"id": "903125", "revid": "767487", "url": "https://it.wikipedia.org/wiki?curid=903125", "title": "C'est pas moi, c'est l'autre", "text": "C'est pas moi, c'est l'autre \u00e8 un film del 2004 diretto da Alain Zaloum.\nLa pellicola \u00e8 il remake dell'omonimo film diretto da Jean Boyer nel 1962.\nTrama.\nVincent Papineau \u00e8 un ladro e truffatore. In uno dei suoi furti su commissione, ruba un quadro apparentemente senza valore. Dopo averlo rivenduto per pochi soldi, scopre che quel quadro apparteneva a un certo Carlo della mafia marsigliese e che il suo valore reale era di 250 000 dollari. Dietro al nome di Carlo, inoltre, si cela la vera identit\u00e0 di Carlotta Luciani, specializzata in vendetta|vendette.\nCarlotta si mette alla ricerca del suo quadro, in societ\u00e0 con un certo Marius, il suo uomo, un abile lanciatore di coltelli. Quando riescono ad arrivare a Vincent, quest'ultimo con uno stratagemma fugge, e riesce a nascondersi in una chiesa dove dopo essersi travestito riesce ad ingannare i suoi inseguitori. In quel momento per\u00f2 incrocia alcuni poliziotti; Vincent viene scambiato per un loro collega che tutti credevano in vacanza. Una serie di eventi lo porta quindi a vestire i panni dell'agente a lui somigliante.\nIl lavoro che Vincent effettua nei panni di Claude, lo porta a una inaspettata constatazione: non fa bene vivere infrangendo la legge, tanto pi\u00f9 che si trova ad avere come collega una donna, Lucie, che non lo lascia indifferente. Quel genere di vita cominciava a piacere a Vincent, se non che il vero poliziotto, Claude, rientra dalle ferie e Carlotta e Marius, che non avevano smesso di cercare Vincent, riescono a rintracciarlo, cos\u00ec Vincent riesce a sfuggire dalle grinfie di Carlotta e del suo uomo, che vengono arrestati, scopre di avere un fratello gemello, il poliziotto del quale ha rivestito i panni.\nProduzione.\nProdotto in Canada dalla \"ScreenPeople Inc.\".\nRiprese.\nIl film \u00e8 stato girato interamente in Canada a Montr\u00e9al. Alcuni luoghi delle riprese:\nDistribuzione.\n, successivamente uscito in Francia a partire dal 4 ottobre 2006. \u00c8 uscito in DVD in Francia nel gennaio 2006.\nIl film ha partecipato a diversi festival"}
{"id": "903129", "revid": "198277", "url": "https://it.wikipedia.org/wiki?curid=903129", "title": "Bruno Mora", "text": "Biografia.\n\u00c8 scomparso all'et\u00e0 di 49 anni a causa di un tumore allo stomaco.\nCarriera.\nClub.\nIn Serie A gioc\u00f2 con , Juventus e . Con i rossoneri vinse la Coppa dei Campioni nel 1963 superando il nella finale di Wembley, la Coppa Italia nel 1967 e lo scudetto nella stagione 1967-1968.\nHa concluso la sua carriera agonistica con il nelle serie minori. In carriera ha totalizzato complessivamente 245 presenze e 62 reti in Serie A.\nNazionale.\nGioc\u00f2 21 partite nella nazionale italiana realizzando 4 gol e fece parte della squadra azzurra anche al in Cile.\nUn grave infortunio (frattura scomposta di tibia e perone, causata da uno scontro di gioco con il portiere del , Giuseppe Spalazzi) gli imped\u00ec di prendere parte al in Inghilterra, e gli compromise la prosecuzione della carriera ad alti livelli."}
{"id": "903131", "revid": "124808", "url": "https://it.wikipedia.org/wiki?curid=903131", "title": "Poltro", "text": ""}
{"id": "903132", "revid": "105572035", "url": "https://it.wikipedia.org/wiki?curid=903132", "title": "Adventure", "text": ""}
{"id": "903136", "revid": "124808", "url": "https://it.wikipedia.org/wiki?curid=903136", "title": "Sax Machine", "text": ""}
{"id": "903138", "revid": "339392", "url": "https://it.wikipedia.org/wiki?curid=903138", "title": "Sacro Cuore Immacolato di Maria (chiesa di Roma)", "text": ""}
{"id": "903140", "revid": "838137", "url": "https://it.wikipedia.org/wiki?curid=903140", "title": "Let It Scream", "text": "Let It Scream \u00e8 il primo album dei The Scream, uscito nel 1991 per l'Etichetta Hollywood Records."}
{"id": "903141", "revid": "767487", "url": "https://it.wikipedia.org/wiki?curid=903141", "title": "Michelle Shocked", "text": "Biografia.\nMichelle Shocked descrive il padre, Bill Johnston, che si alterna in vari lavori, dall'insegnante all'operatore part-time per spettacoli itineranti, come un \"hippy-ateo stile anni sessanta\"; della madre invece preferisce non rivelare nemmeno il nome, definendola soltanto \"una sorta di Tammy Bakker\" (una popolare cantante cristiana e televangelista statunitense).Gi\u00e0 un anno dopo la sua nascita, nel 1963, i due genitori divorziano e la figlia viene affidata alla madre che nel frattempo si \u00e8 convertita al mormonismo e si \u00e8 risposata con un militare di carriera che diventa il suo patrigno; con il padre ha la possibilit\u00e0 di trascorrere solo i periodi estivi. Comincia intanto il continuo spostarsi della famiglia di Michelle in varie basi militari, dal Maryland fino alla Germania Ovest e al ritorno in Texas, dove il patrigno ottiene il congedo.Nel 1979, la sedicenne Michelle decide di abbandonare la scuola, lasciare la casa materna e andare a vivere con il padre a Dallas. Sar\u00e0 lui ad incoraggiarne il talento musicale, convincendola ad acquistare una chitarra di seconda mano e portandola nei diversi festival locali di blues e country. Nel frattempo Michelle decide di iscriversi all'Universit\u00e0 del Texas, lavora per tutto il periodo del college per potersi pagare gli studi e si laurea in interpretazione orale della letteratura.\nInizia successivamente un suo inarrestabile periodo errante e senza fissa dimora, che la vede vivere in vari luoghi ospite presso le case di parenti e amici o le residenze studentesche per viaggiare dal Texas alla volta della California, a San Francisco, dove, come giovane femminista, decide di legarsi a movimenti squatter e a locali band hardcore. Comincia cos\u00ec anche il suo attivismo politico in sostegno di varie cause, che vanno dalle campagne in difesa delle balene fino a quelle dei vari movimenti antinuclearisti. Gli sfratti e gli sgomberi a cui \u00e8 soggetta la riportano per\u00f2 in Texas, dove la madre, preoccupata per la vita disordinata e fuori dai canoni della figlia ventiduenne, decide di farla internare in un ospedale psichiatrico. Viene tenuta rinchiusa in quel luogo finch\u00e9 la sua polizza assicurativa non scade. Al riguardo, in un'intervista successiva rilasciata a People, Michelle ironizza dicendo che evidentemente \"non puoi essere pazza se non hai un'assicurazione\".\nRicomincia cos\u00ec, nel 1984 il suo peregrinare e il suo impegno politico che la porta a subire parecchi fermi di polizia. Proprio in quel medesimo anno partecipa ad una protesta chiamata \"The War Chest Tour\" durante la convention nazionale Democratica a San Francisco. Oggetto della contestazione \u00e8 la pratica delle grandi aziende statunitensi di garantire grossi contributi alle campagne elettorali di entrambi i partiti, democratico e repubblicano, per ottenere favori politici indipendentemente da quale dei due schieramenti venisse poi eletto al governo. Proprio durante il suo arresto per tale manifestazione, viene immortalata da un'istantanea che la ritrae in una smorfia di dolore mentre viene immobilizzata e stretta al collo da un poliziotto, foto che, il giorno successivo, viene pubblicata sulla prima pagina del \"San Francisco Examiner\". La medesima immagine verr\u00e0 poi utilizzata dalla cantante come copertina di quello che sar\u00e0 il suo album pi\u00f9 noto, \"Short Sharp Shocked\".\nIl suo nome d'arte nasce proprio in questi anni: Michelle Shocked \u00e8 un gioco di parole che ha una forte assonanza con \"Miss Shell Shocked\" o anche \"Me-Shell-Shocked\", facendo diretto riferimento all'espressione inglese \"shell-shocked\", termine usato per la prima volta dopo la Prima guerra mondiale per definire gli ex-soldati che soffrono di sindrome da stress post-bellico. Con esso la musicista intende invocare lo spettro di un tale shock a causa delle politiche reaganiane durante la guerra fredda dei primi anni ottanta.\nTra il 1984 e il 1986 Michelle continua a vagabondare squattrinata da costa a costa all'interno degli Stati Uniti fino a spingersi all'estero in Inghilterra, ma i suoi progetti artistici sembrano non decollare e fa quindi ritorno in Texas. Paradossalmente proprio qui, al Kerrville Folk Festival del 1986, la sua musica viene notata dal giornalista britannico Pete Lawrence che registra una sua performance suonata intorno ad un fuoco da campo, servendosi di un semplice Sony Walkman. Essendo anche co-proprietario di una nuova etichetta indipendente, la \"Cooking Vinyl\", decide di pubblicare le registrazioni sotto forma di bootleg con il nome di \"The Texas Campfire Tapes\". Nonostante la scadente qualit\u00e0 dell'incisione, Michelle riceve cos\u00ec, prima ancora che in patria, attenzione a livello internazionale, principalmente in Europa e in modo particolare nel Regno Unito, dove l'album raggiunge i vertici della classifica della musica indie inglese.\nL'inaspettata popolarit\u00e0, malgrado pi\u00f9 tardi Michelle confessa di non aver praticamente guadagnato alcun soldo da tale operazione, si riverbera negli Stati Uniti portandola alla firma di un contratto con la Mercury Records e al successo nel 1988 con l'uscita dell'album \"Short Sharp Shocked\", le cui canzoni vengono trasmesse, con grande acclamazione da parte degli ascoltatori, nelle college radio in tutti gli USA.\nAccompagnato dalla grossa spinta promozionale dell'onda di questo momento di celebrit\u00e0, nel 1989, esce il suo secondo album da studio \"Captain Swing\", che include la diffusione su MTV del singolo \"On the Greener Side\". Tuttavia la sua \"major\" decide di non investire ulteriormente nella promozione dell'artista, giudicata troppo poco definibile e, dopo l'uscita nel 1992 dell'album \"Arkansas Traveler\", le viene addirittura impedita la pubblicazione del suo quarto lavoro \"Kind Hearted Woman\" (che poi uscir\u00e0 solo nel 1996 tramite etichetta indipendente) per motivi di \"inconsistenza stilistica\", anche se la cantante pensa che la causa sia pi\u00f9 dovuta alla sua conversione al movimento pentecostale della Chiesa di Dio in Cristo e alla sua conseguente volont\u00e0 di incidere un'opera principalmente gospel. I disaccordi portano, tra il 1992 e il 1996, ad un completo stallo della sua carriera, non potendo incidere nulla per motivi legali, e a rompere definitivamente il contratto appellandosi al tredicesimo emendamento (quello con cui si abolisce la schiavit\u00f9).\nDa tale momento Michelle sceglie di continuare a lavorare come artista indipendente, iniziando anche a collaborare con vari artisti, tra cui Fiachna \u00d3 Braon\u00e1in, chitarrista del gruppo irlandese degli Hothouse Flowers. Comincia cos\u00ec a vendere i propri lavori durante i suoi concerti e a stampare prima con etichette minori, poi, dal 2002, con una propria casa di produzione, la Mighty Sound, fondata insieme al marito Bart Bull, scrittore sposato nel 1992 da cui si separa nel 2004 a causa di una comune dipendenza dall'alcool. Con lui, dopo i problemi avuti con la casa discografica, si era trasferita a vivere a New Orleans nel 1994, citt\u00e0 che lascia con la fine del proprio matrimonio per cercare di rigenerarsi a Los Angeles.\nNel medesimo anno, una versione acustica della sua canzone \"How You Play the Game\" viene usata come apertura del documentario \"Bush's Brain\" (Il cervello di Bush), uscito in DVD.\nA seguito della sua partecipazione ad occupy Los Angeles, nel novembre del 2011, Michelle Shocked viene arrestata durante lo sgombero di tale manifestazione.\nMichelle Shocked \u00e8 sorellastra del polistrumentista Max Johnston, membro del gruppo Uncle Tupelo e successivamente del nucleo originario dei Wilco.\nDiscografia.\nI tre titoli del 2005 sono stati inclusi in un triplo album chiamato \"Threesome\"."}
{"id": "903144", "revid": "292162", "url": "https://it.wikipedia.org/wiki?curid=903144", "title": "Chiesa di Sant'Adriano al Foro", "text": ""}
{"id": "903145", "revid": "3115", "url": "https://it.wikipedia.org/wiki?curid=903145", "title": "Boris Pavlovi\u010d Belousov", "text": "A causa del forte anti-Zarismo che la caratterizz\u00f2, la famiglia Belousov dopo la Rivoluzione russa del 1905 fu arrestata e successivamente costretta ad abbandonare la propria nazione. Si stabilirono quindi in Svizzera e fu qui che Boris studi\u00f2 chimica, nella citt\u00e0 di Zurigo.\nTornato in Russia agli inizi della prima guerra mondiale, Belousov tent\u00f2 di arruolarsi nell'esercito, ma fu scartato per motivi di salute. Riusc\u00ec ad entrare in un gruppo di laboratorio militare diretto dal chimico Vladimir Nikolaevi\u010d Ipat'ev. Il suo impegno fu premiato con la promozione al grado militare di comandante di brigata.\nLasciata la carriera militare, lavor\u00f2 presso il laboratorio di biofisica del Ministero della Salute dell'URSS svolgendo l'attivit\u00e0 di tossicologo. Fu studiando un analogo inorganico del ciclo di Krebs che Belousov ebbe l'occasione di scoprire una nuova reazione oscillante. Cerc\u00f2 due volte, nell'arco di sei anni, di pubblicare la sua nuova scoperta, ma nelle riviste cui mand\u00f2 i suoi articoli incontr\u00f2 editori scettici che considerarono la sua scoperta come \"impossibile\".\nIl biochimico Simon Elevi\u010d \u0160nol', dell'Istituto di Biofisica Teorica e Sperimentale di Pu\u0161\u010dino, si interess\u00f2 alla nuova scoperta di Belousov e cerc\u00f2 di incoraggiarlo a continuare. Belousov diede alcuni suoi appunti a \u0160nol' al fine di pubblicarli in una rivista poco conosciuta, senza revisione paritaria, poi smise di occuparsi di scienza. \u0160nol' pass\u00f2 le note sperimentali del lavoro di Belousov ad Anatolij \u017dabotinskij, il quale approfond\u00ec in dettaglio lo studio della reazione e pubblic\u00f2 i suoi risultati. La reazione verr\u00e0 quindi chiamata reazione di Belousov-Zhabotinsky.\nBelousov vinse postumo il premio Lenin nel 1980."}
{"id": "903148", "revid": "404338", "url": "https://it.wikipedia.org/wiki?curid=903148", "title": "Francesco Virlinzi", "text": "Biografia.\nNato a Catania nel 1959 da nota famiglia di imprenditori di origine ennese, fin dall'infanzia manifest\u00f2 vivo interesse verso il mondo artistico, fotografico e musicale in particolare. Soprannominato \"Checco\" dai pi\u00f9 intimi, lavor\u00f2 nella concessionaria di automobili di propriet\u00e0 del padre Carmelo, posto che abbandon\u00f2 ben presto per viaggiare ed entrare nel mondo della musica.\nI suoi artisti e gruppi musicali preferiti erano Bruce Springsteen, Tracy Chapman, gli U2, Elvis Costello, i Rolling Stones e i R.E.M, che segu\u00ec nei loro \"tour\" a partire dal 1981. Virlinzi, che si recava ai concerti dei suoi artisti preferiti insieme ad un suo amico proprietario di un noto negozio di dischi della citt\u00e0 etnea, conobbe personalmente Springsteen, nonch\u00e9 Bono Vox e Michael Stipe. \nNel 1986, assieme ad alcuni amici fond\u00f2 una band amatoriale dal nome Sansone e i Filistei, di cui lo stesso Virlinzi \u00e8 stato chitarrista. La band fu attiva fino al 1989, e successivamente, nel 1990, fond\u00f2 a Catania l'etichetta discografica indipendente Cyclope Records. La prima a credere nel progetto di questa etichetta siciliana fu la madre, Maria Midulla. L'etichetta di Virlinzi avr\u00e0, tra gli altri, il merito di lanciare sulla scena musicale italiana fenomeni come Carmen Consoli, Mario Venuti, Flor, Brando, Nuovi Briganti, Amerigo Verardi, Teclo, Moltheni.\nDotato di una particolare sensibilit\u00e0 artistica, fu tra i primi a credere in un riscatto della citt\u00e0 etnea che partisse dalla musica, che con la sua iniziativa negli anni novanta fu appellata dalle riviste \"Rolling Stone\" e \"Billboard\" come la \"Seattle d'Italia\". \nSposatosi nel 1997 con l'ex ginnasta olimpionica e ballerina Maria Cocuzza, da cui ebbe un figlio (nato nel 1999), \u00e8 deceduto prematuramente all'et\u00e0 di 41 anni, a New York, al Manhattan Center Hospital, dove era ricoverato perch\u00e9 affetto da un male incurabile. In segno di lutto per la sua scomparsa il sito della Cyclope records fu oscurato per una settimana, e poco dopo l'etichetta cess\u00f2 di esistere."}
{"id": "903150", "revid": "1442080", "url": "https://it.wikipedia.org/wiki?curid=903150", "title": "Pressoflessione deviata", "text": "La pressoflessione deviata \u00e8 una sollecitazione che nasce da un sistema di forze composto da una forza N di compressione agente al di fuori del baricentro in modo tale da creare due flessioni rette con asse momento coincidente con i due assi centrali d'inerzia della sezione; la composizione di tali coppie fornisce una flessione deviata. \nPer calcolare l'andamento delle tensioni normali (in caso di piccola eccentricit\u00e0) si usa la cosiddetta formula trinomia di Navier.\nformula_1\ndove:\nformula_2 \u00e8 lo sforzo normale;\nformula_3 \u00e8 l'area della sezione trasversale della trave;\nformula_4 e formula_5 sono i momenti di inerzia rispetto agli assi principali di inerzia formula_6 e formula_7;\nformula_8 \u00e8 il momento flettente relativo all'asse formula_6;\nformula_10 \u00e8 il momento flettente relativo all'asse formula_7.\nChiamando formula_12 ed formula_13 le eccentricit\u00e0 (distanza del punto di applicazione del carico dagli assi x e y) si avr\u00e0\nformula_14.\nPer esplicitare l'andamento delle tensioni nel grafico bisogner\u00e0 conoscere:\nUna particolare soluzione semplificata della formula trinomia \u00e8 data dalla formula di Navier, che analizza il caso di semplice sollecitazione a momento flettente."}
{"id": "903151", "revid": "834", "url": "https://it.wikipedia.org/wiki?curid=903151", "title": "Lingua Teochew", "text": ""}
{"id": "903153", "revid": "1573940", "url": "https://it.wikipedia.org/wiki?curid=903153", "title": "Oratorio della Confraternita dei Bianchi dello Spirito Santo", "text": "L'oratorio della Confraternita dei Bianchi dello Spirito Santo \u00e8 un edificio religioso di interesse storico-architettonico di Napoli; \u00e8 ubicato nel vico Bianchi allo Spirito Santo, accanto alla omonima chiesa, in una zona molto popolare, tra la via Toledo e i Quartieri Spagnoli.\nRealizzato nella seconda met\u00e0 del XVI secolo (1555) dalla Real Compagnia ed Arciconfraternita dei Bianchi dello Spirito Santo, antichissima Confraternita napoletana, costituisce un'ulteriore testimonianza del periodo Rinascimentale a Napoli.\nDescrizione.\nAll'interno si annoverano gli altari di marmo pregiato, una tavola del XVI secolo che raffigura la \"Madonna delle Grazie con santi\" di Girolamo Imparato, una tela del XVIII secolo raffigurante la \"Madonna tra i Santi Antonio e Francesco da Paola\" di Pietro Bardellino, una tela del XVIII secolo raffigurante \"San Nicola\" di Saverio Persico e una tavola del XVI secolo raffigurante la \"Pentecoste\" che si trova in sacrestia. La collezione di argenti dell'Arciconfraternita \u00e8 in mostra permanente al Pio Monte della Misericordia."}
{"id": "903155", "revid": "228587", "url": "https://it.wikipedia.org/wiki?curid=903155", "title": "Flessione deviata", "text": "La flessione deviata \u00e8 uno sforzo cui pu\u00f2 essere sottoposto un corpo e si ha quando l'asse del momento non coincide con un asse centrale d'inerzia. Questo comporta che il piano di sollecitazione ed il piano di inflessione della trave presa in esame non coincidano. La flessione deviata si pu\u00f2 considerare composta da due flessioni rette le quali invece hanno asse momento coincidente con degli assi centrali d'inerzia. \nL'andamento delle tensioni \u00e8 dato dalla formula binomia di Navier:\nformula_1 \nPer esplicitare l'andamento delle tensioni nel grafico bisogner\u00e0 conoscere l'asse di sollecitazione, il quale in una sezione passa per il punto d'applicazione della forza e per il baricentro di tale sezione, e l'asse neutro che si pu\u00f2 trovare in due modi, o conoscendo l'elissoide centrale d'inerzia della sezione e sfruttando le sue propriet\u00e0 (visto che l'asse di sollecitazione e quello neutro sono coniugati d'inerzia), oppure uguagliando a zero la formula trinomia dalla quale si ricava l'equazione caratteristica dell'asse neutro."}
{"id": "903157", "revid": "110157", "url": "https://it.wikipedia.org/wiki?curid=903157", "title": "Complesso di Santa Maria delle Periclitanti", "text": "La chiesa Santa Maria delle Periclitanti o conservatorio dei Santi Pietro e Paolo all'Avvocata alla salita Pontecorvo, sorge nella zona della citt\u00e0 compresa tra l'attuale piazza Mazzini e Montesanto.\nNelle sue immediate vicinanze sono il complesso di San Francesco delle Cappuccinelle, e la chiesa basilicale del complesso di Ges\u00f9 e Maria opera di Domenico Fontana.\nStoria.\nIn origine, il territorio su cui si erge la chiesa era un promontorio inclinato e staccato dalle contigue zone urbane per mezzo di un grosso vallone. Questa zona non era attraversata da strade di transito almeno fino al XVI secolo, quando appunto cominci\u00f2 l'urbanizzazione.\nInfatti ai primi del Cinquecento, i padri benedettini santi Severino e Sossio, proprietari della zona in questione, ne donarono una parte alla citt\u00e0 perch\u00e9 da sentiero accidentale, formatosi dalle acque piovane, diventasse una strada urbana.\nBen presto, lungo questa strada (che prese il nome di Salita Pontecorvo, dall'omonima famiglia che abitava presso l'attuale chiesa di San Giuseppe) furono costruite numerose abitazioni oltre a palazzi nobili, chiese e ben cinque conventi. Molti di questi furono ricavati dalla trasformazione di edifici donati alla chiesa da nobili famiglie. Venne cos\u00ec a crearsi una delle pi\u00f9 belle strade conventuali di Napoli.\nNell'anno 1674 il missionario Carlo de Mari fond\u00f2, impiegando tutti i suoi averi, un'opera \"per tenere in serbo l'onore di quelle donzellette che viepi\u00f9 da lupi erano insidiate\".\nIn un primo tempo, le fanciulle furono raccolte in una casa presso Santa Maria del Rifugio, ma, ben presto, essendosi notevolmente sviluppata l'iniziativa, fu necessario trasferirle. Presentatasi una occasione favorevole occasione \"sopra Pontecorvo\", proprio qui \"fu fatto l'edilizio comodo per detta Fondazione\", regolata e guidata dai Padri della Congregazione. Fra questi, oltre al fondatore de Mari, si distinse per il suo zelo Filippo D'Aquino.\nDal 1688 il conservatorio dove le fanciulle conducevano codesta vita religiosa e che, quindi, era gi\u00e0 \"ridotto a forma di regolato Monistero\", fu affidato all'arcivescovo.\nBen presto le monache pensarono ad ampliare e migliorare la chiesa ed il convento. Il Celano-Chiarini ed il Sigismondi confermano ci\u00f2 ed aggiungono ancora che la chiesa fu aperta nel 1702 col disegno di Ferdinando Sanfelice (architetto che ne cur\u00f2 l'intervento).\nIl complesso conventuale durante il XVIII secolo sub\u00ec un notevole sviluppo, grazie sia alle cospicui doti versate dalle suore, che alle donazioni fatte in favore del monastero.\nA partire dal XIX secolo, inizia la fase di decadenza del nostro complesso.\nDopo la dominazione francese esso divenne propriet\u00e0 dei reali collegi per le Figlie del popolo, poi, dell'albergo dei Poveri e poi dei collegi riuniti Principe di Napoli.\nIn seguito ai bombardamenti dell'ultima guerra, tutto il complesso immobiliare subisce gravi danni; gli interventi di restauro eseguiti ne hanno per\u00f2 compromesso l'integrit\u00e0.\nInfine, nel 1953, i collegi riuniti Principe di Napoli hanno venduto alle suore francescane il convento ed il giardino ed hanno donato la chiesa ed i locali annessi alla curia vescovile di Napoli.\nDescrizione.\nLa chiesa \u00e8 ad unica navata, con volta a botte lunettata e finte cappelle laterali; l'abside presenta pareti piuttosto slanciate con ampi finestroni che illuminano efficacemente lo spazio intorno all'altare, definito in tal modo chiaramente quale elemento di primario interesse architettonico e religioso.\nL'abside \u00e8 conclusa da una semplice cupoletta estradossata, impostata direttamente sulle murature del poligono poligonale; le pareti, all'interno, sono rivestite da una decorazione a stucco che racchiude la bella grata del comunichino ed una serie di quadri ovali di Ferdinando Sanfelice (restaurati, ma non ancora ricollocati). La cona alle spalle dell'altare maggiore racchiudeva una grande pala di Giacinto Diano (anch'essa restaurata, ma ancora in deposito). \nL'accesso alla chiesa dalla salita Pontecorvo non \u00e8 diretto e la navata \u00e8 preceduta da un piccolo spazio di gradevoli proporzioni, coperto a volta, col pavimento ad elementi maiolicati e ad un livello intermedio tra strada e tempio. Questo spazio forse \u00e8 determinato da quello superiore, perfettamente corrispondente e riservato al coro delle monache, separato dalla chiesa da una imponente grata in legno dorato dello stesso disegno delle altre pi\u00f9 piccole, poste al di sopra delle arcate delle cappelle laterali.\nIl passaggio dalla chiesa al coro era possibile attraverso una scala di legno, alla quale si accedeva alla prima arcata a sinistra di chi entra nella navata. Al medesimo coro, che ha tutto intorno alle pareti, stalli e leggii in legno del tardoSettecento, si pu\u00f2 anche pervenire direttamente dal convento, al primo piano, attraversano la graziosa cappella privata delle suore, di gusto barocco, che presenta ancora oggi un bel pavimento maiolicato e pregevoli porte settecentesche decorate in oro.\nConvento.\nDal coro era possibile passare nell'atrio del convento che immette in una bella sala di ingresso ottimamente illuminata da una parete interamente vetrata che guarda verso il giardino.\nQuesto ambiente conduce nei locali del convento e in quelli annessi alla chiesa. L'atrio e la sala dovevano essere dovevano essere completamente affrescati ma, oggi, restano i dipinti delle volte e di alcune pareti della sala.\nGiunti, cos\u00ec, nella zona verde, all'interno del convento ci si trova in una di quelle oasi tranquille, caratteristiche di tanti monasteri napoletani che, sebbene inseriti nel tessuto urbanistico del centro antico, tra le vie strette e rumorose, sviluppano la loro vita intorno ad uno spazio libero interno, silenzioso e ricco di verde.\nAlla sepoltura delle religiose era destinato l'ipogeo, posto al di sotto della chiesa e con ingresso dal giardino."}
{"id": "903159", "revid": "7477503", "url": "https://it.wikipedia.org/wiki?curid=903159", "title": "Sconsolata", "text": ""}
{"id": "903160", "revid": "1652635", "url": "https://it.wikipedia.org/wiki?curid=903160", "title": "Annalisa Pardini", "text": "Vive per anni in Liguria, dove si laurea in Lettere all'Universit\u00e0 degli Studi di Genova con lode. Si trasferisce quindi a Viareggio, sua citt\u00e0 natale. Tra il 2003 e il 2005 si specializza all'Universit\u00e0 di Pisa frequentando due master in comunicazione scritta. \nCollabora con importanti case editrici per cui scrive testi scolastici e saggistici."}
{"id": "903161", "revid": "287204", "url": "https://it.wikipedia.org/wiki?curid=903161", "title": "Lingua romani", "text": ""}
{"id": "903165", "revid": "30610", "url": "https://it.wikipedia.org/wiki?curid=903165", "title": "Doris Humphrey", "text": "Biografia.\nNata a Oak Park, in Illinois, crebbe a Chicago; discendeva per lignaggio diretto dai padri pellegrini William Brewster e Simon James Humphrey.\nStudi\u00f2 danza classica (fu l'unica fra i principali \"fondatori\" della danza moderna ad avere una solida formazione nell'ambito del balletto classico-accademico), e inizi\u00f2 a insegnare dopo aver aperto una propria scuola a Chicago nel 1913 a soli 18 anni.\nNel 1917 si trasfer\u00ec in California e prosegu\u00ec gli studi presso la Denishawn School of Dancing and Related Arts, partecipando a spettacoli, insegnando e acquisendo esperienza nella coreografia. Alcune delle coreografie create allora, come \"Soaring\" e \"Scherzo Waltz\" (\"Hoop Dance\") vengono messe in scena ancora oggi. Dopo due anni trascorsi per un tour in Oriente con la Denishawn (1925-1926), Humphrey ritorn\u00f2 ad esibirsi con successo negli Stati Uniti.\nNel 1928 lasci\u00f2 la Denishawn School e si trasfer\u00ec assieme al partner Charles Weidman a New York, per diventare presto una figura di rilevante importanza nel panorama della modern dance. Alla base della sua ricerca era il desiderio di creare le basi di un nuovo modo di fare teatro, espressione di profondi modi di sentire dell'uomo, tramite la danza.\nAbbandonato lo stile \"etnico\" tipico della Denishawn, con le sue coreografie cominci\u00f2 ad esplorare le dinamiche della reazione del corpo umano alla forza di gravit\u00e0, secondo opposte forze di caduta e recupero (\"fall and recovery\"), equilibrio e squilibrio (\"balance and unbalance\"), oscillazione da una parte all'altra (\"swing and sway\"). Da queste ricerche prese origine quella che oggi viene denominata tecnica Humphrey-Lim\u00f3n, perch\u00e9 col tempo vi si aggiunsero elementi elaborati dal suo principale allievo e assistente Jos\u00e9 Lim\u00f3n. Le creazioni di questi primi anni includono \"Water Study\", \"Life of the Bee\", \"Two Ecstatic Themes\" e \"The Shakers\".\nAnche negli anni della grande depressione la Compagnia Humphrey-Weidman continu\u00f2 con successo le rappresentazioni, sviluppando e innovando lo stile e basando le creazioni sull'attualit\u00e0 piuttosto che su storia, favole e miti. A met\u00e0 degli anni trenta risale la creazione di \"The new Dance Trilogy\", un trittico comprendente \"With My Red Fires\", \"New Dance\" e l'ora perduto \"Theater Piece\".\nUna delle sue ultime creazioni, \"Dawn in New York\", riassume il lavoro che per tutta la carriera Humphrey dedic\u00f2 al rapporto fra forze contrapposte, con una notevole abilit\u00e0 nel far interagire sulla scena un gran numero di interpreti, enfatizzando la statica plasticit\u00e0 di elaborate composizioni scultoree.\nFece parte del primo nucleo di insegnanti sia del The Bennington School of the Dance (1934) che della Juilliard School (1951), entrambe inizialmente dirette da Martha Hill.\nSi ritir\u00f2 dalle scene nel 1945, cedendo ai dolori dell'artrite. Divenuta direttore artistico della compagnia di Jos\u00e9 Lim\u00f3n, prosegu\u00ec comunque l'attivit\u00e0 di coreografa realizzando, fra le altre, le opere \"Day on Earth\", \"Night Spell\", \"Ruins and Visions\" e \"Lament for Ignacio Sanchez Mejias\".\nPoco dopo la morte, avvenuta nel 1958, fu pubblicato postumo il suo libro \"The Art of Making Dances\" (ISBN 0-87127-158-3) in cui esponeva osservazioni e teorie personali su danza e composizione coreografica. Nell'introduzione tra l'altro osservava come nel XX secolo il balletto, dapprima schivo e aereo, fosse ormai cambiato radicalmente:"}
{"id": "903166", "revid": "400694", "url": "https://it.wikipedia.org/wiki?curid=903166", "title": "Yahoo! Answers", "text": "Yahoo! Answers \u00e8 stato un servizio web forum messo a disposizione gratuitamente da Yahoo! Corporation, attraverso l'omonimo sito web. Yahoo! Answers permetteva di inviare domande e ricevere risposte su ogni argomento suddiviso in opportune categorie. Il sito fu disponibile dal 28 giugno 2005 ed anche in italiano dal 14 giugno 2006.\nDal 20 aprile 2021, il servizio \u00e8 stato reso disponibile solo in modalit\u00e0 lettura, mentre il 4 maggio 2021 \u00e8 stato chiuso definitivamente.\nDescrizione.\nCome funzionava il sito?\nPer usare Yahoo! Answers era sufficiente effettuare una registrazione su \"Yahoo!\" (con un unico account erano disponibili tutti i servizi del portale web) ed avere un'et\u00e0 minima di 13 anni. La possibilit\u00e0 di porre domande e fornire risposte era aperta a tutti gli iscritti, nei limiti previsti dalla scala dei livelli utente.\nL'autore della domanda poteva scegliere la risposta migliore.\nCategorie.\nLe domande di Answers erano divise in varie categorie e sottocategorie; il sistema suggeriva la categoria pi\u00f9 idonea basandosi su una serie di parole-chiave, tuttavia la scelta finale spettava all'utente che formulava la domanda. Ad esempio, ponendo una domanda nel cui titolo compare la parola \"Wikipedia\", veniva suggerita la categoria \"Computer e Internet\" e la sottocategoria \"Internet\".\nLe categorie di Yahoo! Answers erano in totale 29:\nSistema dei punti.\nIl servizio prevedeva anche un sistema di punti, in base ai quali gli utenti potevano avanzare di livello: a livelli maggiori corrispondevano maggiori privilegi. Ad esempio l'utente poteva fornire link cliccabili soltanto dal secondo livello in poi. Fino a inizio 2013, gli utenti dal quinto livello in poi avevano risposte e voti illimitati, ma successivamente anche a loro venne posto un limite per incoraggiare tutti gli utenti di livello alto a privilegiare la qualit\u00e0 dei contenuti piuttosto che la quantit\u00e0.\nDall'inizio del 2014, le valutazioni potevano essere assegnate illimitatamente anche al livello 1. Non era possibile rispondere alle domande definite \"risolte\", cio\u00e8 in cui era stata gi\u00e0 assegnata una migliore risposta.\nIl sistema dei punti \u00e8 riassumibile in questa tabella:\nChiusura.\nIl 5 aprile 2021, Yahoo! ha annunciato che Answers sarebbe stato chiuso il 4 maggio successivo. Il 20 aprile, il sito web \u00e8 passato alla sola lettura, impedendo agli utenti di porre o rispondere alle domande. Il sito \u00e8 stato disattivato il 4 maggio 2021, dopo 15 anni di attivit\u00e0 (versione italiana).\nDistintivi.\nAnsweriano Doc.\nQuando un utente dimostrava di essere esperto in un determinato argomento, poteva essergli assegnata una targhetta di colore arancione con sopra scritto \"Answeriano Doc\", che compariva al di sotto del suo nickname. Inoltre, nella pagina del suo profilo, venivano riportate le sottocategorie (al massimo tre) nelle quali l'utente aveva ricevuto tale titolo.\nPer diventare Answeriani Doc bisognava ricevere un certo numero (non meglio specificato dallo Staff) di migliori risposte in una determinata categoria, oltre ad avere una percentuale sufficiente di migliori risposte a livello globale.\nUfficiale.\nMediante Yahoo! Answers, diversi personaggi famosi si erano consegnati alle domande degli utenti o avevano posto loro stessi domande agli utenti riguardanti argomenti a loro correlati. Per distinguerli da eventuali \"fake\", veniva loro assegnata tale targhetta.\nKnowledge Partner.\nI Knowledge Partner erano degli esperti che rispondono alle domande dei normali utenti per dargli dei consigli. Questa categoria non partecipava al sistema di punti e livelli e le risposte inviate erano riconoscibili grazie all'etichetta viola posta sotto all'avatar dell'utente accompagnata da una lampadina stilizzata di colore giallo scuro.\nSistema di moderazione.\nGli utenti potevano segnalare allo Staff domande o risposte in cui ritenevano vi fosse una violazione delle Linee guida e/o dei Termini del Servizio, e nello specifico qualora ritenevano fossero presenti contenuti offensivi, razzisti, discriminatori, illegali, eccetera, o comunque contrari allo spirito del sito (domande o risposte con invettive personali, chat o comunicazioni personali).\nLo staff del sito, in seguito alla segnalazione di uno o pi\u00f9 utenti, poteva cancellare il contenuto considerato abusivo, sottraendo di conseguenza 10 punti all'utente che riceveva la violazione, senza alcun preavviso. Era comunque possibile appellarsi a tale decisione, esponendo le proprie motivazioni, tramite un apposito modulo; non si aveva per\u00f2 alcuna garanzia che tale appello venisse esaminato (la risposta era comunque in un formato standard), probabilmente a causa dell'enorme mole di appelli che venivano ricevuti dallo Staff giornalmente da utenti che vedevano essere bannati ingiustamente i loro account.\nCome conseguenza di un imprecisato numero di avvisi di violazioni ricevuti da un utente, lo Staff poteva decidere di riesaminare il caso e sospendere l'accesso dell'utente al solo servizio Yahoo! Answers oppure, in casi estremi, poteva decidere di cancellare l'account, escludendo automaticamente l'utente da tutti i servizi Yahoo!, posta elettronica inclusa. In ogni caso, come veniva precisato nel punto 13 delle Condizioni generali per l'Utilizzo del Servizio, lo Staff non era formalmente tenuto a fornire la motivazione della sospensione/cancellazione dell'account, cos\u00ec come non lo era nel fornire motivazioni in merito alla moderazione dei contenuti.\nNel 2008 fu introdotto un nuovo sistema di moderazione da parte della community, con lo scopo di contrastare una moderazione dei contenuti basata su questioni strettamente personali, piuttosto che su motivi oggettivamente condivisibili, evitando quindi che i membri della community fossero protagonisti della cancellazione di contenuti appropriati. Il sistema della community moderation era basato sulla \"reputazione\": tante pi\u00f9 le segnalazioni erano\nritenute corrette, maggiore era la reputazione del segnalatore che, in futuro, avrebbe perci\u00f2 avuto maggiore influenza (o credibilit\u00e0) e avrebbe potuto eliminare pi\u00f9 rapidamente contenuti che riteneva in violazione delle linee guida; in caso di segnalazioni infondate, invece, la reputazione diminuiva. All'atto della segnalazione, il sistema confrontava i livelli di reputazione del segnalato e del segnalatore e stabiliva se eliminare automaticamente il contenuto o attendere un intervento meno tempestivo da parte di un membro dello Staff.\nNel 2012 il sistema di moderazione da parte della community fu potenziato, al fine di raggiungere una moderazione dei contenuti sempre pi\u00f9 equa nei confronti di tutti. Nonostante alcuni vantaggi (fu tolta l'influenza sulla moderazione agli utenti comuni, che non avevano dimostrato di aver segnalato correttamente o che lo avevano fatto solo poche volte), probabilmente principalmente a causa del continuo aumentare degli utenti che usufruivano del servizio, sembro che fossero stati dati maggiori privilegi agli utenti che erano maggiormente assidui nelle segnalazioni piuttosto che a coloro che segnalavano meno frequentemente ma con pi\u00f9 accuratezza. Lo Staff cerco di dare il potere di eliminare istantaneamente i contenuti a meno utenti, i quali sarebbero stati scelti con maggiore accuratezza, tuttavia a lungo andare qualcosa deve essere andato storto e si sono comunque verificate delle scorrettezze, solo diverse dalle precedenti. Ad alcuni utenti venne il dubbio che fossero presenti gruppi di utenti organizzati, o anche singoli individui con molti account, che erano riusciti a sfruttare il sistema delle segnalazioni al fine di portare alla cancellazione di contenuti che non condividevano, piuttosto che di contenuti che furono stati, o sarebbero dovuti essere, segnalati perch\u00e9 non conformi alle regole del sito.\nQuesto sistema ha causato frustrazione in parte degli utenti, che consideravano censurate le proprie idee, da loro ritenute conformi alle linee guida del sito, mentre vedevano permanere pubblicati altri contenuti che invece sarebbero dovuti essere eliminati, in quanto moralmente inaccettabili, discriminatori o illegali (turpiloquio, truffe, incitamento all'odio razziale, omofobia, avatar rappresentanti croci uncinate ed altri simboli di estrema destra). Il sistema, e la difficolt\u00e0 ad avere una risposta diversa dal formato standard da parte dello staff in caso di appelli o sollecitazioni ad intervenire, porto vari utenti a disinteressarsi del sistema di moderazione, rinunciando quindi a segnalare i contenuti non appropriati e ad appellarsi in caso di segnalazione non accurata, oppure preferirono abbandonare il sito. Lamentele ci furono anche dai titolari di piccoli siti e blog talora penalizzati da certi comportamenti.\nChiusura del sito.\nDal 4 maggio 2021 il sito \u00e8 chiuso definitivamente. \nSecondo i media italiani, fu un servizio telematico partecipativo \u00abstorico\u00bb e a carattere enciclopedico, uno strumento di utilit\u00e0 per tutti gli internauti di ogni et\u00e0, \"precursore dei risponditori automatici su Internet\ufffc.\ufffc\" Fra le ipotesi di chiusura pi\u00f9 accreditate, prese in esame in Italia, riguarderebbero il rispetto dell'attuazione del diritto all'oblio dei vecchi utenti iscritti con le proprie credenziali."}
{"id": "903173", "revid": "767487", "url": "https://it.wikipedia.org/wiki?curid=903173", "title": "Qntal", "text": "I Qntal sono un gruppo electro-medieval rock tedesco fondato nel 1991 da Michael Popp ed Ernst Horn. Ai due si aggiunse in seguito la cantante Syrah (vero nome Sigrid Hausen). Le origini dei Qntal, i cui membri principali sono ora Michael Popp e Syrah, vanno ricercate nella precedente band degli Estampie, che eseguiva una musica dello stesso genere ma con un differente stile. Ernst Horn ha abbandonato il gruppo nel 1999 per concentrarsi sull'altro complesso di cui faceva parte, i Deine Lakaien, e nel 2001 ha fondato gli Helium Vola. Ai Qntal si \u00e8 invece aggregato \"Fil\" (vero nome Philipp Groth).\nI testi del gruppo sono tratti principalmente da fonti storiche. Nei loro primi tre album erano scritti in latino, tedesco medievale ed in alcune altre lingue europee, mentre in Qntal IV il gruppo ha deciso di includere nel loro repertorio anche alcuni brani cantati in inglese.\nQntal \u00e8 una parola inventata che \u00e8 apparsa a Sirah durante un sogno, ed il gruppo nel corso del tempo l'ha pronunciata in vari modi diversi.\nI Qntal hanno partecipato esibendosi come gruppo principale a vari festival musicali di genere Goth e Industrial come il Wave Gotik Treffen di Lipsia e il M'era Luna Festival di Hildesheim."}
{"id": "903175", "revid": "110157", "url": "https://it.wikipedia.org/wiki?curid=903175", "title": "Chiesa di Santa Maria di Bellavista", "text": "La chiesa di Santa Maria Assunta di Costantinopoli di Bellavista \u00e8 una piccola chiesa monumentale di Napoli. Si erge sulla collina di Posillipo, in via Posillipo 112.\nStoria.\nLa struttura in questione \u00e8 un piccolo tempio che costituisce un punto di riferimento del periodo ottocentesco a Napoli; \u00e8 stata eretta nel 1860 per volont\u00e0 della nobile famiglia Capece Minutolo, specialmente delle sorelle Adelaide e Clotilde dei principi di Canosa, e venne decorata con un organo settecentesco, statue lignee ed opere di scuola caravaggesca. Fu elevata a parrocchia nel 1932 e venne affidata prima all'ordine di Malta e poi ai Padri Vocazionisti, che la reggono ancora oggi."}
{"id": "903176", "revid": "287204", "url": "https://it.wikipedia.org/wiki?curid=903176", "title": "Lingua roman\u00ec", "text": ""}
{"id": "903177", "revid": "32428", "url": "https://it.wikipedia.org/wiki?curid=903177", "title": "Santuario Ancelle del Sacro Cuore", "text": ""}
{"id": "903178", "revid": "1451528", "url": "https://it.wikipedia.org/wiki?curid=903178", "title": "The Famous Grouse", "text": "The Famous Grouse \u00e8 una marca di whisky scozzese (\"blended whisky\"), la cui produzione inizi\u00f2 con la Matthew Gloag &amp; Son Ltd nel 1897 e prosegue attualmente ad opera del The Edrington Group e di William Grant &amp; Sons (proprietari delle Highland Distillers). Due dei whisky al malto usati per realizzarlo sono l'Highland Park Single Malt e il Macallan Single Malt. Le botti in cui il Famous Grouse riposa (fino a un massimo di sei mesi) sono in legno di quercia spagnola o americana. Il prodotto finale deve superare 8735 controlli di qualit\u00e0.\nStoria.\nMatthew Gloag faceva il droghiere e venditore di vino a Perth (Scozia). Egli acquistava whisky dalle distillerie sparse per la Scozia, e quando la regina Vittoria visit\u00f2 Perth nel 1842, fu invitato a fornire i vini per il banchetto reale.\nNel 1860 suo figlio William si mise al timone della compagnia e cominci\u00f2 a produrre whisky \"blended\". Nel 1896 suo figlio Matthew (stesso nome del nonno) gli successe e cre\u00f2 la \"miscela\" \"The Grouse Brand\", che due anni dopo fu ribattezzata \"The Famous Grouse\" (\"grouse\" significa \"pernice\" ed \u00e8 il simbolo del logo della ditta). Nel 1970 la compagnia Matthew Gloag &amp; Son Ltd., ancora a conduzione familiare, fu venduta alla Highland Distillers dopo la morte del presidente, Matthew Frederick Gloag.\nAttualmente il whisky viene prodotto a Crieff (Perthshire), nella pi\u00f9 antica distilleria scozzese ancora in funzione, Glenturret. Fondata nel 1775, \u00e8 la distilleria pi\u00f9 visitata del mondo in quanto costituisce un'importante attrazione turistica scozzese.\nThe Famous Grouse \u00e8 il whisky pi\u00f9 venduto in Scozia. \u00c8 reclamizzato da spot televisivi che hanno come protagonista \"Gilbert\", la pernice bianca di Scozia raffigurata nell'etichetta, che prende il nome dal creatore della prima palla da rugby (1842), James Gilbert.\n\u00c8 stato sponsor della nazionale di rugby scozzese dal 1990 al 2007; quando si doveva giocare in Francia, ne venivano riprodotte solo le iniziali."}
{"id": "903179", "revid": "287204", "url": "https://it.wikipedia.org/wiki?curid=903179", "title": "Chiesa di Santa Maria della Purit\u00e0", "text": "Chiesa di Santa Maria della Purit\u00e0"}
{"id": "903181", "revid": "77358", "url": "https://it.wikipedia.org/wiki?curid=903181", "title": "Complesso Conventuale Santa Maria della Misericordia", "text": ""}
{"id": "903184", "revid": "287204", "url": "https://it.wikipedia.org/wiki?curid=903184", "title": "Gaspard Auguste Brull\u00e9", "text": "Appassionato di insetti fin da giovanissimo grazie anche all'influenza di Georges Cuvier, partecip\u00f2 alla campagna di Morea organizzata da Jean Baptiste Bory de Saint-Vincent nel 1829. Nel 1832 partecip\u00f2 alla fondazione della Soci\u00e9t\u00e9 entomologique de France. L'anno successivo divenne assistente naturalista di Victor Audouin, occupandosi di crostacei, aracnidi e insetti.\nSi diplom\u00f2 in scienze e in lettere prima di laurearsi nel 1839 in scienze naturali. La sua tesi, pubblicata nel 1837, si intotlava \"Sur le gisement des insetti fossiles et sur les services que l'\u00e9tude de ces animaux peut fournir \u00e0 la g\u00e9ologie\". In seguito divenne docente di zoologia e anatomia comparata presso l'Universit\u00e0 di Digione.\nPropose una nuova classifica dei neurotteri, che \u00e8 stata poi completata da Wilhelm Ferdinand Erichson. Scrisse anche l'introduzione e parti del testo dell\"Histoire naturelle des insectes col\u00e9opt\u00e8res\" (pubblicato nel 1840) con Francis de Laporte de Castelnau e parti dell\"Histoire naturelle des insectes. Hym\u00e9nopt\u00e8res\" con Am\u00e9d\u00e9e Louis Michel Lepeletier.\n\u00c9tienne Mulsant ha chiamato la specie di coccinela coleottero \"Scymnus brullei\" in suo onore."}
{"id": "903186", "revid": "287204", "url": "https://it.wikipedia.org/wiki?curid=903186", "title": "Gureishia", "text": ""}
{"id": "903188", "revid": "77358", "url": "https://it.wikipedia.org/wiki?curid=903188", "title": "Chiesa e Complesso Conventuale Ges\u00f9 e Maria", "text": ""}
{"id": "903191", "revid": "1386670", "url": "https://it.wikipedia.org/wiki?curid=903191", "title": "K-spazio", "text": "Il k-spazio \u00e8 un formalismo matematico introdotto nel 1983 per spiegare in maniera semplice e univoca la formazione dell'immagine nell'imaging a risonanza magnetica.\nIl formalismo.\nTale formalismo dimostra che il segnale di risonanza magnetica demodulato formula_1 generato dagli spin nucleari che si muovono secondo un moto di precessione nella presenza di un campo magnetico che varia linearmente nello spazio (gradiente formula_2), \u00e8 uguale alla trasformata di Fourier della densit\u00e0 \"effettiva\" degli spin formula_3, cio\u00e8\nformula_4\ndove:\nformula_5\nIn altre parole, con il passare del tempo il segnale segue una traiettoria nel k-spazio con un vettore velocit\u00e0 proporzionale al vettore del gradiente di campo magnetico applicato.\nCon l'espressione \"densit\u00e0 di spin effettiva\", si intende la densit\u00e0 di spin reale formula_6 corretta per gli effetti dei decadimenti formula_7 e formula_8, della perdita di coerenza di fase dovuta alle inomogeneit\u00e0 del campo, del flusso, della diffusione e di ogni altro fenomeno che modifica la quantit\u00e0 di magnetizzazione trasversa disponibile alla bobina ricevente.\nDalla formula fondamentale vista sopra, segue immediatamente che si pu\u00f2 ricostruire un'immagine formula_9 semplicemente prendendo la trasformata di Fourier inversa dei dati acquisiti, cio\u00e8:\nformula_10\nformula_11 e formula_12 sono variabili coniugate rispetto alla trasformata di Fourier, quindi si pu\u00f2 usare il teorema di Nyquist per dimostrare che l'intervallo tra due punti nel k-spazio determina l'estensione dell'area di cui viene fatto l'imaging (\"Field Of View\") ed il valore massimo di k determina la risoluzione spaziale dell'immagine ricostruita:\nformula_13, per ognuna delle tre direzioni spaziali (x, y e z).\nMetodi di acquisizione e traiettorie.\nAttraverso il formalismo del k-spazio, diversi concetti altrimenti complessi diventano semplici da comprendere. Per esempio, diventa chiaro il ruolo della codifica di fase. In una normale scansione \"spin echo\" o \"gradient echo\", dove il gradiente di lettura (o \"readout\") \u00e8 costante (formula_14), una singola linea del k-spazio viene acquisita in una ripetizione della sequenza. Quando il gradiente di codifica di fase \u00e8 zero, la riga acquisita \u00e8 l'asse formula_15. Quando un impulso di gradiente \u00e8 aggiunto tra la eccitazione a radiofrequenza e l'inizio del gradiente di lettura, viene acquisita una riga pi\u00f9 in alto o pi\u00f9 in basso nel k-spazio, cio\u00e8 si acquisisce una linea con formula_16=costante.\nQuesto formalismo rende inoltre semplice il paragone tra diverse tecniche di scansione. Nell\"'echo-planar imaging\" (EPI) a singolo impulso, tutto il k-spazio \u00e8 scandito in una volta, tramite una traiettoria sinusoidale, a zig-zag o a spirale. Quando le righe del k-spazio sono acquisite alternativamente in direzioni opposte, sono necessari alcuni accorgimenti nell'algoritmo ricostruttivo. Nell'EPI a impulsi multipli, e nelle tecniche di \"spin echo\" rapide (turbo spin echo), ad ogni eccitazione viene acquisito parte del k-spazio, e la sequenza viene ripetuta finch\u00e9 lo spazio acquisito non \u00e8 sufficientemente completo.\nDal momento che i dati al centro del k-spazio rappresentano le frequenze spaziali pi\u00f9 basse e quindi il contrasto dell'immagine, l'istante di acquisizione formula_17 (\"echo time\") determina principalmente la dipendenza del contrasto da formula_8.\nL'importanza del centro del k-spazio nella determinazione del contrasto finale dell'immagine pu\u00f2 essere sfruttata in tecniche di imaging pi\u00f9 avanzate. Una di queste tecniche \u00e8 l'acquisizione a spirale: viene applicato un gradiente la cui direzione ruota nel tempo, il che causa una traiettoria che avanza a spirale dal centro verso la periferia. Per l'effetto dei decadimenti formula_8 e formula_20, il segnale \u00e8 massimo all'inizio dell'acquisizione, di conseguenza questo tipo di traiettoria migliora il rapporto contrasto-rumore rispetto ad una acquisizione convenzionale a zig-zag."}
{"id": "903193", "revid": "36426", "url": "https://it.wikipedia.org/wiki?curid=903193", "title": "Chiesa di San Raffaele (Napoli)", "text": "La chiesa di San Raffaele (o di san Raffaele a Materdei o, pi\u00f9 propriamente, chiesa dell'Arcangelo Raffaele e di Santa Margherita da Cortona) si erge in via Amato di Montecassino (gi\u00e0 vico San Raffaele), nel rione Materdei della citt\u00e0 di Napoli.\nStoria e descrizione.\nLa struttura venne fondata nel 1759 a cura dei canonici Marco Celentano e Michele Lignola, su disegno di Giuseppe Astarita, insieme al conservatorio femminile (il \"Ritiro delle Pentite\", accogliente le ex-prostitute) con cui divide il fronte stradale.\nLa facciata incurvata, che risulta arretrata rispetto alla strada, si articola in due ordini sovrapposti raccordati da volute e coronati da un timpano triangolare.\nL'interno \u00e8 a croce greca e risulta allungato longitudinalmente dall'atrio d'ingresso e dalla zona absidale. La cupola \u00e8 impostata direttamente sul vano centrale senza tamburo e termina in un ampio lanternino che fornisce un'eccellente illuminazione interna.\nTestimonianze dell'apparato decorativo settecentesco, sono la tribuna e l'altare maggiore in marmi policromi, sovrastati da un \"baldacchino ligneo dorato\" \u2013 di artista ignoto \u2013 a forma di corona e sorretto da angeli in stucco.\nIl pittore Angelo Mozzillo realizz\u00f2 nelle basse volte della chiesa due affreschi rappresentanti il primo Tobia e Sara nella casa di Tobi, il di lui padre, mentre il secondo l'arcangelo Raffaele nel significato di \"medicina Dei\" del suo nome (in ebraico Rafa'el significa appunto \"Dio ha guarito\").\nL'accesso al ritiro \u00e8 su salita Porteria San Raffaele (dove \"porteria\" indica appunto l'ingresso della struttura), mentre alla sua destra \u00e8 il portale della piccola cappella della Congregazione di San Raffaele, costruita nell'anno 1800 all'interno di alcuni locali del ritiro dopo che nel 1798 la congregazione fu fondata.\nRiti popolari: il pesce di San Raffaele.\nLa statua dell\"'Arcangelo Raffaele\" \u00e8 rappresentata con un pesce in mano, secondo un'iconografia che ha le sue origini nel racconto biblico del Libro di Tobia.\nUn'antica tradizione, che fondeva reminiscenze pagane dei riti campani della fecondit\u00e0 con la ritualit\u00e0 popolare cristiana, voleva che le donne sterili e le fanciulle da marito si recassero a baciare il pesce del santo. Il mare visto come donatore di fecondit\u00e0 e il pesce come antichissimo simbolo cristiano rendevano accettabile il rito, nonostante vi fosse riconoscibile un riferimento sessuale nell'uso eufemistico, comune in napoletano, di \"pesce\" per \"pene\".\nLa frase \"va' a vas\u00e0 'o pesce 'e San Raf\u00e8le\" (\"va' a baciare il pesce di San Raffaele\") era rivolta fino a qualche decennio fa alle belle ragazze, tra il serio e il faceto, in senso augurale.\nCome arrivare.\nStazione \"Materdei\" della Linea 1 della metropolitana di Napoli.\nAutobus: C16 dal Corso Vittorio Emanuele (nasce a Mergellina), C47 da Via Foria (passa per Piazza Cavour dove c'\u00e8 una stazione delle Ferrovie dello Stato, metropolitana Linea 2).\nDa Via Santa Teresa degli Scalzi, invece, vicino al Museo Archeologico Nazionale, si pu\u00f2 salire per Via Materdei (circa 500 mt), o prendere l'autobus C53."}
{"id": "903196", "revid": "1652635", "url": "https://it.wikipedia.org/wiki?curid=903196", "title": "Chiesa di Santa Maria della Colonna", "text": "La chiesa di Santa Maria della Colonna \u00e8 una chiesa barocca del centro storico di Napoli; \u00e8 posta davanti alla chiesa dei Girolamini, da cui prende il nome la piazzetta. L'edificio non \u00e8 pi\u00f9 adibito ad attivit\u00e0 di culto ma a mostre e convegni\nLa chiesa.\nL'edificio di culto sorse nel 1580 su iniziativa del religioso Marcello Fossataro che acquist\u00f2 le abitazioni per realizzare il complesso religioso; questo venne destinato, su idea dello stesso padre Fossataro, ai fanciulli abbandonati e successivamente venne dedicato a conservatorio che prese il nome di Conservatorio dei Poveri di Ges\u00f9 Cristo dove si form\u00f2 il grande Giovan Battista Pergolesi. L'edificio venne restaurato nel XVIII secolo, ma la caratteristica facciata risale al 1715, grazie all'intervento di Antonio Guidetti. Nel 1896 venne realizzato un ulteriore restauro.\nLa facciata \u00e8 inserita tra due corpi laterali ad uso civile che precedentemente erano parte integrante della struttura conventuale.\nLa ripartizione dei volumi e della superficie \u00e8 ottenuta mediante l'impiego di lesene corinzie addossate ai pilastri inclinati che inquadrano la parte centrale, con il portale in piperno sormontato da una decorazione in stucco e da una lapide marmorea; al primo ordine, ai lati della facciata, sono presenti due statue ancora in stucco, mentre al livello superiore si apre una grande finestra circondata da notevoli decorazioni, anch'esse in stucco.\nL'interno, a pianta rettangolare con croce greca e cupola, presenta un apparato ornamentale realizzato dallo stuccatore Costantino D'Adamo ed un coro con decorazioni dell'intagliatore Domenico Bertone; inoltre i tre altari erano sormontati da altrettanti dipinti di Paolo De Matteis (trasferiti e non ancora ricollocati).\nDopo decenni di abbandono, la chiesa \u00e8 stata restaurata con i fondi del progetto Unesco per il centro storico di Napoli (lavori terminati nel febbraio 2018).\nIl chiostro.\nNotevole \u00e8 pure il piccolo chiostro monumentale che si apre alle spalle del tempio.\nRealizzato sul finire del XVI secolo su commissione del frate Marcello Fossataro, ha una pianta quadrata circondata da pilastri.\nNel XIX secolo venne destinato come orfanotrofio, conservatorio di musica, seminario, convitto e oggi \u00e8 sede di alcuni uffici della curia.\nIl chiostro \u00e8 stato restaurato con i fondi del progetto Unesco per il centro storico di Napoli, nell'ambito degli interventi che hanno interessato anche la Chiesa contigua."}
{"id": "903198", "revid": "122879649", "url": "https://it.wikipedia.org/wiki?curid=903198", "title": "Jarkko Nieminen", "text": "Carriera.\nNieminen ha vinto due tornei ATP in singolo e tre in doppio, arrivando fino alla 13\u00aa posizione mondiale il 10 luglio 2006, migliore posizione assoluta per un tennista finlandese. \u00c8 finora inoltre l'unico finlandese ad aver vinto almeno un torneo singolo ATP e ad aver raggiunto i quarti di finale in un torneo del Grande Slam.\nNel 2012 ha rappresentato il suo Paese alle Olimpiadi di Londra, senza vincere medaglie.\nLe sue migliori prestazioni nei tornei del Grande Slam sono stati i quarti di finale, raggiunti agli US Open 2005, a Wimbledon 2006 e agli Australian Open 2008.\nIl 23 giugno 2015 ha annunciato il suo ritiro dal tennis professionistico, con la partecipazione al torneo di Stoccolma quale suo ultimo evento.\nVita privata.\nLa moglie Anu \u00e8 una giocatrice finlandese di badminton."}
{"id": "903199", "revid": "1347902", "url": "https://it.wikipedia.org/wiki?curid=903199", "title": "Premio Lenin", "text": "Il premio Lenin fu uno dei maggiori riconoscimenti assegnati in Unione Sovietica. Istituito il 23 giugno 1925, fu assegnato fino al 1934, per poi essere sospeso nel periodo che va dal 1935 al 1955. Fu ripristinato il 15 agosto 1956 e continu\u00f2 ad essere assegnato annualmente fino al 22 aprile 1990, anno del centoventesimo anniversario della nascita di Lenin. I destinatari di questo prestigioso riconoscimento venivano scelti tra i cittadini sovietici che si fossero distinti particolarmente nei campi della scienza, letteratura, arte, architettura e tecnologia.\nIl premio Lenin non va confuso col premio Lenin per la pace, consegnato a quei cittadini stranieri che si distinsero per il loro contributo alla pace."}
{"id": "903201", "revid": "1573940", "url": "https://it.wikipedia.org/wiki?curid=903201", "title": "Chiesa di Santa Maria dell'Arco", "text": "La chiesa di Santa Maria dell'Arco, \u00e8 un luogo di culto di Napoli, ubicato in piazza Madonna dell'Arco a Miano.\nStoria.\nLa struttura risulta gi\u00e0 esistente in documenti del 1542 e, secondo la tradizione, venne edificata sul luogo dove sorgeva un arco di fabbrica sotto al quale era affrescata un'immagine della Madonna col Bambino, ritenuta miracolosa a s\u00e9guito di molti eventi prodigiosi verificatisi a s\u00e9guito della sua intercessione.\nLa costruzione attuale \u00e8 frutto di importanti restauri voluti dai Frati Minori Riformati nel 1842 dopo oltre 34 anni di abbandono del complesso. Ci\u00f2 avvenne in seguito alla costruzione del ponte di Bellaria, che avrebbe messo in comunicazione Capodimonte con piazza Dante e per la volont\u00e0 degli abitanti del luogo di avere un cimitero. All'interno sono sopravvissute alcune tracce medioevali."}
{"id": "903212", "revid": "3623", "url": "https://it.wikipedia.org/wiki?curid=903212", "title": "Parco Zoo di Sicilia", "text": ""}
{"id": "903215", "revid": "339392", "url": "https://it.wikipedia.org/wiki?curid=903215", "title": "Ancilopodi", "text": ""}
{"id": "903218", "revid": "110157", "url": "https://it.wikipedia.org/wiki?curid=903218", "title": "Cappella del Monte dei Poveri", "text": "La chiesa o cappella del Monte dei Poveri \u00e8 una delle cappelle pi\u00f9 importanti di Napoli; si trova all'interno del Palazzo Ricca in via dei Tribunali.\nStoria e descrizione.\nLa cappella, realizzata nel 1663 su disegno di don Giuseppe Caracciolo, anche se un documento coevo rivela il coinvolgimento del regio ingegnere Antonio Caputo, \u00e8 inglobata nel Palazzo del Monte dei Poveri, fondato nel 1563 e ospitante dal 1819 l'archivio storico del Banco di Napoli. Sul cortile interno del palazzo prospetta la facciata della cappella, rifatta nel Settecento da Gaetano Barba e coronata dall'orologio del 1740.\nL'interno \u00e8 un piccolo gioiello barocco, nel quale si conservano numerose opere d'arte. Sull'altare maggiore \u00e8 la \"Circoncisione\" di Luca Giordano, autore anche dell\"'Immacolata\" affrescata sulla volta; ai lati due tele di Francesco Solimena. Il pavimento e la balaustra del presbiterio sono di Domenico Antonio Vaccaro.\nAltro principale vanto della cappella \u00e8 l'enorme organo del tardo Seicento, dal quale, di recente, sono stati rubati i venti putti intagliati in legno dorato.\nDopo decenni di chiusura, la cappella sta per essere restaurata con i fondi del progetto Unesco per il centro storico di Napoli."}
{"id": "903223", "revid": "536103", "url": "https://it.wikipedia.org/wiki?curid=903223", "title": "Guendalina Malatesta", "text": ""}
{"id": "903225", "revid": "1573940", "url": "https://it.wikipedia.org/wiki?curid=903225", "title": "Chiesa della Sommaria", "text": "La chiesa della Sommaria \u00e8 una delle chiese storiche di Napoli. In genere, viene definita una cappella perch\u00e9 si erge all'interno del Castel Capuano; tuttavia, alcune testimonianze scritte, la identificano come \"chiesa della Sommaria\".\nStoria e descrizione.\nVenne eretta nel 1540 da Don Pedro de Toledo su progetti di Giovanni Benincasa e Ferdinando Manlio. Non vi sono molte informazioni storiche circa quest'edificio religioso. L'interno della chiesa presenta una pianta quadrata.\nTra il 1547 ed il 1548 il pittore spagnolo Pedro de Rubiales, allievo di Giorgio Vasari, esegu\u00ec gli affreschi della cappella, caratterizzati da una gamma tenerissima di colori e da improvvise accensioni luminose che movimentano le figure. L'opera \u00e8 considerata l'affermazione pi\u00f9 vivace, in ambito napoletano, del manierismo tosco\u2013romano di met\u00e0 Cinquecento, che aveva in Vasari e Salviati i suoi maggiori rappresentanti. Nella volta, su cui campeggiano eleganti stucchi di autore ignoto, si possono ammirare l\"'Ascensione\", la \"Resurrezione\", il \"Noli me tangere\", \"Cristo che appare alla Madonna dopo la Resurrezione\" e la \"Pentecoste\". Personificazioni delle Virt\u00f9 e figure grottesche sono inserite negli spazi liberi della volta. Nei riquadri delle pareti altri affreschi a tema religioso: a sinistra la \"Crocifissione\", la \"Deposizione\" e \"La salita di Cristo al Calvario\"; a destra, \"Il Giudizio Universale\", gli \"Eletti\" e \"Caronte che traghetta le anime dei peccatori\". La tavola sull'altare, con il \"Compianto su Cristo morto\" in cui appare sullo sfondo la mole stellare di Castel Sant'Elmo (opera densa di riferimenti a Michelangelo e a Salviati) denota in maniera chiara l'adesione del pittore al ciclo culturale del manierismo. L'ambiente locale dovette per\u00f2 sentire estranea la sua cultura: gli affreschi, infatti, vennero ricoperti qualche tempo dopo da strati di calce e non sono mai pi\u00f9 stati menzionati nelle guide del Cinquecento e del Seicento. Il ciclo venne riportato alla luce nel corso dei lavori di restauro del castello terminati nel 1860."}
{"id": "903229", "revid": "135224", "url": "https://it.wikipedia.org/wiki?curid=903229", "title": "Revolver Webley", "text": ""}
{"id": "903233", "revid": "599013", "url": "https://it.wikipedia.org/wiki?curid=903233", "title": "Cappella Capece Minutolo", "text": "La cappella Capece Minutolo \u00e8 una cappella gotica-angioina del duomo di Napoli, artisticamente tra le pi\u00f9 importanti della chiesa.\nStoria.\nLa cappella occupa lo spazio che a partire dal V secolo occupava la cappella di San Pietro facente parte dell'antica cattedrale di Santa Stefania, che si estendeva nell'area dov'\u00e8 il transetto dell'attuale duomo.\nLe prime informazioni sulla cappella Minutolo posta all'angolo destro del presbiterio del nuovo duomo si hanno invece a partire dal 1301, anno a cui risale il sepolcro di Filippo Minutolo, sulla parete destra, mentre alla met\u00e0 dello stesso secolo risale il sarcofago di Orso Minutolo (o Urso) sulla parete sinistra. In questo periodo la cappella continu\u00f2 ad esser dedicata a San Pietro e ad esso si aggiunse anche sant'Anastasia nella denominazione ufficiale a partire dal 1389. Tuttavia per affidare il patronato della stessa cappella alla famiglia dei Capece Minutolo, che ancora oggi ne detiene la podest\u00e0, come ricorda la scritta marmorea gotico-latina sul pavimento che ne anticipa l'ingresso, delimitando dunque lo spazio privato della cappella rispetto al resto dell'edificio religioso appartenente alla curia arcivescovile, si deve aspettare il 1402, con l'arcivescovo Enrico Minutolo che chiese e ottenne i permessi per un ampliamento dello spazio della cappella con la costruzione della tribuna, dove sar\u00e0 poi collocato nel 1405 il suo stesso monumento funebre.\nLo statuto della cappella, firmato davanti al notaio il 16 maggio 1935, ribadisce con 19 articoli la propriet\u00e0 dell'ambiente alla famiglia Capece Minutolo, nei rami di Canosa e San Valentino, e ne stabilisce le modalit\u00e0 con le quali deve intendersi la gestione della sala con la cura e tutela delle opere d'arte in essa custodite, specificando inoltre le opportunit\u00e0 di apertura della stessa, prevista quest'ultima solo su volont\u00e0 di uno degli aventi diritto. La cappella fu interessata da importanti lavori di restauro conservativi che si son conclusi tra il 1996 e il 1997.\nChiusa generalmente al pubblico, viene aperta solo di rado o per celebrare i matrimoni di famiglia Minutolo; in tale occasione viene aperto anche il portale d'ingresso di destra del duomo, in linea con la cappella.\nDescrizione.\nAll'esterno della cappella, lungo il transetto destro del duomo, accanto alla porta d'accesso \u00e8 il \"cenotafio di Giovan Battista Capece Minutolo\" (morto nel 1586) eseguito da Girolamo D'Auria in stile tardo-rinascimentale.\nL'interno vede in prevalenza uno stile gotico seppur con un'impronta d'avanguardia verso modi nuovi, riscontrabile soprattutto nei colori ed in alcuni particolari dei monumenti funebri. La cappella \u00e8 di forma rettangolare con delle irregolarit\u00e0 di allineamento delle pareti laterali ed \u00e8 divisa in tre campate con volte a crociera, di cui l'ultima, che costituisce la tribuna, creata tra il 1387 e il 1412 su volere di Filippo Minutolo per collocare il suo monumento funebre. Il pavimento a mosaico con figure di animali risale alla fine del XIII secolo.\nIl trittico dinanzi alla nicchia che si apre sulla parete di sinistra della prima campata \u00e8 invece opera di Paolo di Giovanni Fei, commissionato da Enrico Minutolo e usato dallo stesso durante le sue funzioni religiose; l'opera fu poi donata alla cappella di famiglia dopo la sua morte. Il trittico \u00e8 collocabile intorno alla fine del Trecento e rappresenta nella tavola centrale la scena della \"Crocefissione\" in una composizione che anticipa nei tempi l'impostazione della \"Crocefissione\" del Masaccio al Museo di Capodimonte; ai piedi del Cristo, in grembo al \"Padre Eterno\" e contornati entrambi da un'aureola circondata a sua volta da \"angeli\", sono le figure, da sinistra, della \"Madonna\", della \"Maddalena\", raffigurata in ginocchio di spalle, e \"Maria di Cleofa\". Nei due sportelli laterali sono poste le figure dei santi \"Giovanni Battista e Ludovico di Tolosa\", a destra, e \"Anastasia e Niccol\u00f2 Pellegrino\" a sinistra; entrambe le composizioni vedono sopra le figure dei santi due tondi nei quali sono raffigurati due \"profeti\". Nelle cuspidi del trittico, infine, sono il \"Redentore\" nel mezzo, la \"Madonna\" a destra e l\"Angelo dell'Annunciazione\" a sinistra.\nUna porta sulla parete sinistra all'altezza della seconda campata conduce alla sacrestia e alla cripta della cappella: il primo ambiente conserva tondi nei quali sono affrescati i componenti del casato Minutolo e un altare quattrocentesco alla parete frontale della scuola di Antonio Baboccio da Piperno; il secondo, coevo e che si sviluppa in linea d'aria sotto la cappella Capece Minutolo, delle dimensioni della stessa sala superiore, \u00e8 caratterizzato da volte ogivali costolonate ed ha custodito a partire dal 1721 le spoglie di Filippo Minutolo, poi riportato nel suo sarcofago originale solo nel 1960.\n\"Monumenti funebri ai Minutolo\".\nNella tribuna della cappella sono disposti tutti e tre i monumenti funebri ai Minutolo che compongono la sala. Sulla parete laterale di destra \u00e8 il trecentesco \"sepolcro del cardinale Filippo Minutolo\", arcivescovo di Napoli morto nel 1301, la cui opera \u00e8 attribuita a un seguace di Arnolfo di Cambio, forse Pietro di Oderisio. Il sepolcro \u00e8 caratterizzato da figure prese in prestito dall'arte bizantina ed \u00e8 conosciuto in campo letterario grazie al fatto che \u00e8 citato tra le avventure di Andreuccio da Perugia, quindi nella quinta novella della seconda giornata del \"Decameron\" di Giovanni Boccaccio, il quale la scrisse dopo un lungo soggiorno a Napoli. Nella parete di sinistra invece \u00e8 il \"sarcofago di Orso Minutolo\", arcivescovo di Salerno, databile al 1330 circa.\nSulla parete frontale \u00e8 collocato il monumentale \"sepolcro del cardinale Enrico Minutolo\", di fattura romana dei primi anni del Quattrocento. Il monumento vede il sarcofago con le spoglie del defunto cardinale, morto a Bologna nel 1412, scoperto da due angeli alati alzanti la tenda e sorretto da due colonne a spirale e due statue dipinte a tempera con l'uovo rappresentanti la \"Carit\u00e0\" a destra e la \"Pazienza\" a sinistra. La fascia frontale del sarcofago \u00e8 decorata con grandi mezzorilievi, sempre colorati a tempera, che vedono al centro la scena della \"Nativit\u00e0\", a destra i santi \"Pietro\" e \"Gennaro\", ed a sinistra \"sant'Anastasia\" e \"san Girolamo\", entrambi questi ultimi con le rispettive mani sul capo del cardinale Enrico Minutolo, raffigurato in ginocchio tra i due santi adorno di oreficerie. Sotto queste scene, di dimensioni pi\u00f9 ridotte ma sempre colorate a tempera, bassorilievi raffiguranti al centro la \"Madonna col Bambino\" ed ai lati (sei per parte) i \"Dodici apostoli\". Fa da cornice al sarcofago il baldacchino gotico con grandi colonne a spirale decorate, sorrette queste da quattro leoni, che terminano con colonne semplici su cui sono scolpite a bassorilievo figure di \"Santi\", ai cui vertici sono poi le sculture dell\"Annunciata\" (a destra) e di un \"Angelo\" (a sinistra). Sulle facciate laterali del sepolcro, cos\u00ec come sul timpano del baldacchino, al di sopra del \"Cristo in croce\" e sotto la scultura del \"Cristo benedicente\", a sua volta sotto quella della \"Madonna col Bambino\" posta sul vertice pi\u00f9 alto, \u00e8 lo stemma della famiglia Minutolo: il leone rampante in bianco e argento su scudo rosso.\nAffreschi della cappella.\nSulle pareti laterali delle prime due campate, sulla controfacciata cos\u00ec come sulla parete frontale sono disposti affreschi di epoche diverse. \nI due registri delle pareti laterali delle prime due campate sono divisi e incorniciati con affreschi riprendenti motivi cosmateschi: nello zoccolo, la fascia orizzontale pi\u00f9 bassa, sono affrescati per lo pi\u00f9 \"cavalieri della famiglia Minutolo tra monaci\" databili alla prima met\u00e0 del Trecento e intervallati saltuariamente da altri affreschi su \"santi\", come la figura intera della \"Maddalena\" posta in una nicchia nella parete sinistra della prima campata, ad angolo con la controfacciata, di ignoto autore del Trecento, come i santi \"Antonio da Padova e Caterina da Siena\" nella parete destra della prima campata o ancora come un \"San Nicola\" di ignoto napoletano del XIV secolo entro una nicchia della seconda campata dello stesso lato.\nIl registro superiore vede invece affrescate in due file le scene delle \"Storie apostoliche\", eseguite tra il 1285 e il 1290 da Montano d'Arezzo e che costituiscono la testimonianza pittorica pi\u00f9 antica della cappella. Gli affreschi che maggiormente sono leggibili sono collocati lungo la parete sinistra, mentre in quella di destra, che risulta essere quella pi\u00f9 deteriorata dell'ambiente, le scene del registro superiore di entrambe le campate sono quasi del tutto scomparse: rimangono infatti superstiti solo pochi frammenti di una scena attribuita a \"San Pietro che guarisce un infermo\" nella prima campata e della composizione del \"Martirio di san Filippo\" nella seconda. A sinistra, nella prima campata, entro una nicchia nel registro inferiore che si apre tra le figure dei \"cavalieri Minutolo\" \u00e8 affrescata la scena della \"Crocifissione di Cristo\"; in quello superiore sono invece una scena riconosciuta come una \"Missione di santo Stefano\" e quella del \"Martirio di due santi\", entrambe nella fascia pi\u00f9 bassa, mentre in quella pi\u00f9 alta sono una scena con una figura umana con scudo non definita e l'episodio del \"Quo vadis Domine?\". Nella seconda campata sono invece raffigurate la \"Lapidazione di santo Stefano\" e la \"Crocifissione di san Pietro\" nella fascia inferiore, mentre in quella superiore l\"Incontro tra san Pietro e san Paolo\" e la scena di un \"Martirio\".\nLa terza e ultima campata, costituita dalla tribuna, vede cicli risalenti sempre al Quattrocento con le \"Storie della Passione di Cristo\" di ignoto autore del Quattrocento che decorano la parete frontale, una \"Madonna col Bambino con le sante Caterina e Anastasia\" sopra al \"monumento a Orso Minutolo\" nella parete sinistra, e ridotti frammenti con \"volti vari\" sopra il \"monumento a Filippo Minutolo\" nella parete destra. Le scene della parete principale sono rimaste quasi del tutto intatte e pertanto costituiscono il pi\u00f9 importante ciclo dell'intera cappella. Le storie sono otto e sono incorniciate ai lati del grande \"monumento funebre a Enrico Minutolo\" con quattro scene per lato. La lettura delle stesse avviene da sinistra a destra e dall'alto verso il basso; queste sono: l\"Ultima cena\", l\"Orazione nell'orto\", la \"Cattura\", l\"Ecce Homo\", la \"Flagellazione\", l\"Andata al Calvario\", la \"Crocifissione\" e la \"Resurrezione\".\nAltre tracce di affreschi del d'Arezzo sono infine nella volta, con figure dei \"Dottori della chiesa\" nella prima campata e di \"Santi\" nella seconda. Nella controfacciata sono invece pochi frammenti di cicli raffiguranti la scena della \"Caduta di Simon Mago\" di ignoto napoletano dei primi del Quattrocento."}
{"id": "903236", "revid": "275619", "url": "https://it.wikipedia.org/wiki?curid=903236", "title": "Suigetsu H\u014dzuki", "text": ""}
{"id": "903237", "revid": "92723", "url": "https://it.wikipedia.org/wiki?curid=903237", "title": "Chiesa di Santa Maria Assunta dei Pignatelli", "text": "La chiesa di Santa Maria Assunta dei Pignatelli \u00e8 un luogo di culto cattolico di Napoli, ubicato in largo corpo di Napoli al termine di via Nilo.\nStoria e descrizione.\nLa chiesa fu edificata nel XIV secolo dalla famiglia Pignatelli di Toritto come cappella privata annessa al proprio palazzo; fu restaurata e ampliata nel 1477 e nel 1736.\nL'interno fu affrescato dal pittore napoletano Fedele Fischetti nella seconda meta del XVIII secolo, che realizz\u00f2 anche l\"'Assunta\" sull'altare maggiore; a sinistra dell'altare c'\u00e8 il rinascimentale sepolcro di \"Carlo Pignatelli\" di Angelo Aniello Fiore.\nNel lato opposto c'\u00e8 una cappellina con paramento marmoreo, rilievi e volta emisferica risalenti al XVI secolo, mentre sull'altare della cappellina \u00e8 collocata una scultura dello spagnolo Bartolom\u00e9 Ord\u00f3\u00f1ez, custodita in passato a Capodimonte.\nLa cappella riapre al pubblico, dopo oltre cinquant'anni, nel giugno 2018 grazie ai lavori di restauro effettuati dagli appartenenti al corso di studi in Scienze dei Beni Culturali (Facolt\u00e0 di Lettere) dell'Universit\u00e0 degli Studi \"Suor Orsola Benincasa\" (proprietaria della Cappella dagli anni '90 per donazione della famiglia). Oggi \u00e8 prevalentemente utilizzata dalla stessa Universit\u00e0 come sede della \"Cattedra permanente di Culture d'Europa\" (con professori ospiti come Paolo Isotta e Paolo Grossi)."}
{"id": "903240", "revid": "7077", "url": "https://it.wikipedia.org/wiki?curid=903240", "title": "S/2004 S 3", "text": "S/2004 S 3 \u00e8 (o era) un oggetto considerato un satellite naturale minore del pianeta Saturno. Venne scoperto il 21 giugno 2004 grazie ad immagini della sonda Cassini-Huygens; la sua scoperta venne annunciata il 9 settembre successivo.\nL'oggetto, dal diametro presunto tra i 3 ed i 5 chilometri, fu avvistato sul bordo dell'Anello F, ma successivamente non fu pi\u00f9 visto, nonostante un'accurata ispezione della sua orbita; ci\u00f2 suggerisce che fosse un agglomerato provvisorio di materiale poi disgregatosi. Un'altra ipotesi \u00e8 che questo oggetto ed un altro molto simile (S/2004 S 4) siano in realt\u00e0 uno stesso corpo celeste che periodicamente incrocia l'Anello F."}
{"id": "903247", "revid": "287204", "url": "https://it.wikipedia.org/wiki?curid=903247", "title": "Cappella di Santa Monica (Napoli)", "text": "La cappella di Santa Monica \u00e8 una cappella quattrocentesca facente parte del complesso di San Giovanni a Carbonara di Napoli.\nStoria e descrizione.\nLa cappella nasce per volere di un esponente della famiglia napoletana dei Sanseverino, identificato con quasi certa probabilit\u00e0 con Ruggero Sanseverino, marito di Covella Ruffo di Corigliano, i cui rispettivi stemmi nobiliari compaiono alle basi delle colonne del portale d'ingresso e alle basi del \"sepolcro di Ruggiero Sanseverino\" custodito all'interno della sala.\nL'edificio di culto rappresenta una importante testimonianza rinascimentale a Napoli anche per l'epoca in cui venne realizzato, coevo alla chiesa di San Giovanni a Carbonara a cui la cappella appartiene e che ne determina sotto un profilo estetico la facciata principale dell'intero complesso, dato che la chiesa in senso stretto ne \u00e8 di fatto priva.\nUn elemento artistico di spicco dell'ambiente \u00e8 il pregevole portale marmoreo gotico d'ingresso adorno di statuette di santi e costruito nella prima met\u00e0 del XIV secolo attribuito ad un allievo del Guardi. Nelle nicchie a sinistra sono, dal basso verso l'alto, \"Sant'Agata\", \"Santa Caterina\" e \"Santa Barbara\", mentre a destra sono \"Sant'Anastasia\", \"Sant'Apollonia\" e \"Sant'Orsola\". La parte superiore \u00e8 caratterizzata da altre quattro statue nelle due colonne, nella parte inferiore ci sono i componenti della scena biblica dell\"Annunciazione\", con a sinistra l\"Arcangelo Gabriele\" e a destra la \"Vergine\", mentre in alto sono il \"San Giovanni Battista\" a sinistra e il \"Sant'Agostino\" a destra. La parte centrale del timpano \u00e8 caratterizzata da un affresco con la \"Vergine in gloria\" attribuita a Leonardo da Besozzo, sopra il quale \u00e8 un bassorilievo con due \"angeli\" reggenti un tondo su cui \u00e8 il volto del \"Cristo benedicente\"; il vertice alto della decorazione \u00e8 infine occupato dalla statuetta della \"Vergine\".\nL'interno \u00e8 a forma rettangolare a due campate con volte a crociera e parete absidale piatta, in linea con la parete destra absidale della chiesa di San Giovanni. L'unica opera rimasta al suo interno \u00e8 il \"monumento funebre a Ruggiero Sanseverino\" di Andrea Guardi da Firenze edificato negli anni trenta del XV secolo, addossato ad una parete ed il cui stile \u00e8 riconducibile ai modi trecenteschi di Tino di Camaino, riscontrabile anche nel \"monumento funebre a Ladislao di Durazzo\" dello stesso Guardi e presente nella chiesa maggiore. Il grande monumento consta di un tabernacolo con quattro pilastri riempiti con fregi e stemmi dei Sanseverino e Ruffo alle basi nonch\u00e9 con sedici statue di \"santi\" e \"apostoli\" nelle nicchie delle colonne, che terminano col timpano triangolare su cui \u00e8 raffigurato in un ovale la figura intera a bassorilievo del \"Cristo benedicente\". All'interno dell'architettura marmorea \u00e8 la cassa sepolcrale sorretta alle basi da tre virt\u00f9 teologali, da sinistra a destra, \"Fede\", \"Speranza\" e \"Carit\u00e0\", sul cui fronte sono raffigurate da sinistra a destra in cinque nicchie le statuette di \"San Giovanni Battista\", \"Santa Caterina\", poi nella centrale, pi\u00f9 grande rispetto alle altre, \u00e8 la figura della \"Madonna col Bambino tra due angeli\", poi seguono ancora il \"San Giovanni Evangelista\" e infine \"Santa Lucia\". Sopra \u00e8 la figura di Ruggiero Sanseverino giacente mostrato da due \"angeli reggicortina\" che decorano i pilastri del baldacchino, sopra il quale \u00e8 la scena della \"Crocifissione\", certamente non di mano del Guardi, con al centro \"Ges\u00f9 in croce\" e ai lati le statue della \"Vergine\" e \"San Giovanni Evangelista\"."}
{"id": "903271", "revid": "287204", "url": "https://it.wikipedia.org/wiki?curid=903271", "title": "Chiesa di Santa Monica", "text": ""}
{"id": "903296", "revid": "13604", "url": "https://it.wikipedia.org/wiki?curid=903296", "title": "ANPAS", "text": ""}
{"id": "903302", "revid": "585340", "url": "https://it.wikipedia.org/wiki?curid=903302", "title": "Malfatti", "text": ""}
{"id": "903321", "revid": "30610", "url": "https://it.wikipedia.org/wiki?curid=903321", "title": "Uomo dei Miracoli", "text": "L'Uomo dei Miracoli (\"Miracle Man\") \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. \u00c8 apparso la prima volta in \"Fantastic Four\" (prima serie) n. 3, primo storico nemico dei Fantastici Quattro.\n\u00c8 uno stregone e possibile mutante."}
{"id": "903331", "revid": "1573940", "url": "https://it.wikipedia.org/wiki?curid=903331", "title": "Chiesa di Santa Maria della Stella alle Paparelle", "text": "La chiesa di Santa Maria della Stella alle Paparelle \u00e8 una chiesa sconsacrata di Napoli. Si trova in via De Blasiis.\nIl nome \"della Stella\" fa riferimento all'epiteto della Madonna Maris Stella; il toponimo \"Paparelle\" invece \u00e8 dovuto al nomignolo dato nel Cinquecento dal popolo napoletano alle ospiti del collegio, derivato dal cognome della fondatrice.\nStoria.\nSi tratta di un tempio gentilizio rinascimentale realizzato nel 1519 da Giovanni Francesco Mormando come propria cappella.\nNel 1585 nelle adiacenze della chiesa fu fondato un conservatorio da Lucia Paparo, una religiosa di famiglia abbiente (il padre Aurelio fu tra i fondatori del Monte di Piet\u00e0); la Paparo vi si trasfer\u00ec lasciando quello annesso al Sacro Tempio della Scorziata che lei stessa aveva cofondato precedentemente. \nDurante il Risanamento la cappella ha perso il suo slancio primitivo a causa del rialzamento dalla strada antistante: infatti per raggiungere il portale d'ingresso occorre scendere alcune scale.\nDescrizione.\nLa chiesa ha una struttura molto caratteristica, infatti l'edificio \u00e8 impostato come un classico tempietto rettangolare, con facciata scandita da lesene corinzie scanalate e terminante con un timpano con diaframma al centro; la decorazione \u00e8 in piperno, con portale al centro sovrastato da una lunetta cava a tutto sesto, mentre ai lati del portale ci sono due nicchie a tutto sesto, poco profonde, sormontate da due tondi lievemente cavi. \nL'interno \u00e8 caratterizzato dalla piccola navata unica, con volta a botte e abside lunettata. Ai lati si aprono tre nicchie che fungono da piccole cappelle, e presentano, anch'esse, la volta lunettata; la navata \u00e8 scandita dal ritmo delle lesene binate e sull'altare c'era una immagine sacra. Dalla prima a sinistra si accede alla sagrestia, un piccolo ambiente rettangolare con un angusto spazio ricavato nella parete destra e una finestra sulla parete opposta; sulla parete di fondo vi \u00e8 una piccola abside ed \u00e8 posta una statua del Mormando raffigurante San Giovanni Battista, che per\u00f2 \u00e8 stata mutilata delle mani da vandali."}
{"id": "903340", "revid": "1719883", "url": "https://it.wikipedia.org/wiki?curid=903340", "title": "Colind\u0103", "text": "Una Colind\u0103 o colind \u00e8 un canto cerimoniale romeno, caratterizzato da elementi rituali, di solito eseguita durante il solstizio d'inverno come canto natalizio.\nParallelamente a quanto accade per i canti vecchi (narrativi e di argomentazione epica), le colinde sono testi trasmessi oralmente: la prima raccolta \u00e8 del 1859 ad opera dello studioso e letterato Atanasie Marienescu, in pieno slancio romantico, che innesca il grande movimento di scoperta delle tradizioni folkloriche nazionali.\nEtimologia.\nLa parola \"colind\u0103\", \"colind\" deriva dal latino \"calendae\"."}
{"id": "903341", "revid": "599013", "url": "https://it.wikipedia.org/wiki?curid=903341", "title": "S/2004 S 7", "text": "S/2004 S 7 \u00e8 un satellite naturale irregolare del pianeta Saturno. In attesa della promulgazione di un nome definitivo da parte dell'Unione Astronomica Internazionale l'oggetto \u00e8 tuttora noto mediante la sua designazione provvisoria.\nStoria.\n\u00c8 un satellite naturale di Saturno e venne scoperto da Scott Sheppard, David Jewitt, Jan Kleyna, e Brian Marsden il 4 maggio 2005 dalle osservazioni avute tra il 12 dicembre 2004 e l'8 marzo 2005.\n\"S/2004 S 7 \" ha un diametro di 6 km ed orbita attorno a Saturno ad una distanza media di 20,577 \u00d7 109 m in 1101,989 giorni, ad un'inclinazione di 175\u00b0 rispetto all'equatore di Saturno, ha inoltre un'eccentricit\u00e0 di 0,554.\nParametri orbitali.\nIl satellite \u00e8 caratterizzato da un movimento retrogrado."}
{"id": "903342", "revid": "901462", "url": "https://it.wikipedia.org/wiki?curid=903342", "title": "Nicol\u00f2 Garaventa", "text": "Docente di matematica presso il Liceo ginnasio Andrea D'Oria di Genova, educatore e filantropo, costitu\u00ec la Scuola officina di redenzione sul mare, un istituto di recupero per giovani \"difficili\" allestito su una nave-scuola, sorta di collegio galleggiante. La nave-scuola - per antonomasia: la \"Garaventa\" - ospit\u00f2 durante la sua attivit\u00e0 centinaia di \"Garaventini\"; fu attiva dal 1883 al 1977.\nAi suoi inizi, la scuola fu oggetto di accese polemiche sulla sua validit\u00e0 educativa, per poi essere con il tempo riabilitata e riconosciuta.\nLuigi Arnaldo Vassallo, noto giornalista dell'epoca che firmava con lo pseudonimo di \"Gandolin\", scrisse di Garaventa:\nLa nave-scuola Garaventa.\nGaraventa ebbe a cuore la situazione di tanti giovani sventurati e decise cos\u00ec, abbandonato l'insegnamento, di mettere al loro servizio la sua esperienza e il suo impegno. Raccolti i primi reietti con lo scopo di allontanarli dal degrado sociale in cui vivevano, li condusse sulla spianata dell'Acquasola e, parlando loro in dialetto genovese per farsi comprendere con pi\u00f9 facilit\u00e0, offr\u00ec loro l'opportunit\u00e0 di redimersi iscrivendosi alla scuola che da tempo aveva in mente di costruire.\nNacque cos\u00ec il 1\u00ba dicembre 1883 la Scuola-officina per \"discoli\", basata sui principi della vita di mare e all'insegna della moralit\u00e0 e religiosit\u00e0. Da quel momento, Garaventa inizi\u00f2 la ricerca di tutti i giovani sbandati inferiori ai 16 anni, pregiudicati o in procinto di divenirlo. Il suo motto era: \"Prevenire e redimere\".\nGaraventa aveva visto che una vecchia nave della marina di guerra riposava in deposito e, ottenutane la donazione da parte della Regia Marina, vi impiant\u00f2 la scuola di redenzione sociale che da tempo progettava.\nNel 1892, in occasione dell'Esposizione Colombiana i giovani marinai diventarono padroni di una nave a vela. Si contavano pi\u00f9 di centosettantotto giovani restituiti alla vita sociale, mentre alla morte del fondatore erano saliti a circa un migliaio.\nAlla morte di Garaventa, la direzione della scuola pass\u00f2 ai figli, Domingo e Giovanni, gi\u00e0 precedenti collaboratori, che portarono avanti la tradizione fino al 9 febbraio del 1941 quando, in seguito al bombardamento navale di Genova, lo scafo affond\u00f2 e gli allievi vennero ospitati presso i collegi della citt\u00e0.\nL'attivit\u00e0 della Garaventa fu sospesa nel periodo bellico in conseguenza all'affondamento sub\u00ecto nel febbraio 1941. Nel dopoguerra, grazie all'opera di un apposito comitato di ricostruzione, la Marina militare concesse l'ex posamine \"Crotone\" cosicch\u00e9 gi\u00e0 nel 1951 l'opera di addestramento dei giovani pot\u00e9 riprendere sotto il comando di Carlo Peirano, che dal 1939 ricopriva la carica di vice-comandante.\nDopo essere stata dichiarata ente morale nel 1959, l'istituzione prosegu\u00ec con la sua nave l'attivit\u00e0 fino al 1975 per essere poi definitivamente chiusa, dopo un breve commissariamento, due anni dopo. Una parte del personale impiegato e l'impegno del recupero dei minori a rischio passarono all'Istituto Davide Chiossone e alle allora nascenti comunit\u00e0-alloggio e case-famiglia gestite da gruppi di volontariato.\nAlla storia della Garaventa \u00e8 dedicata una sezione del museo multimediale allestito all'interno della Lanterna di Genova.\nUn busto in bronzo a lui dedicato si trova a Genova in corso Aurelio Saffi all'angolo con via Rivoli.\nNicol\u00f2 Garaventa \u00e8 sepolto nel Cimitero monumentale di Staglieno."}
{"id": "903345", "revid": "1564499", "url": "https://it.wikipedia.org/wiki?curid=903345", "title": "Casa del Volto Santo", "text": "La Casa del Volto Santo \u00e8 un tempio che si erge a Napoli, su uno dei versanti della collina di Capodimonte, in via Ponti Rossi, e si affaccia su un ampio panorama di Napoli formando, con la Basilica dell'Incoronata Madre del Buon Consiglio, una cornice di grandi opere religiose.\nIl santuario \u00e8, tra i moderni edifici di culto, uno dei pi\u00f9 conosciuti e frequentati dalla citt\u00e0.\nStoria.\nLa storia del Tempio \u00e8 legata alla vita e alle opere della Serva di Dio, Flora De Santis, e alla propagazione della venerazione del Volto Santo di Ges\u00f9.\n\"Madre\" Flora De Santis, cos\u00ec sar\u00e0 chiamata in seguito da tutti i devoti, fu donna tutta protesa verso il soprannaturale e il trascendente, dotata di tenerissimo amore per Ges\u00f9, di cui contemplava il Volto. Il suo nome era Flora Romano, nata a Napoli nel 1899 e sposata con il signor Ernesto De Santis. I coniugi De Santis vissero in perfetta intesa soprattutto sul piano spirituale e religioso, desiderosi di vivere coerentemente la loro fede cristiana. \nL'esperienza mistica e religiosa della donna, ebbe inizi\u00f2 quando la stessa, si racconta, durante uno dei suoi forti momenti di preghiera davanti all'immagine del Volto di Cristo, estrapolato e incorniciato dal frontespizio di una pubblicazione religiosa che riproduceva il celebre dipinto della pittrice Rina Maluta, ebbe una rivelazione prodigiosa durante la quale l'immagine si trasfigur\u00f2 e divenne raggiante. Era il 10 febbraio 1932 quando Madre Flora ascolt\u00f2 le parole del Cristo che dicevano: \"Flora, guarda questo Volto tanto offeso e ingiuriato. Amalo e fallo amare\".\nDa quel momento la sua vita fu dedicata totalmente alla missione affidatale, attraverso una preghiera incessante, una penitenza austera, e un totale impegno di carit\u00e0. Nel periodo storico in cui incombeva nel mondo la guerra con le sue difficolt\u00e0 e le sue durezze, e la citt\u00e0 di Napoli ne fu brutalmente colpita, Madre Flora si sforz\u00f2 di diffondere la sacra immagine del Volto Santo, e il Vangelo, mediante l'incontro con i bisognosi a cui donava aiuto e soccorso.\nL'intensa opera di diffusione del culto del Volto Santo trov\u00f2 ampio riscontro nel cuore della gente di ogni ceto sociale, tanto da farle ottenere da tutti i devoti il titolo di Madre.\nCon l'appoggio del marito trasform\u00f2 in cappella alcune stanze della casa comprata ai Ponti Rossi, facendola diventare una Casa dedicata al Volto Santo. Per lei riserv\u00f2 una stanzetta attigua alla cappella, dove incontrava numerosi fedeli, che con il trascorrere del tempo costituirono Associazioni e gruppi di collaboratori e benefattori, coadiuvanti la devozione al Volto Santo.\nAlla morte del marito, nel 1948, Madre Flora, ormai rimasta sola, trasform\u00f2 le mura della propria abitazione ai Ponti Rossi, in un orfanotrofio, a cui ne successe poi un secondo, a Brusciano, in provincia di Napoli. Chiam\u00f2 a gestirli le suore Piccole Ancelle di Cristo Re, fondate ad Afragola da Padre Sosio Del Prete e Madre Antonietta Giugliano, continuando da sola il suo apostolato che si protrasse per pi\u00f9 di 35 anni, fino a far diventare il culto del Volto Santo uno dei pi\u00f9 diffusi in Napoli e provincia.\nIl Cardinale Alfonso Castaldo, nel 1965, attraverso il suo Vicario, Mons. Erberto D'Agnese, con un decreto ufficiale, concesse, l'autorizzazione alla celebrazione della S. Messa quotidiana nella Cappellina della Casa del Volto Santo di Capodimonte. \nNon appena giunse il placet della Chiesa ufficiale, quasi come avesse concluso la sua missione, Madre Flora mor\u00ec il 31 maggio 1969 lasciando ogni suo bene a favore della Chiesa d\u00ec Napoli, come segno della sua coerenza interiore e della integrit\u00e0 dei suoi sentimenti.\nLa Curia Arcivescovile, in considerazione del loro impegno spirituale, educativo e sociale, prefer\u00ec che le Piccole Ancelle ne accettassero l'eredit\u00e0, assumendone l'impegno testamentario della diffusione del culto e della edificazione del Santuario.\nIl Cardinale Corrado Ursi, Arcivescovo di Napoli, nel 1969, autorizz\u00f2 l'apertura della Casa Religiosa, con l'annesso oratorio pubblico, nominando Cappellano Mons. Vincenzo Frattini.\nIl terremoto del 1980 che sconvolse la Campania e la Basilicata, produsse grossi danni alla Casa del Volto Santo, e con le dovute autorizzazioni, grazie all'impegno di molti devoti, fu allestita, in poco tempo, una chiesa-prefabbricato, di dimensioni molto pi\u00f9 ampie della primitiva Cappellina, che costitu\u00ec il luogo sacro ove si svolgevano le celebrazioni liturgiche. L'immagine del Volto Santo vi dominava nel fondo, dietro l'altare. Questo edificio rest\u00f2 cos\u00ec, immutato, per dieci anni.\nIl 25 febbraio 1990 il Cardinale Michele Giordano, benedisse la prima pietra del nuovo grande Santuario, e ne celebr\u00f2 solennemente l'apertura il 10 marzo 1996.\nIl Santuario del Volto Santo, \u00e8 forse uno dei templi di culto pi\u00f9 moderni della citt\u00e0 di Napoli.\nDescrizione.\nLa chiesa \u00e8 articolata in grandi spazi funzionali alla preghiera e all'apostolato.\nL'aula sacra \u00e8 stata progettata con un criterio moderno, lasciando spazio soltanto alla preghiera e senza porre nessuna distrazione nell'architettura.\nLa prima grande particolarit\u00e0, che salta all'occhio, \u00e8 la presenza di due ampie pareti completamente realizzate a lucernari, dalle quali \u00e8 visibile il panorama.\nSul fondo dell'Altare Maggiore \u00e8 presente soltanto il quadro originale che parl\u00f2 a Madre Flora, copia dell'originale di Rina Maluta conservato nella Pinacoteca Vaticana a Roma.\nSul lato destro del Santuario vi \u00e8 una cappellina che affaccia sul panorama di Napoli, dove \u00e8 stata sistemata definitivamente la tomba di Madre Flora, proprio nel posto dove prima sorgeva la sua stanzetta dove incontrava i fedeli. Singolare il fatto che ancora oggi, in molti, appoggiano nella struttura muraria della parete traforata, i loro messaggi, confidenze, richieste d'aiuto, come se la Serva di Dio, fosse viva.\nUn'ampia \"sala del pellegrino\" \u00e8 disponibile per quelli che provengono da luoghi lontani.\nLa struttura non \u00e8 solo una scuola per bambini, ma anche un punto di riferimento del volontariato laico.\nI lavori di completamento e di perfezionamento del Santuario sono tuttora in corso."}
{"id": "903347", "revid": "2064404", "url": "https://it.wikipedia.org/wiki?curid=903347", "title": "Partito della Kampuchea Democratica", "text": "Il Partito della Kampuchea Democratica in (khmer \u1782\u178e\u1794\u1780\u17d2\u179f\u1780\u1798\u17d2\u1796\u17bb\u1787\u17b6\u1794\u17d2\u179a\u1787\u17b6\u1792\u17b7\u1794\u178f\u17c1\u1799\u17d2\u1799) \u00e8 stato un partito politico cambogiano, fondato come continuazione del Partito Comunista di Kampuchea nel dicembre del 1981, a seguito della caduta della Kampuchea Democratica e della nascita della Repubblica Popolare di Kampuchea. Nella met\u00e0 degli anni '80, il partito sostenne che la sua ideologia era basata su un socialismo democratico, avendo apparentemente rinunciato al comunismo.\nStoria.\nLa dissoluzione del PCK e la formazione del PDK, , era richiesto dal bisogno di costituire un'ampia unit\u00e0 contro il Vietnam, un'unit\u00e0 che sarebbe stata ostacolata da una linea comunista. L'Esercito Nazionale della Kampuchea Democratica era il braccio armato del partito, mentre il Fronte patriottico e democratico della Grande Unione Nazionale di Kampuchea era un'organizzazione di massa controllata dal partito.\nIl segretario generale del partito era inizialmente Pol Pot. Il capo di governo della deposta Kampuchea Democratica. I seguaci del partito erano generalmente indicati come Khmer rossi.\nAl tempo della fondazione del PDK, le forze dei Khmer rossi erano state respinte dal governo filo-vietnamita della Repubblica Popolare di Kampuchea in un'area vicina ai confini thailandesi. Il PDK comincio a cooperare con altre forze anti-vietnamite, e form\u00f2 il Governo di coalizione della Kampuchea Democratica nel 1982.\nSebbene Pol Pot lasci\u00f2 la guida del partito al suo fedelissimo Khieu Samphan nel 1985, continu\u00f2 a mantenere un'influenza notevole sul movimento.\nIn vista delle elezioni cambogiane del 1992/'93, il partito fu in massima parte assimilato dal Partito d'Unit\u00e0 Nazionale Cambogiano (conosciuto anche come CNUP), che afferm\u00f2 pubblicamente che il suo desiderio era quello di partecipare alle elezioni di quell'anno, ma ci\u00f2 nonostante non fu registrato e cominci\u00f2 a sabotare le elezioni. A risposta di ci\u00f2 l'UNTAC decise di non condurre le elezioni nelle zone sotto il controllo dei Khmer rossi. Al tempo era stimato che almeno il 6% della popolazione della Cambogia viveva in aree sotto il controllo dei Khmer rossi.\nIl PDK fu dichiarato illegale in Cambogia nel 1994, dopo questo evento le attivit\u00e0 dei Khmer rossi continuarono sotto il Partito d'Unit\u00e0 Nazionale Cambogiano e il Governo provvisorio dell'Unione nazionale e salvezza nazionale di Cambogia."}
{"id": "903348", "revid": "78273", "url": "https://it.wikipedia.org/wiki?curid=903348", "title": "Armata Nazionale della Kampuchea Democratica", "text": ""}
{"id": "903349", "revid": "78273", "url": "https://it.wikipedia.org/wiki?curid=903349", "title": "Partito Comunista Khmer", "text": ""}
{"id": "903352", "revid": "602145", "url": "https://it.wikipedia.org/wiki?curid=903352", "title": "Chiesa di Santa Maria della Neve in San Giuseppe", "text": "La chiesa di Santa Maria della Neve in San Giuseppe si innalza a Napoli, presso la riviera di Chiaia, nell'omonimo quartiere.\nStoria e descrizione.\nIl tempio venne costruito nel 1571 vicino ad un'antica torre di difesa contro i Saraceni, la famosa \"torretta\", che d\u00e0 il nome a questa zona di Napoli.\nLa chiesa \u00e8 composta da un'unica navata con volte a botte; le lunette e la cupola sono interamente rivestite da affreschi del XVI secolo, ispirati allo stile di Belisario Corenzio.\nLe opere pittoriche di Pietro Bardellino, Giovan Angelo Criscuolo, Leonardo da Pistoia, Lorenzo De Caro, della bottega di Jusepe de Ribera e di ignoti sono restaurate in anni recenti e ricollocate."}
{"id": "903355", "revid": "220636", "url": "https://it.wikipedia.org/wiki?curid=903355", "title": "Pietro Secchia", "text": "Biografia.\nDagli inizi alla Resistenza antifascista.\nNato a Occhieppo Superiore, in provincia di Biella, da una famiglia operaia (il padre era un militante del Partito Socialista Italiano), Pietro Secchia frequent\u00f2 brillantemente il liceo classico, ma per la sua povert\u00e0 fu ben presto costretto a cercarsi un lavoro: gi\u00e0 nel 1917 fu assunto come impiegato per poi divenire operaio in un'industria laniera.\nNel 1919 si iscrisse alla FGSI (l'organizzazione giovanile socialista) e con essa partecip\u00f2 agli scioperi del biennio rosso (1919-1920). Nell'agosto del 1922 ader\u00ec allo sciopero legalitario contro il governo Facta: fu per questo licenziato e in seguito si scontr\u00f2 insieme ai suoi compagni con un gruppo di fascisti, scontro nel quale ebbero la peggio. All'impegno sindacale, intanto, aveva aggiunto quello politico: nel 1921 ader\u00ec al nuovo Partito Comunista d'Italia, di cui nel 1928 divenne membro del Comitato centrale.\nPer aver manifestato pubblicamente la sua avversione verso Benito Mussolini e il suo regime, fu arrestato nell'aprile del 1931 e, nel febbraio 1932, condannato a diciassette anni e nove mesi di reclusione dal Tribunale Speciale. Sempre del 1931 \u00e8 il suo volume \"La lotta della giovent\u00f9 proletaria contro il fascismo\", pubblicato a Berlino a cura dell'Internazionale giovanile comunista.\nAmnistiato, nel 1936 fu inviato al confino nell'isola di Ponza e poi a Ventotene. Dopo l'arresto di Mussolini e la caduta del regime, il 19 agosto del 1943 fu liberato, insieme con gli altri detenuti e confinati politici, con un provvedimento del governo Badoglio. Il provvedimento, inizialmente pi\u00f9 restrittivo, era stato poi esteso, fino a comprendere anche i carcerati comunisti e anarchici, per le pressioni degli esponenti dei partiti antifascisti.\nTornato in libert\u00e0, partecip\u00f2 alla Resistenza entrando a far parte, con Luigi Longo, Gian Carlo Pajetta, Giorgio Amendola e Antonio Carini, del Comando generale delle Brigate d'assalto Garibaldi e fu autore di molti articoli pubblicati sui giornali \"La nostra lotta\", \"Il Combattente\", \"l'Unit\u00e0\", raccolti successivamente, nel 1954, nel volume \"I comunisti e l'insurrezione\".\nPur sostenendo una politica rivoluzionaria che preparasse la prospettiva di un'insurrezione armata, come Longo e altri partigiani comunisti, ader\u00ec nel 1944 alla cosiddetta \"svolta di Salerno\" di Palmiro Togliatti, che spinse il PCI alla collaborazione con gli altri partiti antifascisti e con le istituzioni del Regno del Sud.\nDal dopoguerra al 1973.\nNel febbraio del 1948, in seguito al VI Congresso Nazionale del PCI, fu eletto Vicesegretario Generale, carica che mantenne fino al 1955. Nel 1946 fu deputato all'Assemblea Costituente e nel 1948 fu eletto senatore nelle file del Fronte Democratico Popolare e tale rimase fino alla morte.\nDal 1946 al 1954 fu anche il responsabile dell'organizzazione e del settore Propaganda del partito: durante la sua gestione, il PCI tocc\u00f2 il massimo numero di iscritti della sua storia, superando il tetto dei due milioni, risultato mai pi\u00f9 raggiunto. In tale veste mantenne un certo controllo dell'intero apparato del partito e anche di quello che gli avversari politici, in seguito, definirono il \"parapartito\", una struttura clandestina formata da nuclei di ex partigiani, sospettati di essere spesso ancora in possesso delle armi non consegnate dopo la Liberazione e pronti allo scontro armato, nell'eventualit\u00e0 di un colpo di Stato di destra in chiave anticomunista. Il \"parapartito\" avrebbe agito in forma pi\u00f9 aperta in occasione dell'attentato a Togliatti del 1948, ma l'assenza di concrete prospettive insurrezionali, manifestatasi in quella circostanza, avrebbe poi portato al declino e infine alla scomparsa della struttura, della cui reale esistenza per\u00f2 non si sono mai avute prove certe.\nSpesso non in linea con la politica di Togliatti e considerato, a volte, come sua possibile alternativa, nel 1954 la sua posizione all'interno del partito si cominci\u00f2 a indebolire: fu infatti prima affiancato e poi sostituito da Giorgio Amendola nella direzione organizzativa. Secchia e altri elementi vennero cos\u00ec progressivamente emarginati, formalmente per una politica di \"rinnovamento\", in realt\u00e0 per far perdere potere e influenza nel partito agli esponenti meno propensi ad attuare politiche \"riformiste\" e di accomodamento (mentre continuava la cosiddetta \"conventio ad excludendum\", che di fatto rendeva impossibile l'ingresso nelle coalizioni politiche dei partiti considerati dalla DC e dai suoi alleati \"estremisti\", ovvero il PCI, che pure rappresentava larghe masse, e il MSI, formazione di destra che si rifaceva al ventennio mussoliniano). Inoltre, elemento da non sottovalutare, la scomparsa di Stalin e la denuncia del XX Congresso del PCUS avevano reso particolarmente scomoda la posizione delle componenti che erano legate a una visione pi\u00f9 organicamente leninista (delle quali Secchia era l'esponente di punta) sia nel partito, sia nell'ambito pi\u00f9 vasto dell'elettorato del PCI, che vedeva minato il mito dell'URSS e di Stalin, e con essi, coloro che pi\u00f9 di tutti ne rivendicavano un legame politico-ideale. Il declino di Secchia fu acuito, nel luglio dello stesso anno, dalla \"fuga con la cassa\" e dalla sottrazione di alcuni documenti segreti del PCI da parte di uno dei suoi principali collaboratori, Giulio Seniga. \nL'episodio segn\u00f2 la sua definitiva sparizione da incarichi di rilievo nazionale: costretto ad abbandonare la responsabilit\u00e0 dell'organizzazione nazionale, venne nominato responsabile, dal 1955 all'inizio del 1957, della segreteria regionale lombarda. Diresse successivamente, sino alla fine del 1962, l'attivit\u00e0 editoriale del partito.\nDalla fine degli anni sessanta si dedic\u00f2 molto alla politica internazionale, lott\u00f2 per l'emancipazione e l'indipendenza dell'Africa: visit\u00f2 Egitto e Siria nel luglio-agosto del 1967, l'Africa settentrionale nell'ottobre-novembre dello stesso anno; la Giordania e ancora la Siria nel dicembre del 1969; il Sudan, l'Etiopia e la Somalia nell'ottobre del 1971. Nel gennaio 1972 vol\u00f2 in Cile, dove sostenne il governo progressista di Salvador Allende: fu l'ultimo dirigente occidentale a visitare la nazione latino-americana prima dell'avvento della dittatura di Augusto Pinochet. Al suo ritorno in Italia fu colto da una malattia che lo tenne tra la vita e la morte per qualche mese. La natura incerta del male indusse Secchia, sebbene non ne avesse le prove, a ritenere di essere stato avvelenato dalla CIA. Ormai debilitato, mor\u00ec nel luglio del 1973.\nAspetti controversi.\nInternazionalista convinto, \u00e8 usualmente indicato come uno dei maggiori esponenti della \"linea dura\" e rivoluzionaria, che considerava la lotta armata come possibile strumento politico: in effetti egli rappresent\u00f2 quella parte della classe dirigente del PCI che non intendeva collaborare con la Democrazia Cristiana e le altre formazioni politiche da lui ritenute \"borghesi\".\nNei suoi ultimi anni sugger\u00ec al partito di aprirsi ai movimenti, che a partire dal 1968 si andavano organizzando in modo spontaneo e tumultuoso, per offrire uno sbocco politico all'energia rivoluzionaria delle masse giovanili. Nei suoi scritti e discorsi vi \u00e8 costantemente una critica verso posizioni settarie ed estremiste considerate velleitarie e controproducenti.\nLavoro editoriale.\nAutore di numerose opere storiche sul PCI, fu il curatore degli \"Annali Feltrinelli\", dedicati alla storia del movimento operaio italiano, e co-curatore della corposa \"Enciclopedia dell'Antifascismo e della Resistenza\".\nOpere.\nScritti, discorsi e opere di Pietro Secchia.\nTra le sue opere si segnalano in particolare:\nVanno annoverate tra le opere anche le due raccolte postume ma impostate dallo stesso Secchia:\ne la antologia di scritti e articoli \"Chi sono i comunisti. Partito e masse nella vita nazionale 1948-1970\", a cura e con prefazione di Ambrogio Donini, Milano, Mazzotta, 1977."}
{"id": "903356", "revid": "1272592", "url": "https://it.wikipedia.org/wiki?curid=903356", "title": "Chiesa di Maria Santissima Desolata", "text": "La chiesa di Maria Santissima Desolata \u00e8 un luogo di culto sito in via Amedeo Maiuri nel quartiere di Bagnoli, a Napoli.\nStoria e descrizione.\nIl tempio fu consacrato nel 1905, mentre la sua costruzione \u00e8 riconducibile alla seconda met\u00e0 del XIX secolo. Esso doveva rappresentare la nascita di nuovo quartiere partenopeo, reso abitabile in seguito alla bonifica dei territori circostanti il lago di Agnano.\nDalle informazioni ricavate, interessante \u00e8 la facciata della chiesa d'impronta neoclassica, caratterizzata da un pronao esastilo e un alto podio che le conferiscono l'aspetto di un tempio di et\u00e0 antica."}
{"id": "903357", "revid": "125366153", "url": "https://it.wikipedia.org/wiki?curid=903357", "title": "Movimento Sociale Repubblicano", "text": "Il Movimento Sociale Repubblicano (in spagnolo Movimiento Social Republicano, MSR) \u00e8 stato un partito politico spagnolo, con sede a Barcellona, registrato al Ministero degli Interni il 30 novembre 1999.\nIl movimento si inquadrava nell'orbita del neofascismo europeo presentando posizioni terzoposizioniste e nazional-rivoluzionarie. Il motto del MSR era: \"Spagna-Repubblica-Socializzazione\".\nMolte delle suggestioni ispiratrici del MSR provenivano inoltre dagli scritti di Ramiro Ledesma Ramos fondatore delle Giunte di Offensiva Nazional-Sindacalista (\"JONS\").\nPossedeva delle sezioni sindacali dei lavoratori (\"Unione Sindacale dei Lavoratori\"), degli studenti (\"Unione Sindacale degli Studenti\") e una sezione giovanile (\"Lega Giovane\").\nPer tutta la ventennale esistenza del movimento, \"Tribuna de Europa\" \u00e8 stata la pubblicazione ufficiale del MSR, mentre \"Libertad\" era il bollettino informativo.\nA seguito del VIII congresso nazionale dell'11 novembre 2017, i partecipanti hanno deciso all'unanimit\u00e0 di chiudere l'esperienza del MSR giudicata ormai \u00ab\"ineffettuale\"\u00bb. Il movimento si \u00e8 cos\u00ec ufficialmente disciolto il 30 gennaio 2018 con un comunicato stampa."}
{"id": "903358", "revid": "1573940", "url": "https://it.wikipedia.org/wiki?curid=903358", "title": "Chiesa di Santa Maria Antesaecula", "text": "La chiesa di Santa Maria Antesaecula \u00e8 una delle chiese monumentali di Napoli; si erge nella via omonima, nel rione Sanit\u00e0.\nStoria e descrizione.\nIl tempio ha una pianta a croce greca con presbiterio absidato ed \u00e8 caratterizzata da una pregevole facciata, arretrata rispetto alla strada, che costituisce l'elemento architettonico di maggior spicco. Il portale \u00e8 in piperno. L'edificio \u00e8 uno dei punti di riferimento per l'arte e l'architettura del Rinascimento e del Barocco a Napoli.\nNel 1622 il complesso monastico di Santa Maria a Sicola fu trasferito nella Sanit\u00e0 a causa del disordinato sviluppo edilizio per cui la zona della Vicaria Vecchia fu ritenuta inidonea a continuare ad ospitare l'istituto. Per l'educandato si riutilizzarono edifici preesistenti, riadattandoli ad ambienti monastici, mentre la chiesa fu costruita \"ex novo\"; il nome da \"Sicola\" fu corrotto in \"antesaecula\", con allusione al passo biblico del libro del Siracide nella traduzione latina della Vulgata le cui parole sono state attribuite alla Madonna: \"ab inizio et ante saecula creata sum\" (sono stata creata fin dall'origine e prima dei secoli).\nIl complesso fu ben conservato fino alla seconda guerra mondiale, quando i bombardamenti recarono ingenti danni alla chiesa e al monastero. In anni recenti sono stati effettuati lavori di restauro e ripristino che hanno portato alla luce un putridarium: un ambiente seminterrato, ricavato grazie al dislivello fra via Santa Maria Antesaecula e vico Maresca, nel quale si notano otto sedili absidati (\"cantarelle\") utilizzati per il rituale della scolatura dei cadaveri.\nAttualmente l'edificio \u00e8 sede di un presidio sanitario."}
{"id": "903361", "revid": "7", "url": "https://it.wikipedia.org/wiki?curid=903361", "title": "Filantropo", "text": ""}
{"id": "903362", "revid": "7", "url": "https://it.wikipedia.org/wiki?curid=903362", "title": "Niccol\u00f2 Garaventa", "text": ""}
{"id": "903363", "revid": "164844", "url": "https://it.wikipedia.org/wiki?curid=903363", "title": "Behavior Based Safety", "text": ""}
{"id": "903364", "revid": "84184", "url": "https://it.wikipedia.org/wiki?curid=903364", "title": "Fuchs", "text": ""}
{"id": "903367", "revid": "287204", "url": "https://it.wikipedia.org/wiki?curid=903367", "title": "Ljapunov", "text": ""}
{"id": "903373", "revid": "1305772", "url": "https://it.wikipedia.org/wiki?curid=903373", "title": "Markov", "text": "Markov, e le varianti Markova e Markoff sono cognomi russi portati da varie personalit\u00e0:"}
{"id": "903376", "revid": "118086537", "url": "https://it.wikipedia.org/wiki?curid=903376", "title": "Khmer Issarak", "text": "Il movimento Khmer Issarak (letteralmente \"Khmer Libero\") era un fronte politico nazionalista ed indipendentista operante in Cambogia formatosi nel 1945 sotto la protezione del governo della Thailandia. Nacque con l'obiettivo di scacciare le autorit\u00e0 coloniali dell'Indocina francese.\nFu alleato con gli analoghi movimenti del Lao Issara, i cui membri avevano costituito in Laos un'effimera repubblica nel 1945, ma erano stati costretti all'esilio dal ritorno dei francesi, e quello nord-vietnamita Viet Minh. L'intento era quello di creare un fronte comune contro i francesi, che dovettero ritirarsi nel 1953 dopo la sconfitta subita nella prima guerra d'Indocina.\nA causa della sua eterogeneit\u00e0 politica, il movimento si sciolse ben presto e molti dei suoi aderenti parteciparono successivamente al governo del principe Sihanouk. I restanti confluirono in altre fazioni politiche, principalmente nei Khmer rossi.\nTra i suoi membri vi fu l'ultimo leader dei Khmer rossi, Ta Mok, dirigente locale per i distretti di Tram Kak e Prey Krabas, nella provincia di Tak\u00e9o, che si un\u00ec al movimento nel 1949."}
{"id": "903378", "revid": "287204", "url": "https://it.wikipedia.org/wiki?curid=903378", "title": "Narghile", "text": ""}
{"id": "903385", "revid": "106324", "url": "https://it.wikipedia.org/wiki?curid=903385", "title": "Movimento Khmer Issarak", "text": ""}
{"id": "903387", "revid": "599013", "url": "https://it.wikipedia.org/wiki?curid=903387", "title": "Chiesa anglicana (Napoli)", "text": "La chiesa anglicana di Napoli si erge in via San Pasquale e rappresenta il luogo di culto della comunit\u00e0 anglicana partenopea.\nStoria.\nFino al 7 settembre 1860, i culti non cattolici vietati nel Regno si celebravano nelle legazioni extraterritoriali. Il culto anglicano si svolgeva nella legazione britannica di palazzo Calabritto. Il 23 ottobre 1861, Giuseppe Garibaldi (appena arrivato a Napoli sollecitato da un comitato di residenti inglesi per l'appoggio ricevuto nella lotta contro i Borbone dal governo britannico) concesse l'autorizzazione per la costruzione della chiesa facendo dono pure del suolo necessario (all'epoca un maneggio per cavalli propriet\u00e0 dell'esercito).\nNel 1965, fu scoperta sulla facciata della chiesa una lapide bilingue, italiano e inglese, a ricordo dell'avvenimento. Il nuovo governo italiano cedette ufficialmente la propriet\u00e0 del terreno il 10 agosto 1861.\nIl comitato dei residenti inglesi a Napoli, con sottoscrizioni private e pubbliche sia a Napoli che in Gran Bretagna, riusc\u00ec a raccogliere la cospicua somma necessaria per la realizzazione della chiesa. Dopo un concorso fra architetti napoletani ed inglesi, fu dato incarico per l'opera all'inglese Thomas Smith, che aveva appena ultimato la chiesa della comunit\u00e0 inglese a Nizza. La prima pietra fu posata il 15 dicembre 1862 e l'edificio ultimato fu consacrato a Ges\u00f9 dal primo vescovo anglicano di Gibilterra il 3 marzo 1865.\nDescrizione.\nL'architettura del tempio si richiama allo stile neogotico, tipico delle regioni anglosassoni.\nLa facciata a salienti \u00e8 preceduta da un portico con arcate a sesto acuto ed \u00e8 caratterizzata da una grande finestra ogivale al centro e da due bifore laterali.\nL'interno \u00e8 composto da tre navate, separate da pilastri che sorreggono capitelli decorati con fiori ed uccelli citati nella Bibbia. Le vetrate dell'abside poligonale riportano le figure di apostoli e profeti; nella controfacciata sono conservati i patroni d'Inghilterra, santa Margherita e san Giorgio.\nNell'architettura complessiva della chiesa sono inoltre evidenti diverse analogie con la Chiesa episcopale americana di Saint James a Firenze, anch'essa adibita al culto riformato, ma costruita solo nei primi anni del Novecento."}
{"id": "903391", "revid": "640277", "url": "https://it.wikipedia.org/wiki?curid=903391", "title": "Cappella della Madonna dell'Idria", "text": ""}
{"id": "903394", "revid": "20654", "url": "https://it.wikipedia.org/wiki?curid=903394", "title": "Voli spaziali con equipaggio umano dal 2000 al 2009", "text": "La seguente \u00e8 una lista dettagliata dei voli spaziali con equipaggio umano dal 2000 al 2009. Sono inclusi tutti i voli che hanno raggiunto un'altitudine di almeno 100 km ossia la definizione della Federazione Aeronautica Internazionale di volo spaziale e i voli per i quali era prevista una quota di almeno 100\u00a0km ma che a causa di vari incidenti non l'hanno raggiunta."}
{"id": "903399", "revid": "110157", "url": "https://it.wikipedia.org/wiki?curid=903399", "title": "Chiesa di San Rocco (Napoli, Ponticelli)", "text": "La chiesa di San Rocco \u00e8 un luogo di culto cattolico di Napoli, nel quartiere di Ponticelli.\nStoria.\nVenne fondata nel 1578 su una precedente cappella del 1528 e dedicata a San Rocco di Montpellier, protettore degli appestati. Fu elevata a parrocchia nel 1943 e restaurata nel 1977.\nL'interno \u00e8 a navata unica ed \u00e8 custode di un \"altare maggiore\" marmoreo e di una statua lignea del XVIII secolo, raffigurante \"San Rocco\" (non vi sono informazioni circa il nome dell'artista). Sulle pareti della navata, inoltre, sono illustrate le scene di vita del Santo."}
{"id": "903401", "revid": "289247", "url": "https://it.wikipedia.org/wiki?curid=903401", "title": "Cath\u00e9drale Notre-Dame de Paris", "text": ""}
{"id": "903404", "revid": "131453", "url": "https://it.wikipedia.org/wiki?curid=903404", "title": "Arthur e la vendetta di Malthasard (film)", "text": ""}
{"id": "903406", "revid": "287204", "url": "https://it.wikipedia.org/wiki?curid=903406", "title": "Cubo troncato", "text": "In geometria solida il cubo troncato (o esaedro troncato) \u00e8 uno dei tredici poliedri archimedei, ottenuto troncando le cuspidi del cubo.\nHa 14 facce regolari, di cui 6 ottagoni e 8 triangoli, 36 spigoli e 24 vertici, in ciascuno dei quali concorrono due ottagoni e un triangolo.\nArea e volume.\nL'area \"A\" e il volume \"V\" di un cubo troncato i cui spigoli hanno lunghezza \"a\" sono le seguenti:\nDualit\u00e0.\nIl poliedro duale del cubo troncato \u00e8 il (piccolo) triacisottaedro.\nSimmetrie.\nIl gruppo delle simmetrie del cubo troncato ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_3. Sono gli stessi gruppi di simmetria del cubo e dell'ottaedro.\nTassellatura.\nIl cubo troncato non tassella lo spazio da solo, ma \u00e8 possibile tassellare lo spazio con cubi troncati e ottaedri aventi spigoli della stessa lunghezza.\nLegami con cubo e ottaedro.\nLa seguente sequenza di poliedri illustra una transizione dal cubo all'ottaedro:"}
{"id": "903407", "revid": "72396", "url": "https://it.wikipedia.org/wiki?curid=903407", "title": "Triacisottaedro", "text": "In geometria solida il triacisottaedro \u00e8 uno dei tredici poliedri di Catalan, duale del cubo troncato. Pu\u00f2 essere ottenuto incollando piramidi triangolari su ognuna delle 8 facce dell'ottaedro.\n\u00c8 un poliedro non regolare, le cui 24 facce sono identici triangoli isosceli aventi un lato che misura formula_1 volte gli altri due.\nArea e volume.\nL'area \"A\" ed il volume \"V\" di un triacisottaedro i cui spigoli pi\u00f9 corti hanno lunghezza \"a\" sono le seguenti:\nDualit\u00e0.\nIl poliedro duale del triacisottaedro \u00e8 il cubo troncato, un poliedro archimedeo.\nSimmetrie.\nIl gruppo delle simmetrie del triacisottaedro ha 48 elementi; il gruppo delle simmetrie che preservano l'orientamento \u00e8 il gruppo ottaedrale formula_4. Sono gli stessi gruppi di simmetria dell'ottaedro, del cubo e del cubo troncato.\nAltri solidi.\nI dodici spigoli pi\u00f9 lunghi del triacisottaedro e i sei vertici in cui essi concorrono, ovvero i vertici con valenza 8, sono spigoli e vertici di un ottaedro. Gli altri otto vertici del triacisottaedro sono vertici di un cubo."}
{"id": "903413", "revid": "486946", "url": "https://it.wikipedia.org/wiki?curid=903413", "title": "Informazione completa", "text": ""}
{"id": "903414", "revid": "78273", "url": "https://it.wikipedia.org/wiki?curid=903414", "title": "Shakhty", "text": ""}
{"id": "903431", "revid": "682087", "url": "https://it.wikipedia.org/wiki?curid=903431", "title": "Chiesa Ave Gratia Plena", "text": ""}
{"id": "903433", "revid": "163662", "url": "https://it.wikipedia.org/wiki?curid=903433", "title": "Home Access Gateway", "text": "In telecomunicazioni l'Home Access Gateway \u00e8 un dispositivo concentratore di traffico voce, dati, video dei clienti residenziali per reti di telecomunicazioni ad uso privato. Nel resto del mondo \u00e8 conosciuto come \"residential gateway\".\nDescrizione.\n\u00c8 un dispositivo che si differenzia dagli IAD (\"Integrated Access Device\") in quanto permette di collegare ad una stessa rete estesa (\"MAN-Metropolitan Area Network\") pi\u00f9 client, indipendentemente dalla risorsa fisica disponibile necessaria per il trasferimento dell'informazione (i bit dei vari segnali) o, meglio, sfruttando il tipo di connessione fisica disponibile presso il client (in genere, ADSL, ma anche xDSL, fibra ottica, ISDN, T1, etc.)\nNella sua configurazione pi\u00f9 semplice pu\u00f2 anche trattarsi semplicemente di un modem collegato direttamente ad un personal computer, mentre dispositivi pi\u00f9 evoluti possono incorporare le funzioni di router, NAT, firewall, access point WiFi, switch, hub, etc.\nAlcune fra le maggiori compagnie telefoniche del mondo hanno istituito nel 2004 un consorzio internazionale per la standardizzazione degli apparati, chiamato Home Gateway Initiative (HGI), al quale si sono uniti i maggiori costruttori di hardware di rete."}
{"id": "903442", "revid": "767487", "url": "https://it.wikipedia.org/wiki?curid=903442", "title": "Kuni", "text": "Biografia.\nLa carriera del guitar-hero giapponese inizia con il disco \"Masque\" nel 1986: un disco Heavy metal con moltissimi ospiti tra i quali:\nL'ulitmo album di Kuni \u00e8 \"Fucked Up!\" del 2000."}
{"id": "903447", "revid": "297059", "url": "https://it.wikipedia.org/wiki?curid=903447", "title": "Antipapa Gregorio VIII", "text": "Biografia.\nMaurice Bourdin nacque nella provincia francese del Limosino. Fu educato a Cluny, a Limoges e in Castiglia, dove divenne diacono di Toledo. Tra il 1098 ed il 1099 le sue conoscenze nell'ambiente di Cluny lo raccomandarono come vescovo di Coimbra. Dopo un pellegrinaggio di quattro anni in Terra Santa, nel 1111 fu nominato arcivescovo di Braga dove fu uno dei principali agenti di Enrico di Borgogna, conte del Portogallo nella sua riorganizzazione della Chiesa portoghese.\nIl Portogallo era a quel tempo un feudo di Castiglia e l'ambizioso conte Enrico stava perseguendo un vigoroso programma di autonomia politica e religiosa. Nel 1114 Bourdin rimase coinvolto in una disputa con il primate spagnolo e legato pontificio in Castiglia Bernardo di Toledo: venuto a Roma per appellarsi a papa Pasquale II, ottenne da questi la risoluzione della disputa a proprio favore. Torn\u00f2 a Roma nel 1116 per risolvere un'altra disputa con una diocesi vicina proprio quando Enrico V invase l'Italia nel contesto della lotta per le investiture. Venne cos\u00ec incaricato da Pasquale II, che nel frattempo si mise in salvo con la curia a Benevento, di un'ambasceria presso l'imperatore. Bourdin pass\u00f2 dalla parte di quest'ultimo, Enrico V entr\u00f2 a Roma il 23 marzo 1117, domenica di Pasqua, e fu incoronato Sacro Romano Imperatore dallo stesso Bourdin. Pasquale II scomunic\u00f2 Enrico V e rimosse Bourdin dalle sue cariche.\nQuando Pasquale II mor\u00ec, nel gennaio del 1118, gli successe Gelasio II. Enrico V torn\u00f2 a Roma, ma Gelasio si rifugi\u00f2 a Gaeta rifiutandosi di incontrare l'imperatore per discutere le questioni tedesche. Avendo ripreso forza la fazione imperiale tra i cardinali, l'elezione di Gelasio venne annullata dall'imperatore e il 1\u00ba marzo 1118 Maurice Bourdin venne proclamato papa con il nome di Gregorio VIII, l'ultimo di una lunga serie di usurpatori (Clemente III, Teodorico, Alberto, Silvestro IV). A Capua, il 7 aprile successivo, Gelasio II scomunic\u00f2 sia Gregorio VIII che Enrico V.\nDopo la morte di Gelasio II, nel 1119, quando fu eletto papa Callisto II, Enrico V fu indotto a cambiare alleanza papale, come verr\u00e0 poi sancito nel Concordato di Worms del 1122. Callisto II entr\u00f2 a Roma e Gregorio VIII dovette andarsene a Sutri, dove si trovava ancora quando, nell'aprile del 1121, le truppe di Callisto assediarono la citt\u00e0 per otto giorni, finch\u00e9 la cittadinanza non consegn\u00f2 loro Gregorio che fu portato a Roma e imprigionato nel \"Septizonium\". Dopo essere stato confinato in diversi monasteri, Gregorio mor\u00ec a Cava de' Tirreni poco dopo l'agosto del 1137."}
{"id": "903450", "revid": "1428919", "url": "https://it.wikipedia.org/wiki?curid=903450", "title": "Evelyne Marie France Neff", "text": "Biografia.\nDi ascendenza italiana, si trasfer\u00ec emigrando dal suo paese in Lorena, a Hussigny-Godbrange.\nGran parte della sua vita politica si svolse a Schramberg, citt\u00e0 della Foresta Nera in Germania.\n\u00c8 la madre di Christophe Neff, un geografo franco-tedesco."}
{"id": "903452", "revid": "767487", "url": "https://it.wikipedia.org/wiki?curid=903452", "title": "Ainikki", "text": "Ainikki (\"incomparabile\") per i finlandesi \u00e8 un personaggio della mitologia finnica, sorella di Lemmink\u00e4inen.\nLa sua presenza nel \"Kalevala\" si limita all'informare Lemmink\u00e4inen della rottura del giuramento da parte della fanciulla Kylikki, che torna al suo villaggio per danzare, cosa che fa molto adirare il fratello che la ripudia e decide di ripartire immediatamente per la guerra. Il personaggio non viene quindi tratteggiato in alcun modo, ma \u00e8 solo latore della notizia al fratello."}
{"id": "903456", "revid": "484362", "url": "https://it.wikipedia.org/wiki?curid=903456", "title": "Smila", "text": "Smila (; ) \u00e8 una citt\u00e0 sita lungo le rive del fiume Tjasmyn nell'oblast' di \u010cerkasy, Ucraina centrale. Dista 23\u00a0km dalla capitale dell'oblast', \u010cerkasy. La popolazione stimata al proprio interno ammonta a 69.400 unit\u00e0.\nOrigini del nome.\nSecondo la leggenda, durante uno dei numerosi attacchi dell'Orda d'Oro, una ragazza del luogo guid\u00f2 l'esercito della Rus' di Kiev contro gli invasori. I nemici furono sconfitti ma la ragazza fu uccisa da una loro freccia. Poich\u00e9 nessuno conosceva il suo nome, quando una colonia si stanzi\u00f2 nei pressi del luogo ove era stata combattuta la battaglia, questa fu chiamata Smila (che nel linguaggio ucraino significa coraggiosa). Ancor oggi, in ricordo di questa epica leggenda, sullo stemma della citt\u00e0 \u00e8 raffigurata una ragazza che con le proprie mani spezza una freccia.\nStoria.\nLa prima menzione di Smila \u00e8 risalente al XVI secolo, quando la citt\u00e0 faceva parte della Confederazione polacco-lituana. Negli anni che intercorrono tra il 1648 e il 1654 Smila fu sede di uno squadrone di Cosacchi che facevano capo al reggimento stanziato a \u010cyhyryn. Nel 1773 la citt\u00e0 ottenne il Diritto di Magdeburgo e, nel 1795, fu annessa all'Impero russo. Smila vide incrementare il proprio sviluppo industriale e demografico dopo l'apertura di una ferrovia all'interno del proprio territorio nel 1876. Nel XX secolo, come le citt\u00e0 circostanti, fu devastata dalla prima e dalla seconda guerra mondiale, dall'Holodomor e dalla depressione economica seguita al crollo dell'Unione Sovietica. Negli anni novanta la produzione industriale croll\u00f2 infatti del 70% e Smila perse pi\u00f9 del 10% della propria popolazione. Negli ultimi anni la citt\u00e0 ha invertito il trend ed oggi l'economia \u00e8 nuovamente in crescita.\nEconomia.\nLe attivit\u00e0 principali presenti nella citt\u00e0 sono quelle riguardanti l'Ingegneria meccanica e l'Industria alimentare. Le aziende produttrici di alluminio, numerose nei dintorni, diminuiscono man mano che ci si approssima al centro cittadino.\nSmila \u00e8 inoltre uno dei punti di snodo della rete ferroviaria ucraina: \u00e8 attraversata infatti dalle ferrovie che collegano Kiev a Dnipro e Odessa alla Russia.\nAmministrazione.\nGemellaggi.\nSmila \u00e8 gemellata con:"}
{"id": "903472", "revid": "1318658", "url": "https://it.wikipedia.org/wiki?curid=903472", "title": "Regione di Harar", "text": "La regione di Harar \u00e8 una regione (\"kililoch\") dell'Etiopia centro-orientale. Prende il nome dal suo capoluogo, Harar.\nLa regione-stato \u00e8 stata istituita nel 1995 ed \u00e8 la pi\u00f9 piccola tra quelle che compongono l'Etiopia. Fino al 1995 faceva parte della provincia di Haranghe di cui Harar era la capitale.\nLa regione costituisce una enclave all'interno del territorio nord-orientale della regione di Oromia.\nIl territorio \u00e8 prevalentemente montuoso essendo situato nell'altopiano etiopico nei pressi delle montagne \"Ahmar\". \nIl capoluogo Harar \u00e8 posto 1885 m s.l.m. ed \u00e8 stata dichiarato Patrimonio dell'Umanit\u00e0 dall'UNESCO per il suo ricco patrimonio culturale.\nStoria.\nDurante il Medioevo l'attuale regione dell'Harar fu sede di vari sultanati musulmani. Nel 1285, a crederne un testo endogeno studiato dal filologo Cerulli, Umar Walasma avrebbe scacciato la dinastia precedente e fondato un nuovo Stato la cui capitale era Ifat, all'Ovest dell'attuale Harar. Le relazioni con il vicino impero d'Etiopia sono conflittuali: la capitale si sposta dunque progressivamente verso l'Est a scelta del sultano Haqq ed Din. Contrariamente ai vicini Etiopi, gli abitanti dell'Harar sviluppano una cultura sedentaria e urbana di cui si vedono le tracce in numerose rovine. \nIn 1520, la citt\u00e0 di Harar diventa capitale del sultanato. All'inizio del cinquecento, il sultanato invader\u00e0 temporaneamente l'intera Etiopia durante il jihad dell'imam A\u1e25mad Gr\u0101\u00f1 b. Ibr\u0101h\u012bm (1527-1543), soprannominato \"Gra\u00f1\" (ovvero sia \"mancino\") dagli Etiopi. Indebolito dalla lunga guerra, il sultanato non pu\u00f2 resistere all'invasione di popoli nomadi che vi si installano: principalmente i Somali, gli Oromo e i Danakil.\nSociet\u00e0.\nEvoluzione demografica.\nDa una stima redatta dalla \"Central Statistical Agency of Ethiopia\" (CSA) e pubblicata nel 2005 la popolazione risulta essere costituita da 196.000 abitanti. \nI gruppi etnici principali che compongono la popolazione sono: oromo (52.3%), amhara (32.6%), harar (7.1%) e guragh\u00e9 (3.2%). La popolazione semitica harar costituisce la maggioranza della popolazione all'interno delle mura di Harar.\nLa lingua harari, scritta in alfabeto Ge'ez, \u00e8 la lingua ufficiale della regione.\nIl 60.3% della popolazione professa la religione musulmana e l'38.2% la religione cristiano-copta."}
{"id": "903475", "revid": "767487", "url": "https://it.wikipedia.org/wiki?curid=903475", "title": "Chi \u00e8 Harry Crumb?", "text": "Chi \u00e8 Harry Crumb? (\"Who's Harry Crumb?\") \u00e8 un film commedia del 1989 diretto da Paul Flaherty.\nTrama.\nLa figlia maggiore del ricco P.J. Downing viene rapita, e il padre per ritrovarla si rivolge all'agenzia investigativa \"Crumb&amp;Crumb\" diretta da Eliot Draisen. Draisen per\u00f2 \u00e8 proprio l'organizzatore del rapimento e per questo decide di affidare il caso all'imbranato detective Harry Crumb, sicuro che non sarebbe mai riuscito a risolverlo.\nNonostante una lunga serie di pasticci ed equivoci Harry, con l'aiuto di Nikki Downing (sorella minore della ragazza rapita) riesce a sventare il piano, assicurando Draisen e la moglie di Downing (che nel frattempo si era messa in combutta con lui) alla giustizia e diventando il nuovo capo dell'agenzia investigativa."}
{"id": "903478", "revid": "729019", "url": "https://it.wikipedia.org/wiki?curid=903478", "title": "T\u014dg\u014d Heihachir\u014d", "text": "Si arruol\u00f2 nella marina da guerra del feudo Satsuma nel 1866 e partecip\u00f2 alla guerra Boshin dalla parte dei sostenitori dell'imperatore Meiji. Fu dunque integrato nella nuova marina imperiale giapponese e nel 1871 inviato nel Regno Unito per un lungo periodo di studi e formazione. Torn\u00f2 in patria nel 1878 e serv\u00ec su diverse cannoniere, divenendo capitano di corvetta nel 1879; nel 1881 assunse il comando della \"Daini Teibo\". Nel 1886, capitano di vascello, studi\u00f2 per suo conto diritto internazionale, quindi divenne comandante della nave corazzata \"Hiei\" e infine capo di stato maggiore al 2\u00ba distretto navale (Kure). Dalla fine del 1891 fu comandante dell'incrociatore protetto , che condusse nella prima guerra sino-giapponese con maestria. Fu encomiato con la promozione a contrammiraglio e l'affidamento di compiti prestigiosi, come quello di direttore del Collegio navale, che gest\u00ec due volte tra 1896 e 1899; in questo periodo raggiunse il rango di viceammiraglio. All'inizio del 1900 era al comando di una delle flotte della marina imperiale, ma la sua carriera ebbe un salto improvviso quando nel 1903 il ministro della marina lo nomin\u00f2 comandante della Flotta Combinata e della 1\u00aa Flotta insieme.\nNel febbraio 1904, allo scoppio della guerra russo-giapponese, pose un efficace blocco a Port Arthur, dove si trovava la quasi totalit\u00e0 della Flotta del Pacifico zarista; il blocco cost\u00f2 perdite non trascurabili, ma egli fu capace di respingere due sortite russe e proteggere le operazioni anfibie nella penisola di Liaodong, guadagnandosi il grado di ammiraglio. Caduta la citt\u00e0 all'inizio del 1905, ebbe modo di prepararsi adeguatamente per affrontare la Flotta del Baltico, salpata da San Pietroburgo: l'affront\u00f2 tra il 27 e il 28 maggio 1905 nella battaglia di Tsushima, dove ottenne una vittoria decisiva. Solo tre navi russe ripararono a Vladivostok, diciotto furono affondate e una decina catturate, al prezzo di tre torpediniere. Negli anni successivi ricevette importanti decorazioni, fu elevato al rango nobiliare di conte (1907) e a quello prestigioso di \"Gensui Kaigun Taish\u014d\", ovvero \"maresciallo-ammiraglio\" (1913). Dal 1914 al 1921 fu precettore dell'erede al trono Hirohito e nel 1926, stimato e onorato, spar\u00ec dalla scena pubblica. Divenuto marchese il 29 maggio 1934, mor\u00ec il giorno successivo.\nBiografia.\nGiovent\u00f9 e ingresso in marina.\nT\u014dg\u014d Heihachir\u014d nacque il 27 gennaio 1848 (una fonte soltanto riporta il 22 dicembre 1847) nel piccolo villaggio di Kajima-Machi, sito in una provincia limitrofa del dominio feudale Satsuma del clan Shimazu, ultimo di quattro fratelli. Il padre, uno stimato samurai, era fedele servitore del \"daimy\u014d\" Nariakira Shimazu: ne controllava la riscossione delle imposte, era il suo tesoriere e rivestiva la carica di governatore. La madre Masuko era nobile e apparteneva allo stesso clan del marito. Alla nascita T\u014dg\u014d fu chiamato, in realt\u00e0, Nagakoro; ma a 13 anni, nel corso di una tradizionale cerimonia coeva che voleva significare un cambiamento profondo nel giovane membro della societ\u00e0, egli scelse per s\u00e9 il nuovo nome di Heihachir\u014d, con il quale fu da allora in poi conosciuto. Ricevette la tipica educazione della casta dei guerrieri giapponesi, compreso naturalmente l'uso delle armi, invero piuttosto raro vista l'unit\u00e0 del paese sotto il clan Tokugawa e il quasi totale isolamento dal resto del mondo. Nel 1853 e 1854, per\u00f2, lo shogunato fu costretto dal commodoro statunitense Matthew Perry a firmare la convenzione di Kanagawa, che apriva i porti nipponici ai mercati americani; subito gli Stati Uniti furono imitati da diverse potenze europee. I signori feudali giapponesi e il governo centrale, perci\u00f2, iniziarono a mobilitare i samurai e a considerare un deciso ammodernamento delle forze armate. Nell'agosto 1863 T\u014dg\u014d, che si trovava a Kagoshima, assistette al bombardamento operato dalla Royal Navy a titolo di rappresaglia per l'uccisione di un cittadino britannico da parte di un samurai al servizio degli Shimazu. L'episodio lo segn\u00f2 profondamente e decise di divenire marinaio. Nel 1864 il feudo Satsuma fu autorizzato a formare una propria forza navale di grandi unit\u00e0: T\u014dg\u014d si arruol\u00f2 nel 1866, all'et\u00e0 di 17 anni, assieme a due dei suoi fratelli e nel gennaio 1868 fu assegnato alla nave a ruota a pale come servente a uno dei cannoni. Nei giorni seguenti scoppi\u00f2 la guerra Boshin tra i sostenitori dell'imperatore Meiji e lo shogunato Tokugawa con i propri fedeli: il dominio Satsuma combatt\u00e9 per la causa imperiale e T\u014dg\u014d partecip\u00f2 in prima persona alle battaglie navali di Awa (28 gennaio), di Miyako e di Hakodate. Alla fine le regioni riottose furono sconfitte e inglobate nel nuovo Impero giapponese.\nGli studi all'estero e la carriera in patria.\nL'11 dicembre 1870, avuto il riconoscimento a cadetto, T\u014dg\u014d fu trasferito sulla nave corazzata \"Ryujo\". All'inizio del 1871, per\u00f2, fu scelto assieme ad altri undici giovani marinai per un lungo periodo di addestramento nel Regno Unito: part\u00ec dal Giappone il 12 marzo. Agli ospiti nipponici fu per\u00f2 impedito l'accesso al Royal Naval College di Greenwich e furono smistati; T\u014dg\u014d fu assegnato al Thames Nautical Training College di Londra. Qui ricevette un'educazione di stampo europeo e impar\u00f2 la lingua inglese, dopodich\u00e9 fu imbarcato sulla nave addestramento HMS \"Worcester\" nel 1872. Dette prova di essere un ragazzo talentuoso e non esitava a prendere a pugni i compagni di classe quando lo apostrofavano con il razzista nomignolo di \"Johnny Chinaman\", evento che accadeva spesso. Si diplom\u00f2 secondo, ottenne la qualifica di guardiamarina e fu unito all'equipaggio della nave addestramento HMS \"Hampshire\" nel 1875, con la quale effettu\u00f2 una crociera di circumnavigazione del globo. Nel corso del viaggio si ammal\u00f2 e nella degenza accus\u00f2 una diminuzione della vista; si sottopose a ogni cura possibile, talvolta dolorosa, e sorprese i propri commilitoni per la sua capacit\u00e0 di sopportazione e l'assenza di autocommiserazione. Una volta che il vascello fece ritorno a Londra, i medici dell'istituto furono capaci di guarirlo completamente: T\u014dg\u014d intraprese cos\u00ec un corso in matematica all'Universit\u00e0 di Cambridge, svolto dal reverendo A. S. Capel, quindi soggiorn\u00f2 per un certo periodo a Portsmouth e subito dopo fu accettato dal Royal Naval College. Durante gli studi visit\u00f2 i cantieri britannici a Sheerness e pot\u00e9 osservare i processi costruttivi coevi di navi da guerra; in particolare assist\u00e9 alla costruzione di alcune unit\u00e0 ordinate dal Giappone, il cui governo lo nomin\u00f2 ispettore verso la fine dell'addestramento per supervisionare l'assemblamento di tre di queste navi. T\u014dg\u014d ritorn\u00f2 in patria il 23 maggio 1878 a bordo della nave corazzata , ordinata al Regno Unito, e il 3 luglio fu promosso a sottotenente di vascello.\nIl 16 agosto fu riassegnato alla nave corazzata e il 27 dicembre ebbe una seconda promozione a tenente di vascello. Il 5 settembre 1879 ritorn\u00f2 sulla \"Hiei\", sulla quale fu portato al rango di capitano di corvetta il 27 dicembre. Lasci\u00f2 questa unit\u00e0 il 5 gennaio 1880 per la corvetta \"Jingei\" in qualit\u00e0 di vice-comandante. Ricopr\u00ec tale carica anche a bordo della cannoniera \"Amagi\" a partire dal 27 dicembre 1881. Il 12 marzo 1883 ricevette il primo comando: la cannoniera \"Daini Teibo\", che diresse per oltre un anno prima di passare, il 15 maggio 1884, alla testa della cannoniera \"Amagi\". Con questa unit\u00e0 affianc\u00f2 come osservatore militare le forze della flotta francese impegnate nel conflitto contro la Cina e dirette dall'ammiraglio Am\u00e9d\u00e9e Courbet; scese inoltre a terra sull'Isola di Formosa al seguito del corpo di spedizione sbarcato. Nominato capitano di fregata il 20 giugno 1886, fu trasferito due giorni pi\u00f9 tardi all'Ufficio di navigazione, dipendente dal Ministero della marina, ma gi\u00e0 il 7 luglio fu riassegnato alla corvetta \"Yamato\" dapprima come ufficiale di macchina e poi come comandante (dal 10 maggio 1886). Due mesi dopo raggiunse il grado di capitano di vascello e il 22 novembre fu investito di una doppia responsabilit\u00e0, nella veste di comandante della corvetta \"Asama\" e capo dell'Ufficio armamenti operante presso il 1\u00ba Distretto navale con quartier generale a Yokosuka, incarico quest'ultimo che abbandon\u00f2 il 2 febbraio 1887. Cominci\u00f2 in questo periodo a studiare diritto internazionale e diplomazia, a causa anche di una concomitante crisi reumatica che per un periodo lo lasci\u00f2 semi-paralizzato. Il 1\u00ba luglio 1889 tenne il comando della nave corazzata \"Hiei\" per poi riprendere il proprio posto sulla piccola \"Asama\", che continu\u00f2 a comandare sino alla primavera del 1890; infatti il 13 maggio di quell'anno fu nominato capo di stato maggiore presso il 2\u00ba Distretto navale (Kure). Il 14 dicembre 1891 torn\u00f2 in mare in qualit\u00e0 di comandante dell'incrociatore protetto , una posizione che tenne a lungo. Solo il 23 aprile 1894, infatti, divenne il comandante del corpo equipaggi facente capo al distretto navale di Kure. L'8 giugno, tuttavia, si vide riassegnato il comando dell'incrociatore \"Naniwa\".\nLa guerra contro la Cina e la nomina a capo della Flotta combinata.\nNel corso del 1894 le tensioni tra Impero giapponese e Impero cinese erano andate deteriorandosi per la questione relativa al controllo della penisola di Corea, rivendicata da entrambe le parti. Il 25 luglio, quando ancora i due paesi intrattenevano relazioni diplomatiche, si verific\u00f2 un combattimento navale al largo di Pungdo, che tra le navi coinvolte vide anche il \"Naniwa\". T\u014dg\u014d affond\u00f2 il trasporto truppe cinese \"Kowshing\", noleggiato dai britannici: la sua distruzione rientrava ciononostante nel diritto internazionale coevo, come affermarono gli esperti nel settore. L'episodio conferm\u00f2 l'utilit\u00e0 degli studi che aveva intrapreso per suo conto e il suo acume politico, ma fu caratterizzato anche da un atteggiamento particolarmente brutale verso i naufraghi cinesi: T\u014dg\u014d non ne trasse in salvo nessuno e anzi bersagli\u00f2 le loro lance di salvataggio. Iniziate le ostilit\u00e0 il 1\u00ba agosto, egli combatt\u00e9 il 17 settembre nella battaglia del fiume Yalu nella flotta dell'ammiraglio K\u014dz\u014d Tsuboi e, malgrado la posizione di chiudifila del \"Naniwa\", si mise positivamente in luce. Il 16 febbraio 1895, in riconoscimento dei suoi meriti, ebbe la promozione a contrammiraglio e la nomina al corpo ufficiali della cosiddetta \"Jobi Kantai\" (\"Flotta in prontezza\"), che riuniva tutto il naviglio pi\u00f9 moderno e meglio armato della Marina imperiale giapponese. Il conflitto termin\u00f2 ad aprile 1895 con una completa vittoria nipponica, ma i suoi frutti furono limitati dal Triplice Intervento di Francia, Impero russo e Impero tedesco, rimasti sfavorevolmente sorpresi dalla potenza dimostrata dal Giappone, che dovette rinunciare alla strategica penisola di Liaodong. Essa cadde nell'orbita russa, che negli anni seguenti si estese alla Manciuria e minacci\u00f2 la Corea.\nIl 16 novembre 1895 T\u014dg\u014d fu reso membro del Comitato degli ammiragli e fu direttore del Collegio navale, istituzione creata alla fine degli anni ottanta e che si occupava di formare gli ufficiali di stato maggiore, in due riprese: tra il 23 marzo e il 5 novembre 1896 e poi dal 1\u00ba febbraio 1898 all'inizio del 1899. Nel corso del secondo mandato, il 14 maggio 1898, fu portato al rango di viceammiraglio. Rinnov\u00f2 il curriculum collegiale e introdusse nelle lezioni un saggio di strategia navale, scritto dall'ammiraglio russo Stepan Osipovi\u010d Makarov e tradotto in giapponese. Il 19 gennaio 1899 assunse il comando del 3\u00ba Distretto navale (Sasebo), seguito dal posto di comandante in capo della \"Flotta in prontezza\", il 20 maggio 1900: in questa veste coordin\u00f2 l'intervento del contingente che l'Impero giapponese distacc\u00f2, in collaborazione con le potenze occidentali, per soffocare la ribellione dei Boxer. Il 1\u00ba ottobre 1901 pass\u00f2 a comandare il 4\u00ba Distretto navale (Maizuru) per poco pi\u00f9 di due anni e il 19 ottobre 1903 torn\u00f2 alla testa della \"Flotta in prontezza\". La sua carriera sembrava praticamente conclusa, ma il ministro della marina ammiraglio Yamamoto Gon'nohy\u014de sorprese tutti gli alti ufficiali scegliendo proprio T\u014dg\u014d come comandante della ricostituenda Flotta Combinata, il comando delle forze navali d'altura che ne coordinava le manovre; lo stesso imperatore Meiji rimase perplesso ed espresse critiche all'indirizzo dell'ammiraglio Yamamoto. La nomina fu ufficializzata il 28 dicembre 1903 e non fu l'unica: difatti T\u014dg\u014d fu investito anche del comando della 1\u00aa Flotta, formata dalle corazzate pi\u00f9 moderne.\nLa guerra russo-giapponese: Port Arthur e Tsushima.\nT\u014dg\u014d fu messo alla prova nei mesi immediatamente successivi. La Russia zarista aveva aumentato le proprie guarnigioni in Manciuria al principio del XX secolo e non accennava ad abbandonare per fasi graduali il territorio, come era stato stabilito in un accordo bilaterale del 1902. Negli ultimi mesi del 1903 Nicola II era dell'avviso che una guerra sarebbe prima o poi scoppiata; anche nell'Impero giapponese i \"genr\u014d\" ritenevano che un confronto militare con la Russia era vicino e il sovrano afferm\u00f2 che un conflitto, se necessario, sarebbe iniziato. Il 5 febbraio 1904 le tese relazioni diplomatiche furono interrotte dal governo nipponico, che ordin\u00f2 subito dopo un attacco preventivo senza dichiarazione di guerra. T\u014dg\u014d invi\u00f2 dieci cacciatorpediniere a Port Arthur, dove si trovava concentrata la Flotta del Pacifico dell'ammiraglio Wilhelm Vitgeft, e il 6 febbraio salp\u00f2 con la 1\u00aa e 2\u00aa Flotta. L'azione a sorpresa rischi\u00f2 di fallire nella notte tra 7 e 8 febbraio quando la cannoniera \"Koreec\", in uscita, lanci\u00f2 l'allarme non appena fu fatta segno a un lancio di siluri; tuttavia i cacciatorpediniere nipponici si fecero sotto e sganciarono altri siluri poco prima della mezzanotte, cogliendo alla sprovvista i difensori: le corazzate , e l'incrociatore protetto furono colpite e immobilizzate. Al mattino le prime truppe sbarcavano in Corea, mentre la Flotta combinata poneva il blocco a Port Arthur. T\u014dg\u014d cerc\u00f2 due volte (il 24 febbraio e il 1\u00ba maggio) di costituire con cinque vecchi bastimenti uno sbarramento all'imbocco della rada, in modo da imbottigliarvi la flotta russa, liberare le proprie navi dal compito di guardia e consentire un facile sbarco nella penisola del Liaodong. Non riusc\u00ec nei suoi piani a causa della vigorosa reazione delle artiglierie costiere, ma invi\u00f2 comunque un rapporto ottimistico: il 5 maggio iniziarono perci\u00f2 le operazioni anfibie, peraltro senza problemi visto che i russi non si avventurarono in mare, e la guarnigione rimase isolata dal resto dell'esercito zarista, sconfitto nella battaglia del fiume Yalu il 30 aprile. A met\u00e0 maggio T\u014dg\u014d condusse una ricognizione in forze con tre corazzate (\"Hatsuse\", , ) e scorta di cacciatorpediniere al largo di Port Arthur, ma l'operazione cagion\u00f2 un disastro, poich\u00e9 la \"Hatsuse\" e la \"Yashima\" affondarono una dopo l'altra dopo aver urtato delle mine. Tali perdite furono particolarmente sentite da T\u014dg\u014d, sia perch\u00e9 perse la superiorit\u00e0 numerica sulla squadra russa, sia perch\u00e9 era stato informato da un'efficace rete di spie che a San Pietroburgo l'Impero russo stava radunando una seconda, pi\u00f9 vasta flotta da inviare in guerra. Il 30 fece posare ordigni dinanzi Port Arthur e Vladivostok, per impedire l'accesso e l'uscita a chiunque, ma il 23 giugno l'ammiraglio Vitgeft fu capace di lasciare gli ancoraggi e dirigersi al largo. Le opposte formazioni si incrociarono, ma i comandanti non impegnarono che brevi scaramucce con i cacciatorpediniere, causa di danni modesti; la corazzata , per\u00f2, fu sventrata da una mina, cosa che convinse i russi a rientrare gi\u00e0 il 24. Nel frattempo, il 6 giugno, T\u014dg\u014d era stato promosso ammiraglio.\nNel corso della primavera e dell'estate la 3\u00aa Armata giapponese era avanzata lungo la penisola e a inizio agosto aveva ricacciato la guarnigione al limitare della citt\u00e0, presa sotto il tiro delle artiglierie pesanti che danneggi\u00f2 diverse navi. Lo zar ordin\u00f2 allora a Vitgeft di fuggire e raggiungere Vladivostok: egli part\u00ec con cinque corazzate, tre incrociatori e quattordici cacciatorpediniere il 10 agosto. Poco prima delle 12:00 le navi russe avvistarono T\u014dg\u014d, in mare con l'intera Flotta combinata (quattro corazzate, undici incrociatori, quarantasei tra cacciatorpediniere e siluranti varie): egli mantenne le distanze per preservare le sue forze e invi\u00f2 in battaglia solo i cacciatorpediniere, ma nel primo pomeriggio i due contendenti si riavvicinarono. Lo scambio di cannonate si trascin\u00f2 per ore e intorno alle 17:45 la \"Cesarevi\u010d\", nave ammiraglia, fu gravemente colpita; Vitgeft rimase ucciso e la flotta si ritir\u00f2 a Port Arthur. La citt\u00e0 era vicina alla resa: tagliata fuori sia da terra che da mare, da novembre fu anche devastata dal tiro di obici d'assedio, che peraltro colpirono pure le unit\u00e0 in rada. L'ammiraglio T\u014dg\u014d intervenne con i cacciatorpediniere dopo il 5 dicembre, quando quattro delle cinque corazzate erano ormai adagiate sul fondale; la superstite \"Sevastopol\"', per\u00f2, resistette a ripetuti attacchi per il resto del mese, protetta da numerose reti antisiluro. Il 2 gennaio 1905 Port Arthur capitol\u00f2, liberando finalmente la marina imperiale dal blocco. T\u014dg\u014d pot\u00e9 prepararsi con agio allo scontro con la Flotta del Baltico russa o 2\u00aa Flotta del Pacifico, la cui guida era stata assunta dall'ammiraglio Zinovij Petrovi\u010d Ro\u017eestvenskij. Questi era partito nel novembre 1904 e aveva affrontato un lungo periplo delle coste europee e africane prima di fare tappa a Singapore nell'aprile 1905, dove si riforn\u00ec e attese alcune navi inviate all'ultimo momento da San Pietroburgo: solo il 14 maggio riusc\u00ec a salpare.\nL'ammiraglio T\u014dg\u014d si port\u00f2 con la Flotta combinata a Pusan, in Corea, ipotizzando correttamente che per raggiungere Vladivostok i russi avrebbero seguito la rotta pi\u00f9 breve. La notizia, infine, che alcune carboniere nemiche avevano attraccato a Shanghai lo convinse definitivamente che Ro\u017eestvenskij sarebbe passato a ovest dell'isola di Tsushima, tra Corea e Giappone meridionale. Alle 05:00 del 27 maggio usc\u00ec in mare con quattro corazzate e undici incrociatori in piena efficienza, lasciando momentaneamente al riparo il naviglio sottile a causa del tempo burrascoso. La flotta russa aveva una superiore potenza di fuoco, ma era stremata dal lungo viaggio, contava unit\u00e0 obsolete che ne inficiavano la manovrabilit\u00e0, il morale degli equipaggi era basso e difettava di addestramento al tiro. La battaglia di Tsushima inizi\u00f2 verso le 09:45 quando, all'altezza dell'isola, fu localizzata di poppa una formazione di tre incrociatori nipponici accompagnati dalla nave corazzata \"Zheyuang\", preda bellica cinese; la sua presenza disturb\u00f2 la flotta russa mentre assumeva la formazione da battaglia e cos\u00ec si ritrov\u00f2 schierata in due colonne, delle quali quella occidentale, pi\u00f9 arretrata, riuniva il naviglio meno moderno. Nel frattempo T\u014dg\u014d era sopraggiunto da nord, a bordo della corazzata : egli si dispose in linea di fila, con le corazzate in testa e, dopo aver dirottato verso ovest, esegu\u00ec una conversione alle 13:55, assumendo rotta est e avvicinandosi alla flotta russa, che procedeva per nord-est. Essa apr\u00ec il fuoco alle 14:25 contro i giapponesi, ma con scarso effetto; invece, una alla volta, le corazzate nipponiche spararono salve da 305\u00a0mm pi\u00f9 precise: alle 14:45 la recente nave da battaglia \"Osljabja\" affond\u00f2, mentre l'ammiraglia \"Kn\u00e2z Suvorov\" era in preda agli incendi. Solo l'incrociatore ricevette danni di una certa entit\u00e0 che lo costrinsero a ritirarsi momentaneamente dall'azione. Alle ore 15:00 tutte le corazzate russe erano state centrate e ciascuna perse il rispettivo apparato di controllo del tiro; da allora non furono pi\u00f9 capaci di colpire le unit\u00e0 avversarie. T\u014dg\u014d ripet\u00e9 l'accostata verso est, infliggendo altri danni agli avversari, quindi alle 15:50 circa riprese per nord-nord-est, mentre l'ammiraglio Ro\u017eestvenskij, ferito alla testa da una scheggia, conduceva incerto le sue unit\u00e0 grossomodo verso nord. La \"Suvorov\" era per\u00f2 gravemente avariata e Ro\u017eestvenskij, quasi incosciente, fu evacuato sul cacciatorpediniere \"Buyny\" e rimpiazzato dal vice Nikolaj Nebogatov: la corazzata, andata alla deriva, affond\u00f2 alle 19:00. Cinque minuti dopo la nave gemella , ben pi\u00f9 a nord, salt\u00f2 in aria. Nel corso della notte torpediniere e cacciatorpediniere nipponici (58 in totale) furono inviati a gruppi da T\u014dg\u014d per finire i russi; le piccole unit\u00e0 dovevano avvicinarsi sino a 1.000 metri dai bersagli e sganciare i siluri. La squadra zarista fu disfatta e si sparse nel Mar del Giappone; le singole navi furono attaccate e distrutte, oppure catturate. Il 28 maggio l'ammiraglio Nebogatov si arrese e fu fatto prigioniero assieme alla sua ammiraglia, la \"Imperator Nikolaj I\". Il giorno successivo il \"Buyny\" ebbe avarie ai motori e quindi l'ammiraglio Ro\u017eestvenskij fu trasferito sul cacciatorpediniere \"Bedovy\": poco dopo l'unit\u00e0 fu catturata ma, non appena i giapponesi seppero che a bordo vi era il comandante russo, rimorchiarono la nave sino a Sasebo, dove egli fu ricoverato. La Flotta del Baltico ebbe 4.830 morti, 7.000 prigionieri, oltre 1.800 internati e perse 34 navi tra affondate, catturate e internate e solo tre unit\u00e0 furono in grado di rifugiarsi a Vladivostok; i giapponesi contarono appena 110 morti e tre torpediniere distrutte. Tre mesi dopo furono aperti i negoziati tra Impero russo e Impero giapponese, che sfociarono nel trattato di Portsmouth del 5 settembre 1905.\nLa carriera dopo Tsushima.\nLa vittoria di Tsushima procur\u00f2 a T\u014dg\u014d grande fama e le principali testate occidentali lo soprannominarono \"il Nelson d'Oriente\". Il 20 dicembre 1905 divenne capo di stato maggiore della marina e membro del Comitato degli ammiragli, quindi il 30 dicembre 1906 fu insignito del Gran Cordone dell'Ordine del Nibbio d'oro; il 21 settembre 1907 l'imperatore Meiji gli concesse il rango di conte (\"hakushaku\") nel sistema nobiliare \"kazoku\" allora in vigore. Fu encomiato, anche, con alcune onorificenze straniere. Il 1\u00ba dicembre 1909 T\u014dg\u014d lasci\u00f2 il comando della Marina imperiale e il posto nel Comitato per assumere uno dei posti del Consiglio navale, che riuniva tre altri ammiragli (Inoue Yoshika, Yamamoto Gon'nohy\u014de, Arisugawa Takehito) incaricati di coadiuvare il Ministro della marina (viceammiraglio Sait\u014d Makoto) e il capo di stato maggiore (viceammiraglio Ij\u016bin Gor\u014d, che succedette a T\u014dg\u014d). Nel 1911 part\u00ec con destinazione il Regno Unito, dove rappresent\u00f2 l'Impero giapponese all'incoronazione di Giorgio V; tornato in patria, il 21 aprile 1913 fu portato al rango prestigioso di \"Gensui Kaigun Taish\u014d\", ovvero \"maresciallo-ammiraglio\" e assimilabile all'occidentale ammiraglio della flotta. Circa un anno pi\u00f9 tardi, il 1\u00ba aprile 1914, fu scelto come nuovo direttore della \"Scuola del principe ereditario\", uno speciale istituto per educare i membri della monarchia: fu, dunque, precettore del giovane Hirohito fino al 1\u00ba marzo 1921, quando egli aveva gi\u00e0 assunto la reggenza per il padre, il sovrano Taish\u014d di salute cagionevole. Alla data, T\u014dg\u014d present\u00f2 le proprie dimissioni dal posto di direttore e anche dalla Marina imperiale, ma mantenne il proprio seggio nel Comitato degli ammiragli e i suoi consigli in materia di politica e guerra furono sempre tenuti in alta considerazione.\nLa morte.\nSebbene a riposo, T\u014dg\u014d visse onorato come un eroe nazionale e l'11 novembre 1926 fu insignito dell'alta onorificenza dell'Ordine del Crisantemo, riservata ai soli membri della casata imperiale e alle monarchie straniere: si tratt\u00f2 di una delle rare eccezioni alla regola e l'unico caso di questo tipo in Giappone. Il conferimento della decorazione segn\u00f2 il totale ritiro dalla scena pubblica di T\u014dg\u014d, che visse gli ultimi anni con sua moglie e i suoi figli. Nel 1930 (fautore di un continuo incremento della marina in funzione imperialista) espresse comunque il proprio disappunto per la stipula del trattato navale di Londra, che poneva la marina imperiale in secondo piano rispetto alla Royal Navy e alla United States Navy. Il 29 maggio 1934 l'imperatore Hirohito gli confer\u00ec il rango nobiliare di marchese (\"k\u014dshaku\"), ma il giorno successivo T\u014dg\u014d mor\u00ec all'et\u00e0 di 86 anni, da tempo affetto da un tumore alla gola: stimato e conosciuto in tutto il mondo, ai suoi funerali intervennero navi da guerra statunitensi, britanniche, francesi, italiane, olandesi e cinesi per un'ultima parata in suo onore..\nNel 1940, in memoria e celebrazione della sua figura, fu eretto un santuario eponimo a Tokyo.\nFamiglia.\nT\u014dg\u014d spos\u00f2 nel 1881 Tetsuko, che gli rimase sempre al fianco. Con lei ebbe due figli e una figlia, che gli diedero quattro nipoti. Tetsuko spir\u00f2 nel febbraio 1935.\nNella cultura di massa.\nT\u014dg\u014d Heihachir\u014d \u00e8 stato interpretato dall'attore Toshir\u014d Mifune nel film giapponese \"Nihonkai daikaisen\", diretto dal regista Seiji Maruyama e ambientato durante il conflitto russo-giapponese. Usc\u00ec in Giappone nel 1969 e fu poi distribuito in Occidente con il titolo \"La battaglia di Port Arthur\"."}
{"id": "903480", "revid": "287204", "url": "https://it.wikipedia.org/wiki?curid=903480", "title": "Togo Heihachiro", "text": ""}
{"id": "903482", "revid": "767487", "url": "https://it.wikipedia.org/wiki?curid=903482", "title": "Annie Whitehead", "text": "Cresciuta come jazzista, nel prosieguo della carriera si \u00e8 rivelata una musicista eclettica, spaziando anche in altri generi tra cui la fusion, il reggae, lo ska, il blues ed il rock progressivo, in particolare ha collaborato ad album di artisti della scena di Canterbury.\nAnnie ha imparato a suonare il trombone a scuola. All'et\u00e0 di 14 anni gi\u00e0 suonava in band locali e nella Manchester Youth Jazz Orchestra, e cominci\u00f2 la sua carriera a 16 anni. Tra gli artisti che l'hanno ispirata ci sono Miles Davis, Charles Mingus e Wayne Henderson.\nNegli anni settanta si \u00e8 trasferita a Londra dove ha lavorato con Brotherhood of Breath di Chris McGregor, Carla Bley, Robert Wyatt, Joan Armatrading, Chris Rea, Bill Wyman, Elvis Costello, Jah Wobble e altri. Nel 1984 ha formato una sua band e ha pubblicato il suo primo CD come leader dei Working Week, coi quali ha lavorato a oltre 50 album e ha registrato anche 5 album a suo nome. \u00c8 stata anche parte dei Jazz Jamaican Allstars al fianco del sassofonista Denys Baptiste, che mischiano, come la sua stessa band, ritmi reggae al jazz.\nNel 2003 ha suonato il trombone nel pluripremiato album di Robert Wyatt \"Cuckooland\". Pi\u00f9 tardi ha fatto parte della band tribute a Frank Zappa, gli Zappatistas, insieme al chitarrista jazz John Etheridge.\nNel 2004 la BBC Radio 4 l'ha definite \u201cuna delle pi\u00f9 grandi tromboniste del Paese\u201d."}
{"id": "903484", "revid": "767487", "url": "https://it.wikipedia.org/wiki?curid=903484", "title": "Giorgio Buzzavo", "text": "Carriera.\nTra gli anni sessanta e settanta ha vestito la canotta della Virtus Pallacanestro Bologna dove, da capitano, ha contribuito pi\u00f9 volte a salvare le Vu nere dalla retrocessione. Bortoletto (poi primo presidente Benetton, ma anche a Mestre primo allenatore assieme ad Augusto Giomo) lo port\u00f2 a giocare nel 1973-74 a Mestre, dove ottenne la promozione in A1. L'ultima stagione in attivit\u00e0, nel 1975-76, sempre a Mestre, in Serie A2, squadra nella quale fece da chioccia all'emergente Renato Villalta.\nDopo diversi impieghi nel settore degli articoli sportivi come dirigente alla Lotto, alla Caber, Spalding, NBA, Sportitalia, Mecap. Dagli anni novanta \u00e8 presidente della Benetton Basket, della Sisley Volley ed Amministratore Delegato della Verde Sport S.p.A, braccio operativo nello sport del Gruppo Benetton.\nVince pi\u00f9' di 60 trofei a capo di Verdesport, persegue la responsabilit\u00e0 sociale dell'imprenditore sul territorio, lancia il Master SBS che diventa leader in Italia per lo sport business, costruisce Laboratorio 0246 No Profit leader per lo studio del senso motorio del bambino.\nSposato con Rosanna Cappelletti, ha due figli, Andrea ed Alberto e quattro nipoti Alessandro, Sofia, Riccardo e Niccol\u00f2."}
{"id": "903488", "revid": "120813825", "url": "https://it.wikipedia.org/wiki?curid=903488", "title": "Villa Valcerasa", "text": "Le origini della Villa Valcerasa risalgono al XIII secolo e sono legate alla storia del Beato Pietro da Treia, un frate francescano nato nel 1227 a Montecchio (divenuta in seguito Treia) e morto a Sirolo nel 1304.\nStoria.\nNel luogo del suo eremitaggio, la fitta Selva di Valcerasa, la devozione dei Montecchiesi fece sorgere, attorno al 1450, il \"Convento d\u00e8 Clareni\", che ospit\u00f2 spesso illustri pellegrini che si recavano alla Santa Casa di Loreto e nel 1464 ospit\u00f2 anche Papa Pio II, diretto ad Ancona per recarsi in guerra contro i Turchi.\nSotto Papa Pio V, nel 1568, il cenobio di Valcerasa fu consegnato ai Minori osservanti, e, nel 1630, i Treiesi decretarono che tale luogo fosse utilizzato come lazzaretto.\nIn seguito, dopo essere appartenuta alle Monache Di Santa Chiara, nel 1722 la propriet\u00e0 pass\u00f2 alla famiglia Grimaldi che, nel 1739, sistem\u00f2 e dedic\u00f2 la Chiesa alla Vergine Madre di Dio; in seguito, il cardinale Nicola Grimaldi, Legato pontificio di Forl\u00ec e Governatore di Roma, cui la citt\u00e0 di Treia deve gran parte delle sue emergenze architettoniche, realizz\u00f2 la Villa Valcerasa e le sue dipendenze: i lavori furono iniziati poco prima del 1794 e completati nell'anno 1816, data di una mappa del Catasto Gregoriano che rappresenta la villa ed il casino di caccia ad essa collegato con una planimetria perfettamente riconducibile all'attuale.\nLa villa fu poi ristrutturata, ampliata, e migliorata nelle sue caratteristiche compositive tra il 1816 ed il 1835 da Nicola Lorenzo Gioacchino Grimaldi, alla cui scomparsa, avvenuta nel 1918 ed in assenza di eredi maschi, il possesso delle varie propriet\u00e0 pass\u00f2 in eredit\u00e0 alla marchesa Letizia Rappini di Casteldelfino dei principi Ruspoli e, da questa, alla famiglia dei suoi nipoti Folchi Vici.\nDescrizione.\nLe caratteristiche architettoniche del complesso di Villa Valcerasa (o Villa Ruspoli) denotano la mano di un artista culturalmente assai preparato: di imponenti dimensioni, \u00e8 costituita planimetricamente da un corpo centrale, destinato all'abitazione patrizia, e da due rami, di cui uno \u00e8 costituito da una cappella gentilizia e dalla dimora del religioso officiante, e quello opposto, mascherato da un prospetto speculare, da un fabbricato compositivamente e strutturalmente pi\u00f9 rozzo, verosimilmente destinato ad abitazione del colono.\nIl prospetto anteriore del corpo centrale, assai svelto ed elegante malgrado le dimensioni, \u00e8 alleggerito al piano terra dai sette archi di accesso al porticato e da due portoni laterali che ne ripetono le forme e le cui modanature a tutto sesto inquadrano le aperture di aerazione dell'ammezzato; al piano nobile le finestre corrispondenti ai portici sono riquadrate da mostre a baldacchino, mentre quelle laterali sono inserite in arconi; la finestra centrale, a tutta altezza, esalta l'assialit\u00e0 dell'insieme; il terzo piano, limitato alla parte centrale, \u00e8 qui ricordato da tre sole finestre, cieche, che mascherano la maggiore altezza del salone di rappresentanza e si conclude, dopo un poderoso cornicione, nelle falde a vista di un tetto a padiglione; la rimanente parte di copertura, resa assai complessa dalla presenza di cavedii, \u00e8 schermata invece da un muro di coronamento.\nIl prospetto posteriore \u00e8, limitatamente alla sua parte centrale, assai pi\u00f9 sobrio: al piano terra, un solo grande portone centrale, che costituisce lo sfondamento dell'atrio, due portoncini di servizio alle cantine e finestre inferriate; al primo piano semplici finestre tutte uguali ed al terzo, pi\u00f9 esteso in lunghezza che nel prospetto anteriore, una serie di aperture corrispondenti ad effettivi locali di servizio; le estremit\u00e0, costituenti angolo con le facciate est ed ovest, denunciano tutta la sapienza compositiva del progettista, tese come sono, con la ripetizione sui due lati di ampie aperture a tutto sesto, a ribadire, col contrasto della loro leggerezza, la severit\u00e0 e l'autorevolezza della parte centrale, destinata alla residenza padronale. \nL'aula liturgica della chiesetta comunica da un lato con una cappella ottagona coperta da una cupola e, dall'altro, con la sacrestia ed un bel campanile.\nIl Roccolo.\nNell'impianto planimetrico, il viale d'ingresso, dopo aver girato attorno alla villa, porta, con un angolo retto che esalta il fattore sorpresa, all'inquadratura scenografica del \"Roccolo\", piccola costruzione addirittura attribuibile al genio del Valadier la cui destinazione a casino di caccia con le reti costituisce un mero pretesto per la realizzazione di un gioiello architettonico, luogo d'incontro e di svago per i proprietari ed i loro ospiti.\nDue propilei leggermente sopraelevati ne incorniciano il volume, assai arretrato rispetto a questi, e lo spazio interno risultante \u00e8 arricchito da aiuole, da una vasca d'acqua e da due originali pozzi, con copertura a tronco di piramide ed apertura trapezia; anteriormente, un minuscolo portico tetrastilo, arricchito da una volta affrescata e da una nicchia centrale ospitante un busto muliebre, ha riscontro negli analoghi portici delle esedre dei propilei; al di sopra delle arcate, tre piccole finestre incorniciate completano la composizione. Questa parte della residenza \u00e8 stata restaurata in anni recenti e destinata ad attivit\u00e0 ricettiva.\nStato attuale.\nNel 2021 la villa di propriet\u00e0 privata, versa ancora in uno stato di profonda rovina, ad eccezione della parte denominata \"il Roccolo\", rimanendo in ogni caso una testimonianza importante dell'architettura e della nobilt\u00e0 d'epoca."}
{"id": "903499", "revid": "1776051", "url": "https://it.wikipedia.org/wiki?curid=903499", "title": "Trasporti in Libano", "text": "Questa voce raccoglie le principali tipologie di trasporti in Libano.\nTrasporti su rotaia.\nRete ferroviaria.\nIn totale: 401\u00a0km di linee ferroviarie, alcune parzialmente operative, a causa dei danni prodotti\ndalla guerra civile (dati 2004).\nReti metropolitane.\nNon esistono sistemi di metropolitana in Libano.\nReti tranviarie.\nAttualmente il servizio tranviario \u00e8 assente in questa nazione.\nTrasporti su strada.\nRete stradale.\nStrade pubbliche: in totale 7.300\u00a0km (dati 1999)\nReti filoviarie.\nI filobus non sono presenti.\nAutolinee.\nNelle zone abitate del Libano, per la gestione dei trasporti urbani, suburbani ed interurbani esercitati con autobus, operano da una parte l'azienda pubblica \"Office des Chemins de Fer et des Transports en Commun\" (OCFTC) e dall'altra la privata \"Lebanese Commuting Company\" (LCC) che dispone di vetture bianco-rosse, principalmente minibus.\nIdrovie.\nSono assenti trasporti che utilizzano acque fluviali o lacustri.\nTrasporti aerei.\nAeroporti.\nIn totale: 7 (dati 2005)\na) con piste di rullaggio pavimentate: 5\nb) con piste di rullaggio non pavimentate: 2"}
{"id": "903504", "revid": "124838788", "url": "https://it.wikipedia.org/wiki?curid=903504", "title": "Battaglia di Bitonto", "text": "La battaglia di Bitonto fu combattuta il 25 maggio 1734 nei pressi della citt\u00e0, tra l'esercito spagnolo, comandato dal generale duca di Montemar, e quello austriaco, guidato dal principe di Belmonte.\nEssa si colloca nel contesto della guerra di successione polacca, e in particolare della conquista borbonica delle Due Sicilie e si concluse con la disfatta dell'esercito austriaco e la vittoria totale degli spagnoli che port\u00f2 definitivamente il Regno di Napoli sotto il dominio di Carlo di Borbone. La vittoria fu importante per gli spagnoli perch\u00e9 ottenuta senza la partecipazione degli alleati francesi.\n\u00c8 inoltre citata nel Gattopardo di Giuseppe Tomasi di Lampedusa in una delle tante affermazioni del principio \"gattopardesco\".\nStoria.\nLa quadruplice alleanza.\nVerso il terzo decennio del XVIII secolo Filippo V di Spagna si alle\u00f2 con la Francia tramite la quadruplice alleanza. Il suo intento era quello di rientrare in possesso del sud Italia strappato alla Spagna dall'Austria nel 1707.\nPer questa missione fu incaricato il generale Carrillo de Albornoz, duca di Montemar, capitano generale degli eserciti del re di Spagna in quanto vicer\u00e9 e capitano generale del Regno di Napoli per conto di Carlo, duca di Parma e figlio di Filippo V e della regina Elisabetta Farnese. Tuttavia l'alleanza con la Francia non port\u00f2 i risultati sperati. Lo scoppio della guerra di successione polacca per\u00f2 offr\u00ec a Filippo V l'opportunit\u00e0 che gli serviva. Le truppe spagnole, guidate dal generale Montemar sbarcarono a Genova e poi si unirono, in Toscana,con quelle di Carlo, figlio del re di Spagna .\nL'invasione dello Stato pontificio.\nL'esercito di circa 40.000 uomini invase lo Stato Pontificio e poi entr\u00f2 nel Regno di Napoli, vicereame austriaco, senza trovare opposizione, e occupando Napoli il 7 maggio 1734, data in cui il giovane Carlo saliva sul trono del Regno di Napoli.\nIl giorno seguente Montemar si dedic\u00f2 a occupare i castelli situati nei dintorni di Napoli.\nNel frattempo il vicer\u00e9 austriaco Giulio Visconti Borromeo Arese, dopo aver abbandonato Napoli, si diresse con il suo esercito verso Bari dove venne raggiunto dalle truppe del conte Taun, che dalla Sicilia era sbarcato a Taranto. Per affrontare l'avanzata degli Spagnoli, il Governo austriaco ricorse al reclutamento dei cittadini nelle proprie milizie. Partito da Napoli, dopo aver assediato Capua e Gaeta, Montemar si diresse verso Bari con l'esercito ed invi\u00f2 contemporaneamente via mare la flotta per evitare che gli austriaci potessero fuggire o ricevere aiuti dal mare. La notizia che 6.000 croati stavano per arrivare in soccorso degli austriaci dal lato del mare Adriatico fece precipitare i combattimenti.\nLo svolgimento.\nLe prime schermaglie si ebbero nella notte del 24 maggio, subito interrotte da un violento temporale. All'alba del 25 maggio gli eserciti erano schierati e pronti per la battaglia: 14.000 spagnoli contro 10.000 austriaci.\nIl primo assalto spagnolo, comandato dal generale Montemar, si infranse contro la difesa approntata dagli Austriaci. Le cose si mettevano male per gli Spagnoli, ma furono subito aiutati dai reparti di cavalleria provenienti da Andria.\nA quel punto, i combattimenti si spostarono verso il mare e durarono 9 ore. L'esito di quegli scontri fu favorevole agli Spagnoli ed alcuni soldati austriaci si rifugiarono in Bitonto, mentre altri fuggirono col Belmonte a Bari.\nGli Spagnoli conquistarono 15 bandiere, 24 stendardi, 23 cannoni, armi, munizioni ed equipaggiamenti e fecero migliaia di prigionieri. Il giorno successivo, i soldati austriaci asserragliati a Bitonto si arresero e si consegnarono come prigionieri agli spagnoli che minacciavano di abbattere le mura a cannonate.\nLe conseguenze.\nIl generale Montemar, per punire la citt\u00e0 di Bitonto dell'aiuto mostrato al nemico decise di farla saccheggiare ma, secondo la tradizione locale, gli sarebbe apparsa dinanzi la Vergine Maria, intimandogli: \u00abNon oltraggiare questa citt\u00e0, poich\u00e9 essa \u00e8 la pupilla degli occhi miei e i cittadini sono figli miei. Io la difender\u00f2!\u00bb. La citt\u00e0, cos\u00ec, venne risparmiata. I Bitontini, a ricordo dell'evento ritenuto miracoloso, proclamarono l'Immacolata patrona della citt\u00e0.\nIl generale Montemar si diresse quindi verso Bari per combattere le forze austriache che l\u00ec si erano asserragliate. Il principe di Belmonte si stava preparando per la difesa ma una rivolta dei Baresi, che non volevano subire la stessa sorte che miracolosamente Bitonto aveva scampato, lo costrinse ad arrendersi agli Spagnoli.\nQuesti eventi causarono la rapida conquista da parte degli Spagnoli di tutto il Regno di Napoli, in quanto le altre citt\u00e0 del Sud Italia si consegnarono all'arrivo dell'esercito spagnolo, che gi\u00e0 nello stesso anno pot\u00e9 procedere a invadere e conquistare il Regno di Sicilia.\nIl nuovo re Carlo mantenne separate le corone di Napoli e Sicilia ma mantenne la corte a Napoli. Nomin\u00f2 Montemar comandante perpetuo di Castelnovo e duca di Bitonto, omaggiandolo inoltre di una medaglia di bronzo come segno di ringraziamento per l'impresa compiuta. Lo stesso Montemar fece erigere sul luogo del campo di battaglia un obelisco in memoria dell'evento. L'obelisco \u00e8 alto 18 metri, fu progettato da Giovanni Antonio Medrano, il testo delle lapidi presenti sulle quattro facciate \u00e8 attribuito al nuovo ministro Bernardo Tanucci. Il possesso dei due regni venne riconosciuto a Carlo nel trattato di pace che pose fine alla guerra di successione polacca nel 1738.\nLe forze in campo.\nNel consiglio di guerra degli Austriaci tenutosi nel Castello di Bari si pens\u00f2 in un primo momento di preparare la propria difesa davanti alle mura di Bari, ma il principe Belmonte fece notare che, in caso di sconfitta, non ci sarebbe stato spazio per una ritirata. Si decise allora di preparare la difesa presso Bitonto che era ben fortificata dalle mura e disponeva della difesa naturale della lama presente sul lato sud ed est della citt\u00e0. Bitonto allora decise di aiutare gli Austriaci concedendo la basilica di San Francesco La Scarpa e un'altra chiesa, unite da una trincea, come ospedale. La difesa degli Austriaci dunque, si attest\u00f2 fuori dalle mura di Bitonto a nove miglia dalla citt\u00e0, verso Terlizzi.\nLe forze austriache consistevano in 6.500 soldati di fanteria, 1.500 di cavalleria dei quali 400 ussari e il resto erano 24 squadroni di corazzieri.\nLe forze spagnole erano composte da 12 battaglioni di fanteria, 22 compagnie di granatieri, 24 squadroni di cavalleria pi\u00f9 le brigate dei fucilieri e granatieri Reali, e le compagnie di granatieri a cavallo.\nRievocazioni storiche.\nDal 1985 a Bitonto si svolge il corteo storico, in cui viene rappresentata la societ\u00e0 di Bitonto nel periodo della battaglia. In particolare \u00e8 curata la ricostruzione delle pettinature e dei costumi dell'epoca.\nL'obiettivo del corteo storico \u00e8 ricalcare l'importanza storica della battaglia non solo per Bitonto, ma per tutto il Meridione, in quanto la vittoria di Carlo di Borbone sugli austriaci permise al regno di Napoli di affermarsi come stato indipendente e sovrano e di godere dopo secoli di una rinascita politica ed economica.\nI figuranti percorrono tutta la citt\u00e0 partendo da palazzo Rogadeo, in via Mercanti, passando per porta Robustina, da piazza Sylos Sersale, fino a corso Vittorio Emanuele. Dopo il percorso nelle principali vie bitontine in piazza XXVI Maggio si tiene un'animazione dei fucilieri di Potenza e la cerimonia di consegna delle chiavi della citt\u00e0 da parte della nobildonna Alessandra Sylos al generale Montemar in presenza del sindaco del periodo, Camillo Regna, presso porta Baresana."}
{"id": "903512", "revid": "767487", "url": "https://it.wikipedia.org/wiki?curid=903512", "title": "Antero Vipunen", "text": "Antero Vipunen, chiamato anche Itse virsik\u00e4s (\"ricco di versi\") per i finlandesi \u00e8 un personaggio della mitologia finnica. Si tratta di un gigante mitico, celebre per la potenza della sua scienza magica. V\u00e4in\u00e4m\u00f6inen vi si rivolge per interrogarlo su alcune parole magiche, ma l'eroe scivola una volta sulla bocca del gigante, e questi lo ingoia in un boccone.\nIl personaggio compare in due situazioni nel poema \"Kalevala\", nella prima fa parte dei personaggi citati nel prologo dell'opera:\nKalevala, canto XVII.\nIl secondo episodio \u00e8 proprio quello dove il gigante viene svegliato dal suo sonno sottoterra da parte di V\u00e4in\u00e4m\u00f6inen per conoscere i detti magici di Tuonela, per svegliarlo decide di piantargli una stanga di ferro in bocca dopo aver sradicato gli alberi che sul suo giaciglio crescevano, ma una volta svegliato il gigante e salitogli sulla soglia della bocca, l'eroe scivola e vi cade dentro, finendo ingoiato:\nV\u00e4in\u00e4m\u00f6inen nelle viscere del gigante si industria ad uscirne dapprima facendosi costruttore di barche per navigare nell'intestino di Vipunen, poi fabbro battendo e ribattendo ferro e creando al gigante un fortissimo bruciore, quest'ultimo inizia una lunga cantilena a mo' di maledizione nei confronti del vecchio Eroe, ricca di scongiuri per allontanare il male e parole di minaccia, ma l'eroe dichiara di non volerne uscire finch\u00e9 non avr\u00e0 ottenuto le parole magiche che gli servono per completare la costruzione della sua barca. Vipunen canta allora tutta la sua scienza magica a V\u00e4in\u00e4m\u00f6inen, che infine esce dal ventre, torna prima dal fabbro Ilmarinen e infine al cantiere dove porta a compimento la costruzione della barca.\nLa vicenda di V\u00e4in\u00e4m\u00f6inen e del gigante Antero Vipunen occupa l'intero canto XVII del \"Kalevala\", grande parte di questo capitolo \u00e8 proprio formata dalla cantilena del gigante, formata da parole magiche, scongiuri, imprecazioni e minacce, che si estende dal verso 149 al verso 526, prima che il canto si concluda con l'uscita di V\u00e4in\u00e4m\u00f6inen che rientra trionfante al suo cantiere per terminare l'imbarcazione una volta ottenuto quello che cercava."}
{"id": "903513", "revid": "547992", "url": "https://it.wikipedia.org/wiki?curid=903513", "title": "Nancy Brilli", "text": "Biografia.\nDi origini ucraine, orfana di madre all'et\u00e0 di 10 anni, compagna di classe di scuola superiore (Istituto Statale d'Arte Roma 1) di Vittoria Squitieri, figlia del regista Pasquale Squitieri, viene presentata da Vittoria al padre che la fa debuttare nel 1984 interpretando il ruolo di Miriam Petacci nel film \"Claretta\" e, sempre con Squitieri, bissa l'anno successivo con un importante ruolo nella miniserie TV \"Naso di cane\". Nel 1986 \u00e8 tra le protagoniste di \"D\u00e8moni 2... L'incubo ritorna\", scritto da Dario Argento e diretto da Lamberto Bava. Recita a teatro, dal 1987 al 1989, nello spettacolo \"Se il tempo fosse un gambero\" accanto a Enrico Montesano, per la regia di Pietro Garinei. La sua carriera continua con \"Il presente prossimo venturo\" (1990), \"Nin\u00e0\" (1993-1994), \"Manola\" (1995-1997).\nAl cinema \u00e8 protagonista dei film \"Sotto il ristorante cinese\" (1986), regia di Bruno Bozzetto; \"Camping del terrore\" (1987), regia di Ruggero Deodato; \"Compagni di scuola\" (1988), regia di Carlo Verdone; \"Piccoli equivoci\" (1989), regia di Ricky Tognazzi, con il quale verr\u00e0 premiata con un David di Donatello e con un Nastro d'argento; \"Italia-Germania 4 a 3\" (1990), regia di Andrea Barzini; \"Bruno aspetta in macchina\" (1996), regia di Duccio Camerini.\nIn televisione \u00e8 protagonista di \"Un cane sciolto\", regia di Giorgio Capitani; \"Il colore della vittoria\", regia di Vittorio Sindoni (1990); \"Tutti gli uomini di Sara\" (1992), regia di Giampaolo Tescari; \"Pap\u00e0 prende moglie\" (1993), \"Italian Restaurant\" (1994), regia di Giorgio Capitani; \"Ci vediamo in tribunale\" (1996), regia di Domenico Saverni; \"Commesse\", regia di Giorgio Capitani. In seguito torna a teatro con lo spettacolo teatrale \"The Blue Room\", liberamente tratto da \"Il girotondo\" di Arthur Schnitzler. La regia dello spettacolo italiano \u00e8 affidata a Marco Sciaccaluga. Nel 1997 \u00e8 la Dea Bendata per gli spot dei giochi d'azzardo Sisal.\nNel 2000 \u00e8 la protagonista, insieme a Stefania Sandrelli e Giuliana De Sio, della fiction \"Il bello delle donne\", nel ruolo di Vicky Melzi e, sempre nello stesso anno, presta la voce alla gallina Gaia nel film d'animazione \"Galline in fuga\". Nel 2002 \u00e8 al cinema con il film \"Febbre da cavallo - La mandrakata\", con Gigi Proietti, regia di Carlo Vanzina. Nell'autunno 2004 \u00e8 la protagonista del film-tv, in due puntate, \"Madame\", per la regia di Salvatore Samperi. Nel 2005 \u00e8 protagonista de \"I colori della vita\", insieme ad Alessandra Martines e Gabriel Garko.\nNel 2007 \u00e8 stata protagonista delle fiction \"Donne sbagliate\", regia di Monica Vullo, e \"Caterina e le sue figlie 2\", dove interpretava il ruolo di Renata, signora obesa e depressa, maltrattata dal marito Fef\u00e8 (Pier Maria Cecchini). Nel 2007 partecipa al film \"Natale in crociera\", nel 2008 a \"Un'estate al mare\" e nel 2009 al film corale \"Ex\", nel 2010 interpreta il film di Carlo Vanzina \"La vita \u00e8 una cosa meravigliosa\" e quello di Fausto Brizzi \"Maschi contro femmine\", ma anche il cinepanettone \"A Natale mi sposo\" con Elisabetta Canalis. Nel 2011 compare nel film \"Femmine contro maschi\" con Emilio Solfrizzi.\nNel 2012 ricopre il ruolo della protagonista ne \"La locandiera\" di Carlo Goldoni, regia di Giuseppe Marini.\nVita privata.\nNancy Brilli \u00e8 stata sposata con Massimo Ghini dal 1987 al 1990, dopo che si erano conosciuti sul set di \"Due fratelli\", miniserie televisiva di Alberto Lattuada. Dal 1991 al 1994 ha avuto una relazione con Ivano Fossati. Nel 2000 ha avuto un figlio, Francesco, frutto del secondo matrimonio (1997-2002) con Luca Manfredi.\nHa avuto una relazione di 15 anni con il chirurgo estetico Roy De Vita.\nNegli anni novanta ha scoperto di soffrire di endometriosi e ha subito un intervento chirurgico per l'asportazione di un carcinoma dell'ovaio.\nGastone Brilli Peri era suo prozio.\nSi considera credente."}
{"id": "903515", "revid": "93556", "url": "https://it.wikipedia.org/wiki?curid=903515", "title": "Marchio ecologico", "text": "Un marchio ecologico (detto anche etichetta ecologica o etichetta ambientale o eco-etichetta, dall'inglese \"ecolabel\") \u00e8 un sistema di etichettatura volontario per prodotti al consumo, un imballaggio o un servizio che garantisce che il prodotto, l'imballaggio o il servizio che li espongono siano progettati per limitare al minimo il proprio impatto ambientale in tutto il suo ciclo di vita (dall'approvvigionamento delle materie prime allo smaltimento) o l'impatto ambientale su un aspetto specifico (ad esempio l'origine delle materie prime o la riciclabilit\u00e0), in un'ottica di sostenibilit\u00e0.\nCaratteristiche.\nIl fine di un marchio ecologico \u00e8 quello di rendere facilmente riconoscibile al consumatore un prodotto ecologico permettendo di effettuare la propria scelta di acquisto consapevole, tenendo conto del principio di sostenibilit\u00e0 ambientale. In questo modo viene incentivato un miglioramento continuo dei prodotti dal punto di vista del loro impatto sull'ambiente. I vantaggi di adottare un marchio ecologico sono quindi sia per l'organizzazione (che ottiene attraverso il marchio ecologico un vantaggio competitivo rispetto ai concorrenti) sia per i consumatori (che sono informati sull'impatto ambientale e possono quindi decidere i loro acquisti sulla base di criteri di sostenibilit\u00e0 ambientale).\nI marchi ecologici sono generalmente istituiti da apposite organizzazioni, che possono essere indipendenti o istituzionali, che stabiliscono i requisiti standard che devono essere rispettati per ogni categoria di prodotto. Generalmente il controllo di compatibilit\u00e0 sul prodotto viene eseguito da appositi organismi certificatori riconosciuti dalle organizzazioni promotrici del marchio.\nI marchi che vengono apposti dai singoli prodotti in base all'autocertificazione non appartengono propriamente alla categoria.\nI marchi ecologici sono uno strumento selettivo e volontario:\nI prodotti che espongono il marchio rientrano nella categoria dei \"prodotti ecologici\" (o \"acquisti verdi\"). Un marchio ecologico pu\u00f2 essere generico, cio\u00e8 essere posto sulla maggioranza delle categorie merceologiche, oppure essere specifico di alcune tipologie di prodotti (ad esempio i marchi FSC e PEFC per i prodotti derivati dal legno).\nMarchio e dichiarazione.\nNell'ambito degli strumenti volontari di politica ambientale volti alla comunicazione delle prestazioni ambientali dei prodotti, la normativa internazionale ed europea utilizza il termine etichetta (o marchio) e dichiarazione.\nSi distinguono:\nLe etichettature e certificazioni di parte terza comportano il riferimento a requisiti ambientali specificati e quindi la dichiarazione di livelli prestazionali del prodotto corrispondenti a dati requisiti. La dichiarazione del produttore invece fornisce una informazione su prestazioni ambientali senza entrare in merito alla rispondenza a requisiti.\nClassificazione.\nSecondo la classificazione e descrizione delle etichette e delle dichiarazioni ambientali della norma ISO 14020, si distinguono tre tipologie di etichettature/dichiarazioni ecologiche:\nMarchi ecologici di tipo I.\nLe etichette ecologiche di tipo I sono volontarie e sottoposte a certificazione esterna (o di parte terza). Sono basate su un sistema che considera l'intero ciclo di vita del prodotto, fissando dei valori soglia e limiti di prestazione ambientale da rispettare per ottenere il rilascio del marchio. L'organismo competente per l'assegnazione del marchio pu\u00f2 essere pubblico o privato.\nSono regolamentati dalla norma ISO 14024.\nEsempi di etichettatura di tipo I sono:\nMarchi ecologici di tipo II.\nLe etichette ecologiche di tipo II (o autodichiarazioni ambientali) sono etichette e dichiarazioni ecologiche che riportano informazioni ambientali dichiarate da parte di produttori, importatori o distributori di prodotti, senza che vi sia l'intervento di un organismo indipendente di certificazione.\nSono regolamentati dalla norma ISO 14021, che prevede una serie di vincoli da rispettare sulle modalit\u00e0 di diffusione e i requisiti sui contenuti dell'informazione. In particolare tale norma richiede che le autodichiarazioni ambientali siano non ingannevoli, verificabili, specifiche, chiare e non soggette a errori di interpretazione.\nEsempi di marchi di tipo II sono il Punto Verde e indicazioni del tipo \"Riciclabile\" e \"Compostabile\".\nMarchi ecologici di tipo III.\nLe etichette ecologiche di tipo III (dette anche \"Dichiarazioni ambientali di prodotto\" o DAP o EPD, dall'inglese \"Environmental Product Declaration\") sono dichiarazioni ecologiche che riportano informazioni basate su parametri stabiliti che contengono una quantificazione degli impatti ambientali associati al ciclo di vita del prodotto calcolati attraverso un sistema LCA. Le DAP sono sottoposte a un controllo indipendente e contengono informazioni oggettive, confrontabili e credibili. In particolare, la credibilit\u00e0 \u00e8 assicurata attraverso attivit\u00e0 di verifica e convalida svolte da organismi terzi accreditati.\nSono regolamentati dalla norma ISO 14025."}
{"id": "903517", "revid": "125404206", "url": "https://it.wikipedia.org/wiki?curid=903517", "title": "Banca dei regolamenti internazionali", "text": "La Banca dei Regolamenti Internazionali (BRI; in inglese: \"Bank for International Settlements\", BIS) \u00e8 un'organizzazione internazionale avente sede sociale a Basilea, in Svizzera. Fondata nel 1930 in attuazione del Piano Young, essa \u00e8 la pi\u00f9 antica istituzione finanziaria internazionale.\nPur essendo un'organizzazione internazionale, la BRI \u00e8 strutturata come una societ\u00e0 anonima per azioni, avente un Consiglio di amministrazione e un direttore generale; tuttavia, le sue azioni possono essere sottoscritte unicamente da banche centrali o da istituti finanziari designati. Attualmente possiedono quote azionarie, e sono pertanto rappresentate alle sedute dell'Assemblea generale, 60 banche centrali, fra cui la Banca centrale europea.\nIl principale scopo dell'organizzazione \u00e8 promuovere la cooperazione tra la banche centrali. Al contempo, la BRI fornisce specifici servizi finanziari in qualit\u00e0 di \"banca delle banche centrali\" (cio\u00e8 funge da banca centrale per le banche centrali che, nel mondo, sono azioniste della BRI stessa) ed opera come agente o mandataria (\"trustee\") nei pagamenti internazionali che le vengono affidati. Infine, la BRI rappresenta oggi un rinomato centro internazionale di ricerca in ambito finanziario, monetario ed economico.\nDa gennaio 2022, il presidente del Consiglio di amministrazione (Board of Directors) \u00e8 l'attuale governatore della Banque de France, Fran\u00e7ois Villeroy de Galhau. Il suo direttore generale \u00e8, dal 1\u00ba dicembre 2017, il messicano Agust\u00edn Carstens.\nStoria.\nLa Banca dei regolamenti internazionali nasce nel 1930, in ottemperanza di uno dei punti fondamentali che costituivano il piano Young. Tale piano economico si prefiggeva infatti l'obiettivo di riconsiderare e ricalibrare l'annosa questione delle riparazioni di guerra che la Germania, uscita sconfitta dalla prima guerra mondiale, doveva ancora onorare nei confronti dei vincitori. A tal fine nel 1924 era gi\u00e0 stato formulato il piano Dawes, il quale tuttavia non era riuscito a delineare con sufficiente chiarezza una regolamentazione stabile delle riparazioni di guerra.\nPer questa ragione, il 7 giugno 1929, un comitato di esperti formato da due delegati per ciascuno dei governi di Belgio, Francia, Germania, Giappone, Italia, Regno Unito e Stati Uniti d'America, si riun\u00ec a Parigi e in tale occasione il piano venne accettato dal governo tedesco e fu data via libera alla fondazione della BRI. Lo statuto della banca fu stilato durante la Conferenza dei banchieri internazionali tenutasi a Baden Baden il successivo novembre, e fu ufficialmente adottata nel corso della II Conferenza dell'Aia, il 20 gennaio 1930.\nFra gli uomini che pi\u00f9 di altri contribuirono alla costituzione della BRI si segnalano l'allora governatore della Banca d'Inghilterra, Montagu Norman, e l'allora ministro delle finanze tedesco Hjalmar Schacht. Nel periodo 1933-45 all'interno del CdA della BRI sedettero alcuni tra i maggiori gerarchi nazisti, come Walter Funk ed Emil Puhl - entrambi condannati durante il processo di Norimberga - cos\u00ec come altri personaggi vicini al regime come Herman Schmitz ed il Barone von Schroeder, proprietario della Banca J.H. Stein, dove erano custoditi i beni della Gestapo. Alla fine della guerra la BRI fu accusata di aver aiutato il governo nazista nell'opera di predazione dei beni appartenenti ai paesi occupati durante la seconda guerra mondiale.\nCome risultato di queste accuse, alla conferenza di Bretton Woods del luglio 1944, la Norvegia propose la \"liquidazione della Banca dei regolamenti internazionali, il pi\u00f9 presto possibile\". Ci\u00f2 provoc\u00f2 un acceso dibattito che sfoci\u00f2 in un palese disaccordo tra le delegazioni americana e britannica. La liquidazione della banca venne sostenuta da altri delegati europei, cos\u00ec come dagli Stati Uniti, ma trov\u00f2 la ferma opposizione del capo della delegazione britannica John Keynes. Alla fine lo scioglimento della BRI venne approvato, tuttavia la liquidazione della banca non fu mai intrapresa. La delegazione britannica, infatti, non si arrese e, quando il presidente statunitense Roosevelt (favorevole alla decisione) mor\u00ec nell'aprile 1945, il suo successore Harry Truman, persuaso dagli inglesi, decise di cambiare posizione e di sostenere la sospensione dello scioglimento; nel 1948 la decisione di liquidare la BRI venne poi ufficialmente rovesciata.\nRimasta in piedi, la Banca adegu\u00f2 il suo statuto alla nuova situazione postbellica, in modo che tutte le banche centrali europee, comprese quelle dei paesi socialisti (con l'eccezione dell'Unione sovietica e Germania Est), decisero di aderirvi. Tra il 1962 e il 1971, l'attenzione della BRI fu posta nel coordinare le risposte alle crisi valutarie, in stretta collaborazione con il Gruppo dei dieci. Dal 1971, con la fine del sistema dei cambi fissi, focalizz\u00f2 la sua missione nella vigilanza bancaria ed assicurativa.\nOrganizzazione.\nSecondo lo statuto, rivisto per l'ultima volta nel novembre 2016:\nIl comitato di Basilea, che si propone di promuovere la cooperazione in ambito prudenziale e migliorare la qualit\u00e0 della vigilanza bancaria, ed \u00e8 all'origine della normativa di Basilea 3, \u00e8 parte della Banca dei regolamenti internazionali.\nI tre organi decisionali pi\u00f9 importanti sono:\nAssemblea generale.\nAttualmente l'Assemblea generale \u00e8 composta da tutte le 60 banche centrali aderenti alla BRI. Il diritto di voto nell'Assemblea \u00e8 proporzionale al numero di azioni emesse nel Paese cui la Banca centrale appartiene. Le principali decisioni di competenza di quest'organo sono la distribuzione dei dividendi e dei profitti, l'approvazione del rapporto annuale e del bilancio, la revisione delle remunerazioni dei membri del Consiglio di amministrazione e la selezione degli uditori esterni.\nGeneralmente, l'Assemblea si tiene una volta l'anno alla fine di giugno o all'inizio di luglio.\nConsiglio di amministrazione.\nIl Consiglio di amministrazione della BRI \u00e8 composto da un massimo di 21 membri, fra cui 6 membri di diritto (i governatori delle banche centrali di Belgio, Francia, Germania, Italia, Regno Unito e Stati Uniti), ciascuno dei quali pu\u00f2 nominare un altro membro del consiglio della propria nazionalit\u00e0. Fanno inoltre parte del Consiglio fino ad un massimo di altri nove governatori di altre banche centrali (attualmente quelli di Brasile, Canada, Cina, Giappone, India, Paesi Bassi, Svezia, Svizzera e Banca centrale europea).\n\u00c8 compito del Consiglio determinare la politica generale della BRI. Deve riunirsi almeno sei volte l'anno.\nIl Consiglio di amministrazione elegge al suo interno un presidente ed un vicepresidente, entrambi con un mandato di tre anni.\nQuelli che seguono sono i componenti del Consiglio di amministrazione della BRI al 1\u00ba dicembre 2017:\nDirettore generale.\nIl compito del direttore generale \u00e8 quello di eseguire le decisioni prese dal Consiglio di amministrazione. Fin dalla nascita della BRI, tranne due tutti i direttori generali sono stati europei, in gran parte francesi."}
{"id": "903519", "revid": "6923", "url": "https://it.wikipedia.org/wiki?curid=903519", "title": "Sostenibilit\u00e0", "text": "La sostenibilit\u00e0 \u00e8 la caratteristica di un processo o di uno stato che pu\u00f2 essere mantenuto a un certo livello indefinitamente. In ambito ambientale, economico e sociale, essa \u00e8 il processo di cambiamento nel quale lo sfruttamento delle risorse, il piano degli investimenti, l'orientamento dello sviluppo tecnologico e le modifiche istituzionali sono tutti in sintonia e valorizzano il potenziale attuale e futuro al fine di far fronte ai bisogni e alle aspirazioni dell'uomo.\nIl principio guida della sostenibilit\u00e0 \u00e8 lo sviluppo sostenibile, che riguarda, in modo interconnesso, l'ambito ambientale, quello economico e quello sociale. I settori culturali, tecnologici e politici sono, invece, considerati come sotto-settori dello sviluppo sostenibile. Per sviluppo sostenibile si intende lo sviluppo volto a soddisfare i bisogni della generazione presente senza compromettere la capacit\u00e0 delle generazioni future di far fronte ai propri bisogni. Un riferimento ufficiale al concetto di sostenibilit\u00e0 come \"continuit\u00e0 generazionale\" \u00e8 contenuto nella costituzione pastorale Gaudium et spes pubblicata a conclusione del Concilio Vaticano II nel 1965 . Il termine \"sviluppo sostenibile\" \u00e8 stato introdotto per la prima volta dal Rapporto Bundtland della Commissione Mondiale per l'Ambiente e lo Sviluppo (1987).\nLa sostenibilit\u00e0 \u00e8 anche definita come un processo socio-ecologico caratterizzato dal desiderio di perseguire un ideale comune. Per quanto possa essere difficile raggiungere tale ideale, un atteggiamento perseverante e dinamico fa in modo che il processo dia luogo a un sistema sostenibile.\nEcosistemi e sistemi ambientali sani sono necessari per la sopravvivenza della specie umana e degli organismi viventi. Alcune modalit\u00e0 per ridurre l'impatto negativo dell'uomo sull'ambiente sono l'ingegneria chimica ecosostenibile, la gestione ambientale delle risorse e la tutela dell'ambiente. Le informazioni vengono raccolte per mezzo dei sistemi di informatica verde, chimica verde, scienze della terra, scienze ambientali e biologia della conservazione. L'economia ecologica si occupa della ricerca accademica sull'economia umana e sugli ecosistemi naturali.\nIl percorso verso il raggiungimento della sostenibilit\u00e0 rappresenta anche una sfida sociale che coinvolge il diritto internazionale e nazionale, il sistema urbanistico e dei trasporti, gli stili di vita locali e individuali e il consumo critico. Per vivere in modo pi\u00f9 sostenibile si pu\u00f2 ricorrere ad alcune strategie, come la riorganizzazione delle condizioni di vita (ad esempio, ecovillaggi, citt\u00e0 ecologiche e citt\u00e0 sostenibili), la revisione dei settori economici (permacultura, \"green building\", agricoltura sostenibile) o delle prassi lavorative (bioarchitettura), l'utilizzo delle scienze per lo sviluppo di nuove tecnologie (tecnologia verde, energie rinnovabili ed energia da fusione e da fissione attraverso un processo sostenibile), oppure la progettazione di sistemi flessibili e reversibili oltre che l'adattamento degli stili di vita individuali volto alla conservazione delle risorse naturali.\nAlla luce di fenomeni come il degrado ambientale, il cambiamento climatico, il sovraconsumo, l'aumento demografico e la crescita economica illimitata in un sistema chiuso, la concreta possibilit\u00e0 che le societ\u00e0 umane possano, in futuro, raggiungere gli obiettivi della sostenibilit\u00e0 ambientale \u00e8 stata, e continua a rimanere, incerta, nonostante il termine \u201csostenibilit\u00e0\u201d goda di una popolarit\u00e0 sempre maggiore.\nEtimologia.\nLa parola \"sostenibilit\u00e0\" ha incominciato a essere usata con il significato di sostenibilit\u00e0 umana sul pianeta Terra, dando origine alla definizione pi\u00f9 celebre di sostenibilit\u00e0, quella della Commissione Brundtland delle Nazioni Unite del 20 marzo 1987, che la considerava come parte costitutiva del concetto di sviluppo sostenibile.\nAmbiti.\nIn ambito ambientale, la sostenibilit\u00e0 \u00e8 considerata una prerogativa essenziale per garantire la stabilit\u00e0 di un ecosistema, cio\u00e8 la capacit\u00e0 di mantenere nel futuro i processi ecologici che avvengono all'interno di un ecosistema e la sua biodiversit\u00e0. Tale concetto di sostenibilit\u00e0 \u00e8 stato il primo a essere definito e analizzato. Successivamente il concetto di sostenibilit\u00e0 venne allargato ad altri ambiti, in particolare alla sfera economica e sociale, fornendo una definizione pi\u00f9 ampia, secondo la quale le tre condizioni di sostenibilit\u00e0 ambientale, economica e sociale partecipano insieme alla definizione di benessere e progresso.\nTale generalizzazione del concetto di sostenibilit\u00e0 \u00e8 stata svolta usando il concetto di \"sistema\", che \u00e8 pi\u00f9 generale del concetto di \"ecosistema\". In questo modo, per quanto riguarda la vita umana, la stabilit\u00e0 di un sistema, pu\u00f2 essere vista come un modo per garantire la longevit\u00e0 di un sistema di supporto per la vita umana, che pu\u00f2 essere il sistema climatico del pianeta, il sistema agricolo, industriale, forestale, della pesca e delle comunit\u00e0 umane che in genere dipendono da questi diversi sistemi. In particolare tale longevit\u00e0 \u00e8 messa in relazione con l'influenza che l'attivit\u00e0 antropica esercita sui sistemi stessi.\nCon riferimento alla societ\u00e0, il termine di sostenibilit\u00e0 sociale indica un \"equilibrio fra il soddisfacimento delle esigenze presenti senza compromettere la possibilit\u00e0 delle future generazioni di sopperire alle proprie\" (Rapporto Brundtland del 1987). Sebbene tale definizione sia ampiamente condivisa, essa \u00e8 soggetta a differenti interpretazioni.\nIl concetto di sostenibilit\u00e0 sociale cos\u00ec definito pu\u00f2 essere inoltre distinto in due tipologie:\nIl concetto di sostenibilit\u00e0 economica \u00e8 alla base delle riflessioni nell'ambito dell'economia dello sviluppo che studiano la possibilit\u00e0 futura che un processo economico \"duri\" nel tempo. Da questo punto di vista, perch\u00e9 un processo sia economicamente sostenibile esso deve utilizzare le risorse naturali a un ritmo tale che esse possano essere rigenerate naturalmente.\nComponenti.\nLe tre dimensioni della sostenibilit\u00e0.\nIl Summit mondiale sullo sviluppo sostenibile del 2005 ha individuato gli obiettivi di sviluppo sostenibile, tra cui lo sviluppo economico, lo sviluppo sociale e la tutela dell'ambiente. Si \u00e8 soliti rappresentare tali obiettivi usando tre ellissi nidificate per indicare che i tre pilastri della sostenibilit\u00e0 non si escludono a vicenda ma, a loro volta, si rafforzano. Di fatto, i tre pilastri sono interconnessi, tanto che, in una prospettiva a lungo termine, nessuno dei tre pu\u00f2 sussistere senza gli altri. I tre pilastri, nel corso degli ultimi anni, hanno costituito una base comune per vari sistemi di standard e certificazioni di sostenibilit\u00e0, in particolar modo per l'industria alimentare. Tra gli standard che oggi fanno esplicito riferimento a questo triplice approccio vi sono la Rainforest Alliance, il commercio equo e solidale e la Certificazione UTZ.\nAlcuni esperti e professionisti del campo hanno addirittura pensato a quattro pilastri di sostenibilit\u00e0, ovvero a un approccio quadruplo. Infatti, aggiungono il pilastro delle \u201cgenerazioni future\u201d. Tale scelta mette in primo piano una pianificazione sostenibile a lungo termine. Un ulteriore punto di vista \u00e8 quello di considerare l'uso delle risorse e la sostenibilit\u00e0 finanziaria come due pilastri aggiuntivi della sostenibilit\u00e0.\nLo sviluppo sostenibile consiste nella capacit\u00e0 di mantenere un equilibrio tra gli sforzi a livello locale e globale con lo scopo di soddisfare i bisogni fondamentali dell'uomo senza distruggere o danneggiare l'ambiente naturale. Di conseguenza, la difficolt\u00e0 sta nel riuscire a rappresentare nel modo giusto il rapporto tra le necessit\u00e0 umane e l'ambiente.\nUno studio del 2005 ha messo in luce che la giustizia ambientale \u00e8 un fattore importante tanto quanto lo sviluppo sostenibile. Da questa prospettiva, l'economia diventa un sottosistema della societ\u00e0 umana che a sua volta \u00e8 un sottosistema della biosfera, quindi all'aumento in un settore corrisponde una perdita in un altro. Tale prospettiva ha prodotto la rappresentazione a cerchi nidificati della sostenibilit\u00e0 con l'economia inserita all'interno della societ\u00e0 ed entrambe comprese nel cerchio dell'ambiente. La semplice definizione di sostenibilit\u00e0 come qualcosa che migliora la qualit\u00e0 della vita umana senza intaccare gli ecosistemi, per quanto possa sembrare vaga, rende bene l'idea che la sostenibilit\u00e0 abbia dei limiti quantificabili. Ma la sostenibilit\u00e0 va intesa anche come un appello ad agire, una sfida, un \u201cviaggio\u201d e perci\u00f2 come un processo politico. \u00c8 per questo che alcune definizioni di sostenibilit\u00e0 stabiliscono alcuni obiettivi e valori comuni.\nLa Carta della Terra parla di \u201cuna societ\u00e0 globale sostenibile, fondata sul rispetto della natura, sui diritti umani universali, sulla giustizia economica e sulla cultura della pace\u201d. Tale definizione ha suggerito una rappresentazione della sostenibilit\u00e0 pi\u00f9 complessa, che comprendesse anche l'importanza della \u201cpolitica\u201d. In aggiunta, la sostenibilit\u00e0 comporta la capacit\u00e0 di prendere decisioni e apportare innovazioni in maniera responsabile e dinamica riducendo l'impatto negativo e mantenendo l'equilibrio tra resilienza ecologica, prosperit\u00e0 economica, giustizia politica e vitalit\u00e0 culturale con lo scopo di garantire un pianeta accogliente per tutte le specie, sia nel presente sia per il futuro. Tipologie specifiche di sostenibilit\u00e0 comprendono tecniche di agricoltura sostenibile, bioarchitettura o economia ecologica. Comprendere lo sviluppo sostenibile \u00e8 importante ma, senza porsi obiettivi concreti, resta un termine astratto come la \u201clibert\u00e0\u201d o la \u201cgiustizia\u201d.\nI \"circles of sustainability\" e la quarta dimensione della sostenibilit\u00e0.\nMentre la Dichiarazione del Millennio delle Nazioni Unite aveva riconosciuto i principi e i trattati stipulati sul tema dello sviluppo sostenibile, compresi quelli sullo sviluppo economico, sullo sviluppo sociale e sulla tutela dell'ambiente, continuando a utilizzare solo tre parametri (sostenibilit\u00e0 economica, ambientale e sociale), negli ultimi anni, per mezzo di un modello sistematico sviluppato in risposta ai dibattiti dell'ultimo decennio, l'approccio dei cosiddetti \"circles of sustainability\" ha distinto quattro parametri: sostenibilit\u00e0 economica, ecologica, politica e culturale. Tutto ci\u00f2 \u00e8 avvenuto con l'approvazione delle Nazioni Unite, dell'UNESCO, dell'Agenda 21, e in particolare dell'Agenda 21 per la cultura, che indica la cultura come il quarto parametro dello sviluppo sostenibile. Tale modello viene oggi impiegato da organizzazioni come il Programma Citt\u00e0 dell'ONU e Metropolis. Per quanto riguarda Metropolis, non si tratta di aggiungere il quarto parametro della cultura al triplice approccio dominante di economia, ambiente e societ\u00e0. Piuttosto, si tratta di considerare tutti e quattro i parametri \u2013 economia, ecologia, politica e cultura \u2013 come parametri sociali (anche l'economia) e di distinguere tra ecologia (intesa come il punto di incontro del mondo umano e del mondo naturale) e ambiente, ben pi\u00f9 complesso di quanto l'uomo possa mai arrivare a comprendere.\nLe sette modalit\u00e0.\nUn ulteriore modello \u00e8 quello in cui vengono indicate le sette modalit\u00e0 con cui l'uomo cerca di soddisfare tutte le sue necessit\u00e0 e aspirazioni: economia, comunit\u00e0, gruppi occupazionali, governo, ambiente, cultura e fisiologia. Sia su scala globale sia individuale, ciascuna delle sette modalit\u00e0 pu\u00f2 essere considerata come facente parte di una gerarchia di sette livelli. La sostenibilit\u00e0 umana pu\u00f2 dirsi realizzata solo quando si raggiungono gli obiettivi di sostenibilit\u00e0 a tutti i livelli delle sette modalit\u00e0.\nProspettive.\nLe attivit\u00e0 di ricerca e innovazione sono parti essenziali per la sostenibilit\u00e0. Un chiaro esempio \u00e8 offerto dalle politiche europee in materia di ricerca e innovazione ambientale. Tali politiche sono volte a definire e sviluppare un'agenda trasformativa che renda pi\u00f9 verdi economia e societ\u00e0 in modo da farle diventare pi\u00f9 sostenibili. La ricerca e l'innovazione in Europa sono finanziate dal programma Horizon 2020, a cui \u00e8 possibile contribuire da tutto il mondo. Incoraggiare pratiche agricole sane permette agli agricoltori di ottenere il massimo dall'ambiente, conservandolo, allo stesso tempo, per le generazioni future. In aggiunta, favorire soluzioni di viaggio e di trasporto innovative e sostenibili deve essere un punto chiave di tale processo.\nResilienza.\nIn ecologia, per resilienza si intende la capacit\u00e0 di un ecosistema di recupero rispetto a una perturbazione ambientale e riuscire a conservare la propria struttura di base e vitalit\u00e0. La teoria della resilienza, nonostante la vaghezza della definizione per i policy makers, trova fondamento nel bisogno di gestire in un modo sostenibile le interazioni tra i sistemi costruiti dall'uomo e gli ecosistemi naturali e si occupa della capacit\u00e0 dei sistemi ecologici di tollerare gli attacchi dovuti alle attivit\u00e0 antropiche continuando ad assicurare i servizi di cui le generazioni presenti e future hanno bisogno. Si occupa anche dell'impegno dei policy makers geopolitici di promuovere e gestire le fondamentali risorse ecologiche del pianeta per promuovere la resilienza e raggiungere la sostenibilit\u00e0 di queste risorse essenziali per il beneficio delle future generazioni La resilienza di un ecosistema, e quindi, la sua sostenibilit\u00e0, pu\u00f2 essere ragionevolmente misurata in circostanze o eventi in cui la combinazione delle forze rigenerative presenti in natura (energia solare, acqua, terreno, atmosfera,vegetazione e biomassa) interagisce con l'energia immessa nell'ecosistema derivante dai disordini.\nUna visione pratica della sostenibilit\u00e0 consiste in sistemi chiusi che mantengono illimitatamente i processi di produttivit\u00e0 attraverso la sostituzione delle risorse usate dall'attivit\u00e0 umana con risorse di uguale o maggior valore effettuata da quelle stesse persone, senza deteriorare o danneggiare i sistemi naturali biotici. In questo modo, la sostenibilit\u00e0 pu\u00f2 essere misurata concretamente nelle attivit\u00e0 dell'uomo se c'\u00e8 una rilevazione trasparente delle risorse reintrodotte nell'ecosistema per sostituire quelle rimosse. In natura, la rilevazione avviene naturalmente attraverso un processo di adattamento, poich\u00e9 un ecosistema ritorna alla vitalit\u00e0 in seguito a un disordine esterno. L'adattamento \u00e8 un processo in pi\u00f9 fasi che ha inizio con l'evento disturbatore (terremoto, eruzione vulcanica, uragano, tornado, inondazione, o temporale) ed \u00e8 seguito da assorbimento, utilizzo, o deformazione dell'energia o energie che le forze esterne hanno creato.\nAnalizzando sistemi come parchi urbani o nazionali, dighe, fattorie e giardini, parchi a tema, miniere a cielo aperto, bacini idrografici, un modo per guardare alla relazione tra sostenibilit\u00e0 e resilienza \u00e8 vedere la prima con una visione a lungo termine e la seconda come la capacit\u00e0 degli ingegneri di rispondere agli eventi ambientali immediati.\nStoria.\nLa storia della sostenibilit\u00e0 ripercorre i sistemi dominati dall'uomo a partire dalle prime civilt\u00e0 fino al giorno d'oggi. Essa \u00e8 caratterizzata dal sempre pi\u00f9 grande successo regionale di una societ\u00e0 particolare, seguito da crisi che sono state o risolte, producendo sostenibilit\u00e0, oppure no, portando al declino.\nNelle prime fasi della storia dell'umanit\u00e0, l'uso del fuoco e il desiderio di alimenti specifici pu\u00f2 aver alterato la composizione naturale della comunit\u00e0 vegetale e animale. Tra gli 8000 e i 10000 anni fa, emersero societ\u00e0 agrarie che dipendevano largamente dal loro ambiente e dalla creazione di una \"struttura di permanenza\".\nLa rivoluzione industriale occidentale del XVIII e XIX secolo si inser\u00ec nel vasto potenziale di crescita dell'energia nei combustibili fossili. Il carbone era utilizzato per alimentare motori sempre pi\u00f9 efficienti e in seguito per generare elettricit\u00e0. I moderni servizi igienico-sanitari e gli sviluppi in medicina hanno protetto molte popolazioni dalle malattie. Verso la met\u00e0 del XX secolo, un movimento ambientalista segnal\u00f2 la presenza di costi ambientali associati ai molti benefici materiali dei quali si pu\u00f2 godere attualmente. Nel 1962 fu pubblicato il libro \"Silent Spring\" (1962) di Rachel Carson.\nNel 1972 col Rapporto sui limiti dello sviluppo elaborato dal Think tank chiamato Club di Roma ci fu una presa di coscienza che l'utilizzo umano delle risorse naturali stava raggiungendo il limite e che questa tendenza, piuttosto che diminuire, stava raggiungendo un livello di allarme. Negli anni successivi l'interesse ai temi della sostenibilit\u00e0 ebbe un significativo aumento. Le crisi energetiche del 1973 e 1979 dimostrarono la misura in cui la comunit\u00e0 globale era diventata dipendente dalle risorse energetiche non rinnovabili.\nL'interesse internazionale sopra lo sviluppo globale, fortemente connesso allo stato di salute e di povert\u00e0 dei paesi in via di sviluppo, risult\u00f2 evidente nel programma di sviluppo sostenibile stilato dall'ONU. Ci\u00f2 non \u00e8 sempre stato appoggiato dal movimento ambientalista.\nNegli anni settanta, mentre i paesi industrializzati consideravano gli effetti dell'esplosione dell'incremento demografico globale, inquinamento e consumismo, i paesi in via di sviluppo fronteggiarono continue situazioni di povert\u00e0 e privazioni, considerarono lo sviluppo come essenziale - per sopperire alle loro necessit\u00e0 di cibo, acqua potabile e tetti. La \"Conferenza delle Nazioni Unite sull'ambiente umano\" delle Nazioni Unite del 1972, che si tenne a Stoccolma, fu la prima importante conferenza indetta dall'ONU riguardo a tale questione e segn\u00f2 l'inizio della cooperazione internazionale in politiche e strategie per lo sviluppo ambientale. Negli stessi anni sviluppava un'attenta riflessione su tali tematiche la Commissione Chiesa e Societ\u00e0\" del CEC (Consiglio Ecumenico delle Chiese), che nel 1974 elabor\u00f2 una prima definizione di societ\u00e0 sostenibile.\nNel 1980 l'Unione Internazionale per la Conservazione della Natura\" pubblic\u00f2 il suo influente documento \"Strategie per la Conservazione del Mondo\", seguito nel 1982 dalla \"Carta per la Natura\", che richiam\u00f2 l'attenzione sul declino dell'ecosistema globale. Tenendo in considerazione le differenze di priorit\u00e0 fra i G20 e i PVS, la Commissione mondiale delle Nazioni Unite su Ambiente e Sviluppo (la Commissione Brundtland) lavor\u00f2 per due anni per provare a risolvere l'apparente conflitto fra tutela dell'ambiente e sviluppo. La commissione giunse alla conclusione che l'approccio allo sviluppo avrebbe dovuto mutare e divenire sostenibile, dando cos\u00ec vita alla definizione di sostenibilit\u00e0 sopracitata.\nAl 1987 risale la definizione di \"sviluppo sostenibile\", contenuta all'interno del rapporto Brundtland.\nNel XXI secolo, c'\u00e8 una sempre maggiore consapevolezza globale della minaccia costituita dall'effetto serra causato dall'attivit\u00e0 umana, originato soprattutto dal disboscamento e dalla combustione di combustibili fossili.\nPrincipi e concetti.\nIl quadro filosofico e analitico della sostenibilit\u00e0 si basa ed \u00e8 collegato a diverse discipline e campi; infatti, negli ultimi anni si \u00e8 sviluppata un\u2019area che \u00e8 stata definita scienza della sostenibilit\u00e0\nScala e contesto.\nLa sostenibilit\u00e0 viene studiata e gestita sulla base di numerose scale spaziali e temporali (livelli o quadri di riferimento) e in molti contesti di organizzazione ambientale, sociale ed economica.\nGli ambiti focalizzati variano dalla capacit\u00e0 portante dell'ambiente del pianeta alla sostenibilit\u00e0 di settori economici, ecosistemi, nazioni, citt\u00e0, quartieri, giardini di case, vite delle persone, beni e servizi, occupazioni, stili di vita, modelli di comportamento e cos\u00ec via. In breve, pu\u00f2 coinvolgere l'intero ambito biologico e delle attivit\u00e0 umane o una qualsiasi sua parte.\nSecondo Daniel Botkin il paesaggio \u00e8 percepito come una realt\u00e0 in continuo movimento e che cambia su molte scale di tempo e spazio\nLa vastit\u00e0 e la complessit\u00e0 dell\u2019ecosistema planetario si \u00e8 rivelata problematica sul piano delle misure pratiche per il raggiungimento della sostenibilit\u00e0 globale. Per fare chiarezza sul quadro generale, l'esploratore e attivista per la sostenibilit\u00e0 Jason Lewis ha richiamato delle analogie con altri sistemi chiusi pi\u00f9 concreti. Per esempio, paragona l\u2019esistenza umana sulla Terra \u2013 che \u00e8 isolata poich\u00e9 il pianeta si trova nello spazio, e per questo le persone non possono essere evacuate per ridurne la pressione demografica e le risorse non possono essere importate per prevenire il rapido esaurimento delle risorse \u2013 alla vita in mare su una piccola barca isolata dall\u2019acqua. Egli sostiene che in entrambi i casi, esercitare il principio di precauzione sia un elemento chiave per la sopravvivenza.\nConsumo.\nUna delle cause principali dell'impatto umano \u00e8 la distruzione delle risorse biofisiche, e in particolare, degli ecosistemi del pianeta. L'impatto ambientale di una comunit\u00e0, come anche dell'intero genere umano, dipende sia dalla popolazione coinvolta sia dall'impatto pro capite; a sua volta questo \u00e8 legato, secondo relazioni complesse alla quantit\u00e0 di risorse impiegate, alla loro natura rinnovabile o non rinnovabile, e alla scala dell'attivit\u00e0 umana rispetto alla capacit\u00e0 di carico dell'ecosistema coinvolto. Una gestione attenta delle risorse pu\u00f2 essere applicata su molte scale, da settori economici come l'agricoltura, la manifattura e l'industria, all'organizzazione del lavoro, ai modelli di consumo delle famiglie e dei singoli e alle domande di risorse dei beni e dei servizi.\nUno dei primi tentativi per esprimere in modo matematico l'impatto dell\u2019attivit\u00e0 umana sull\u2019ambiente venne sviluppato negli anni settanta: l'equazione\nI = (P x A) - T\nlega l'impatto ambientale (I) alla popolazione (P), ai livelli di consumo (\"affluence\", A) e all\u2019impatto per unit\u00e0 di risorsa impiegata (che dipende dall'uso della tecnologia ed \u00e8 indicata con T).\nCircolarit\u00e0.\nNegli ultimi anni, le idee basate sulle risorse riciclate stanno acquisendo sempre pi\u00f9 importanza. Tra queste idee la pi\u00f9 degna di nota potrebbe essere l\u2019economia circolare, con il completo supporto della Cina e dell\u2019Unione Europea. C\u2019\u00e8 anche un ampio spettro di idee simili o scuole di pensiero, comprese le leggi dell\u2019ecologia cradle-to-cradle, la performance economy a circuito chiuso, un design rigenerativo, l\u2019ecologia industriale, la biomimetica, e la blue economy. Istintivamente queste idee sembrano essere pi\u00f9 sostenibili dell\u2019attuale sistema economico. La riduzione dei fattori di produzione delle risorse e di fuoriuscita delle immissioni e dei rifiuti dal sistema, riducono l\u2019esaurimento delle risorse e l\u2019inquinamento ambientale. Ci\u00f2 nonostante, queste supposizioni non bastano per far fronte alla complessit\u00e0 del sistema implicato, non tenendo conto di potenziali compromessi. Per esempio, la dimensione sociale della sostenibilit\u00e0 sembra essere affrontata in maniera marginale solo in molte pubblicazioni sull\u2019Economia Circolare, e ci sono anche casi che richiedono strategie diverse o aggiuntive, come l\u2019acquisto di attrezzature nuove, pi\u00f9 forti e efficienti.\nIn uno studio di un team di ricercatori di Cambridge e dell'Universit\u00e0 tecnica di Delft (TU Delft) sono state identificati otto diversi tipi di relazioni tra la sostenibilit\u00e0 e l\u2019economia circolare, ovvero 1) una relazione condizionale, 2) una forte relazione condizionale, 3) una relazione condizionale necessaria ma non sufficiente, 4) una relazione favorevole (strutturata e non strutturata), 5) una relazione di sottocategoria, 6) una relazione di grado, 7) una relazione di scambio e di costi e benefici e 8) una relazione selettiva.\nMisurazione.\nIl concetto di misurazione della sostenibilit\u00e0 indica le misurazioni utilizzate come base quantitativa per la gestione consapevole della sostenibilit\u00e0. I parametri di misurazione della sostenibilit\u00e0 (intesa negli ambiti dell\u2019ambiente, del sociale e dell\u2019economia, presi sia singolarmente sia variamente combinati) sono in fase di evoluzione: includono indicatori, standard di riferimento, controlli, standard e certificazioni di sostenibilit\u00e0 come Fairtrade (marchio di certificazione internazionale di commercio equo e solidale) e la Certificazione da agricoltura biologica, indici e contabilit\u00e0, nonch\u00e9 valutazioni, stime e altri sistemi di monitoraggio. Ognuno di essi \u00e8 applicato a una vasta gamma di scale di misurazione a livello spaziale e temporale.\nAlcuni tra i pi\u00f9 conosciuti parametri per la misurazione della sostenibilit\u00e0 includono i report di sostenibilit\u00e0 aziendali, la Triple Bottom Line, la World Sustainability Society, i Circles of Sustainability e le stime della qualit\u00e0 delle politiche per la sostenibilit\u00e0 dei singoli Paesi effettuate con l\u2019Indice di sostenibilit\u00e0 ambientale.\nPopolazione.\nSecondo lo studio pi\u00f9 recente del Prospetto ufficiale della Popolazione mondiale dell\u2019ONU (luglio 2015), si prevede che la popolazione mondiale raggiunger\u00e0 gli 8,5 miliardi entro il 2030, dagli attuali 7,3 miliardi (luglio 2015), superer\u00e0 i 9 miliardi entro il 2050 e raggiunger\u00e0 gli 11,2 miliardi entro il 2100. L\u2019incremento demografico si avr\u00e0 per la maggior parte nei paesi in via di sviluppo, la cui popolazione si prevede aumenter\u00e0 dai 5,6 miliardi del 2009 ai 7,9 miliardi nel 2050; sar\u00e0 distribuito tra la popolazione di et\u00e0 compresa tra i 15 e i 59 anni (1,2 miliardi) e uguale o superiore ai 60 (1,1 miliardi), poich\u00e9 si prevede un decremento del numero di bambini sotto i 15 anni nei paesi in via di sviluppo. Mentre, la popolazione dei paesi pi\u00f9 sviluppati, andr\u00e0 incontro solo a un leggero aumento da 1,23 a 1,28 miliardi: sarebbe stata destinata a diminuire a 1,15 miliardi se non fosse per l\u2019immigrazione netta dai paesi in via di sviluppo che raggiunger\u00e0 in media i 2,4 milioni di persone all\u2019anno dal 2009 al 2050. Le stime a lungo termine del 2004 parlano di un picco intorno al 2070, tra i 9 e i 10 miliardi di persone, e di una successiva lenta diminuzione a 8,4 miliardi entro il 2100.\nEconomie emergenti, come Cina e India, e il mondo non industrializzato in generale, aspirano agli standard di vita dell\u2019Occidente. La combinazione della crescita demografica nei paesi in via di sviluppo e dei livelli di sfruttamento non sostenibile nei paesi sviluppati costituisce una grande sfida per la sostenibilit\u00e0.\nCapacit\u00e0 portante.\nA livello globale, i dati scientifici indicano che gli esseri umani stanno vivendo oltre la soglia della capacit\u00e0 portante del pianeta Terra: ci\u00f2 non pu\u00f2 continuare in maniera indefinita. Questa evidenza scientifica proviene da pi\u00f9 fonti ma \u00e8 presentata dettagliatamente nella Valutazione degli ecosistemi del millennio e nello schema dei confini planetari. Un primo esame dettagliato dei limiti globali fu pubblicato nel 1972 nel libro \"Limits to Growth. I limiti dello sviluppo\" che ha stimolato successive osservazioni e analisi. Un esame compiuto da 22 ricercatori a livello internazionale e pubblicato nel 2012 su Nature esprimeva la preoccupazione che la Terra potesse essere in procinto di \u201cavvicinarsi a un punto critico\u201d a livello della biosfera.\nL\u2019impronta ecologica misura lo sfruttamento antropico in termini di area biologicamente produttiva necessaria per fornire le risorse e assorbire i rifiuti di un cittadino medio a livello globale. Nel 2008 ammontava a 2,7 ettari globali pro capite, il 30% in pi\u00f9 della capacit\u00e0 biologica naturale di 2,1 ettari globali (ipotizzando l\u2019assenza di fonti di sostentamento per altri organismi). Il deficit ecologico risultante deriva da fonti extra non sostenibili, ottenute in tre modi: incorporate nei beni e nei servizi del commercio mondiale; accumulatesi nel passato (p.es. i combustibili fossili); prese in prestito dal futuro sotto forma di uso non sostenibile di risorse come il sovrasfruttamento delle foreste e delle risorse ittiche.\nLa figura (a destra) esamina la sostenibilit\u00e0 su scala dei singoli Paesi confrontando la loro impronta ecologica e il loro Indice di sviluppo umano. Il grafico mostra ci\u00f2 di cui i Paesi necessitano affinch\u00e9 i propri cittadini mantengano uno standard di vita accettabile e, allo stesso tempo, sia mantenuto un uso sostenibile delle risorse. La tendenza generale degli standard di vita pi\u00f9 elevati \u00e8 quella di diventare meno sostenibili. Come sempre, l\u2019aumento demografico ha un\u2019influenza marcata sui livelli di sfruttamento delle risorse e sull\u2019efficienza del loro uso. L\u2019obiettivo della sostenibilit\u00e0 \u00e8 di aumentare a livello mondiale lo standard di vita senza aumentare l\u2019uso delle risorse oltre i livelli globalmente sostenibili; il che vuol dire, non superare il consumo di \u201cun pianeta\u201d. Le informazioni ricavate dai report a livello nazionale, regionale e cittadino confermano la tendenza a livello mondiale verso societ\u00e0 sempre meno sostenibili col passare del tempo.\nL'economista Nicholas Georgescu-Roegen, fra i precursori delle scienze economiche e fondatore del paradigma della economia ecologica, ha dichiarato che la capacit\u00e0 portante della Terra \u2013 la capacit\u00e0 del pianeta di sostenere la popolazione umana e i livelli di consumo \u2013 \u00e8 destinata a diminuire nel futuro poich\u00e9 la limitata riserva di risorse minerarie oggigiorno \u00e8 in corso di sfruttamento. Herman Daly, economista ecologico di spicco e teorico dello stato stazionario, gi\u00e0 allievo di Georgescu-Roegen, ha proposto la stessa teoria.\nSu scala aziendale, la capacit\u00e0 portante gioca un ruolo fondamentale nel rendere possibile la misurazione e il resoconto della performance di sostenibilit\u00e0 delle singole organizzazioni. Ci\u00f2 \u00e8 ancor pi\u00f9 chiaramente dimostrato attraverso l\u2019uso di strumenti, metodi e parametri di misurazione della Context-Based Sustainability - CBS, tra cui il MultiCapital Scorecard, in via di sviluppo dal 2005. Contrariamente a molti altri approcci tradizionali per misurare la performance di sostenibilit\u00e0 delle organizzazioni \u2013 che, nella forma, tendono a essere pi\u00f9 incrementali \u2013 la CBS \u00e8 esplicitamente legata ai limiti e alle soglie sociali, ambientali ed economiche a livello mondiale. Cos\u00ec, piuttosto che misurare e riportare semplicemente i cambiamenti in termini relativi da un lasso di tempo all\u2019altro, la CBS rende possibile la comparazione dell\u2019impatto delle organizzazioni su norme, standard e soglie specifiche delle organizzazioni stesse per capire come gli impatti dovrebbero essere, affinch\u00e9 risultino empiricamente sostenibili (che, cio\u00e8, se estesi a una popolazione pi\u00f9 ampia, riuscirebbero a garantire un valore sufficiente di risorse vitali per il benessere dell\u2019uomo e degli altri esseri viventi).\nL\u2019impatto antropico globale sulla biodiversit\u00e0.\nIl flusso di energia e il ciclo biogeochimico pongono un limite massimo sul numero e sulla massa degli organismi viventi presenti in ogni ecosistema. Gli effetti negativi dell\u2019uomo sul pianeta vengono comprovati da alterazioni deleterie che avvengono all\u2019interno di cicli biogeochimici di sostanze chimiche essenziali per la vita; in particolar modo quelle dell\u2019acqua, dell\u2019ossigeno, del carbonio, dell\u2019azoto e del fosforo.\nLa Valutazione dell\u2019Ecosistema del Millennio \u00e8 un rapporto di sintesi a livello mondiale, che ha comportato il lavoro di oltre 1.000 biologi eminenti di tutto il mondo, che analizza lo stato attuale degli ecosistemi della Terra e ne fornisce sintesi e linee guida rivolte agli organi decisionali. Secondo il suddetto rapporto l\u2019attivit\u00e0 umana sta avendo un impatto notevole e crescente sulla biodiversit\u00e0 degli ecosistemi del pianeta, riducendone sia la resilienza ambientale sia la biocapacit\u00e0. Il rapporto fa riferimento ai sistemi naturali intesi come \u201csistemi di supporto vitale\u201d dell\u2019umanit\u00e0, fornendone i \u201cservizi ecosistemici\u201d necessari. La valutazione ha preso in esame 24 \"servizi ecosistemici\" giungendo alla conclusione che solo quattro hanno mostrato un miglioramento nel corso dell\u2019ultimo cinquantennio, 15 risultano in grave declino, mentre 5 si trovano in condizioni precarie.\nObiettivi di sviluppo sostenibile.\nGli obiettivi di sviluppo sostenibile (OSS) definiscono il quadro attuale dei 17 obiettivi stabiliti per lo sviluppo internazionale futuro.\nL'Agenda 2030 per lo Sviluppo Sostenibile adottata il 25 settembre 2015 \u00e8 suddivisa in 91 paragrafi preceduti da un preambolo, tra cui il paragrafo pi\u00f9 importante (59) che mette in evidenza i 17 obiettivi per lo Sviluppo Sostenibile e i 169 target. L'Agenda comprende i seguenti obiettivi:\nNell'agosto 2015 sono stati presentati 169 target per tali obiettivi e 304 indicatori proposti per dimostrarne l'osservanza.\nGli Obiettivi di Sviluppo Sostenibile (OSS) sostituiscono gli otto Obiettivi di Sviluppo del Millennio (OSM), validi fino alla fine del 2015. Gli Obiettivi di Sviluppo del Millennio vennero stabiliti nel 2000 a seguito del Millennium Summit delle Nazioni Unite. Questi obiettivi adottati dai 189 stati membri dell'ONU e da pi\u00f9 di venti organizzazioni internazionali vennero avanzati al fine di contribuire al raggiungimento dei seguenti standard di sviluppo sostenibile del 2015.\nStando ai dati forniti alle Nazioni Unite dagli Stati membri, Cuba risulta l'unica nazione al mondo che \u00e8 rientrata nella definizione del WWF di sviluppo sostenibile, con un'impronta ecologica inferiore a 1,8 ettari pro capite, 1,5, e un Indice di Sviluppo Umano superiore a 0,8, 0,855.\nDimensione ambientale.\nUn ecosistema sano fornisce beni e servizi essenziali per ogni essere vivente. Ci sono due modi principali per ridurre l\u2019impatto umano negativo e incrementare i servizi dell\u2019ecosistema, il primo dei quali riguarda la gestione ambientale. Quest\u2019approccio diretto si basa principalmente sulle informazioni ottenute dalle scienze della Terra, dalle scienze ambientali e dalla biologia della conservazione. Tuttavia, si tratta di una gestione che arriva alla fine di una lunga serie di fattori causali indiretti introdotti dal consumo umano, per cui un secondo approccio si ha attraverso la gestione della domanda nell'ambito dell\u2019uso delle risorse umane.\nLa gestione del consumo umano delle risorse \u00e8 un approccio indiretto basato fondamentalmente sulle informazioni ottenute dalle scienze economiche. Herman Daly ha proposto tre criteri generali per la sostenibilit\u00e0 ecologica: le risorse rinnovabili dovrebbero fornire un rendimento sostenibile (il tasso di raccolta non dovrebbe superare il tasso di rigenerazione); si dovrebbe avere uno sviluppo equivalente di riserve rinnovabili per le risorse non rinnovabili; la produzione di rifiuti non dovrebbe superare la capacit\u00e0 assimilativa dell\u2019ambiente.\nGestione ambientale.\nSu scala globale e nel suo senso pi\u00f9 ampio la gestione ambientale riguarda gli oceani, i sistemi di acque dolci, la terra e l\u2019atmosfera, ma seguendo il principio della scalarit\u00e0 nella sostenibilit\u00e0 essa si pu\u00f2 applicare allo stesso modo a ogni ecosistema, dalla foresta pluviale tropicale al giardino di casa.\nAtmosfera.\nIn un\u2019assemblea del Copenaghen Climate Council nel marzo del 2009, 2.500 esperti del clima provenienti da 80 Paesi rilasciarono un discorso di apertura in cui affermavano che ora \u201cnon ci sono pi\u00f9 scuse\u201d per non agire in merito al riscaldamento globale e che senza una forte riduzione delle emissioni di carbonio, ci sarebbero potuti essere cambiamenti climatici \u201cimprovvisi e repentini\u201d che sarebbero stati \"molto difficili da gestire da parte delle moderne societ\u00e0\u201d. La gestione dell\u2019atmosfera globale implica stime di tutti gli aspetti del ciclo del carbonio al fine di individuare opportunit\u00e0 per affrontare il cambiamento climatico causato dall\u2019uomo e ci\u00f2 \u00e8 diventato uno dei campi principali della ricerca scientifica a causa dei potenziali effetti catastrofici sulla biodiversit\u00e0 e sulle comunit\u00e0 umane (consultare la voce Energia).\nUlteriori impatti antropici sull\u2019atmosfera comprendono l\u2019inquinamento dell\u2019aria nelle citt\u00e0, gli inquinanti, tra cui sostanze chimiche tossiche come ossido di azoto, anidride solforosa, composti organici volatili e polveri sottili che producono smog fotochimico e pioggia acida, e i clorofluorocarburi che portano al deterioramento dell\u2019ozonosfera. Particelle antropogeniche come l\u2019aerosol di solfato nell\u2019atmosfera riduce l\u2019irradiazione diretta e la riflettanza (albedo) della superficie terrestre. Nota come oscuramento globale, si stima che la riduzione sia stata del 4% tra il 1960 e il 1990 anche se successivamente l\u2019andamento si \u00e8 invertito. L\u2019oscuramento globale potrebbe aver turbato il ciclo globale dell\u2019acqua diminuendo l\u2019evaporazione e le precipitazioni in alcune aree. Ha generato anche un effetto di raffreddamento e ci\u00f2 potrebbe aver camuffato parzialmente l\u2019effetto dei gas serra sul riscaldamento globale.\nAcqua dolce e oceani.\nL\u2019acqua ricopre il 71% della superficie terrestre. Di questa percentuale, il 97,5% \u00e8 costituito dall\u2019acqua salata degli oceani, mentre solo il 2,5% \u00e8 costituito da acqua dolce, la maggior parte della quale \u00e8 intrappolata nella calotta polare antartica. La restante acqua dolce si trova nei ghiacciai, nei laghi, nei fiumi, nelle zone umide, nel suolo, nelle falde acquifere e nell\u2019atmosfera. Grazie al ciclo dell\u2019acqua, le riserve d\u2019acqua dolce vengono continuamente rifornite dalle precipitazioni, ma ve n\u2019\u00e8 ancora una quantit\u00e0 limitata che necessita della gestione di questa risorsa. La consapevolezza dell\u2019importanza globale di preservare l\u2019acqua per i servizi ecosistemici si \u00e8 sviluppata solo recentemente poich\u00e9, nel corso del XX secolo, pi\u00f9 della met\u00e0 delle zone umide del pianeta sono andate perse assieme ai loro preziosi contributi ambientali. La crescente urbanizzazione inquina le riserve di acqua potabile e la maggior parte del mondo ancora non ha accesso a esse. Una maggiore enfasi si sta ora ponendo sul miglioramento della gestione dell\u2019acqua blu (raccoglibile) e del verde (umidit\u00e0 del suolo disponibile per l\u2019uso agricolo), e ci\u00f2 \u00e8 applicabile a tutti i livelli di gestione delle risorse idriche.\nI modelli di circolazione oceanica hanno una forte influenza sul clima e sul tempo atmosferico e, di conseguenza, sulle riserve alimentari sia degli esseri umani sia degli altri organismi. Gli scienziati hanno informato della possibilit\u00e0 di un\u2019improvvisa variazione nei modelli di circolazione delle correnti oceaniche, dovuta al cambio climatico, che potrebbe alterare drasticamente il clima in alcune regioni del pianeta. Il 10% della popolazione mondiale (circa 600 milioni di persone) vive in zone depresse soggette all\u2019innalzamento del livello del mare.\nDestinazione d\u2019uso del suolo.\nLa perdita di biodiversit\u00e0 deriva principalmente dalla perdita di habitat e dalla frammentazione prodotta dall\u2019appropriazione del suolo da parte dell\u2019uomo per lo sviluppo urbano, la silvicoltura e l\u2019agricoltura dato che il capitale naturale viene convertito progressivamente in capitale artificiale. Il cambio di destinazione d\u2019uso \u00e8 fondamentale per le attivit\u00e0 della biosfera poich\u00e9 le alterazioni nelle relative porzioni di terreno destinate all\u2019urbanizzazione, all\u2019agricoltura, alle foreste, ai boschi, alle praterie e ai pascoli hanno un effetto marcato sul ciclo globale dell\u2019acqua, del carbonio e su quello biogeochimico dell\u2019azoto e ci\u00f2 pu\u00f2 incidere negativamente sia sul sistema naturale sia su quello artificiale. Su scala umana locale, grandi vantaggi per la sostenibilit\u00e0 si ricavano da parchi e giardini sostenibili e da citt\u00e0 verdi.\nA partire dalla rivoluzione neolitica, circa il 47% del patrimonio forestale mondiale \u00e8 andato perduto a causa dell\u2019intervento umano. Il patrimonio forestale attuale occupa circa un quarto del suolo globale privo di ghiaccio e circa la met\u00e0 \u00e8 presente ai tropici. Nelle zone temperata e boreale (tranne che in Siberia) la superficie forestale sta gradualmente aumentando, ma la deforestazione ai tropici desta grande preoccupazione.\nIl cibo \u00e8 essenziale per vivere. Sfamare pi\u00f9 di sette miliardi di persone impone un pesante tributo alle risorse della Terra. Ci\u00f2 parte dall\u2019appropriazione di circa il 38% della superficie terrestre e di circa il 20% della sua produzione primaria netta. In aggiunta vi sono attivit\u00e0 dell\u2019industria agroalimentare che richiedono molte risorse \u2013 dalle coltivazioni che necessitano di acqua di irrigazione, fertilizzanti sintetici e pesticidi ai costi delle risorse impiegate per l\u2019imballaggio alimentare, il trasporto (oggi parte importante del commercio mondiale) e la vendita al dettaglio. I problemi ambientali associati all\u2019agricoltura intensiva e al settore agroalimentare sono ora affrontati tramite manovre come l\u2019agricoltura sostenibile, l\u2019agricoltura biologica e pratiche commerciali pi\u00f9 sostenibili.\nGestione del consumo umano.\nAlla base degli effetti diretti dell'uomo sull'ambiente c'\u00e8 il consumo. Tale impatto si riduce non solo consumando di meno ma anche rendendo pi\u00f9 sostenibile l\u2019intero ciclo di produzione, utilizzo e smaltimento. Il consumo di beni e servizi pu\u00f2 essere analizzato e gestito a tutti i livelli attraverso la catena di consumo, a partire dagli effetti degli stili di vita individuali e dei modelli di spesa fino alle richieste di risorse di beni e servizi specifici, gli impatti dei settori economici, passando dalle economie nazionali all\u2019economia mondiale. L\u2019analisi dei modelli di consumo mette in relazione l\u2019utilizzo delle risorse con l\u2019impatto ambientale, sociale ed economico nel contesto preso in esame. Le idee dell\u2019utilizzo delle risorse immagazzinate (le risorse totali necessarie a creare un prodotto o un servizio), dell\u2019intensit\u00e0 delle risorse e della produttivit\u00e0 delle risorse sono strumenti importanti per capire gli effetti relativi al consumo. Le categorie delle risorse chiave collegate ai bisogni umani sono il cibo, l\u2019energia, i materiali e l\u2019acqua.\nNel 2010, l\u2019International Resource Panel, ospitato dal Programma delle Nazioni Unite per l\u2019ambiente (UNEP), pubblic\u00f2 la prima valutazione scientifica globale sugli effetti relativi al consumo e alla produzione e identific\u00f2 interventi prioritari per Paesi sviluppati e in via di sviluppo. Lo studio dimostr\u00f2 che gli effetti pi\u00f9 critici sono legati alle condizioni dell\u2019ecosistema, alla salute umana e all\u2019esaurimento delle risorse. Dal punto di vista della produzione, si \u00e8 constatato che i processi di combustione dei combustibili fossili, l\u2019agricoltura e l\u2019industria ittica hanno gli effetti pi\u00f9 rilevanti. Contemporaneamente, dal punto di vista del consumo finale, si \u00e8 constatato che il consumo domestico legato alla mobilit\u00e0, al ricovero, al cibo e ai prodotti che consumano energia causano la maggior parte del ciclo di vita del consumo.\nEnergia.\nL\u2019energia solare, immagazzinata dalle piante (produttori primari) durante la fotosintesi, passa mediante la catena alimentare agli altri organismi, per dare infine energia a tutti i processi viventi. Dalla rivoluzione industriale l\u2019energia concentrata del Sole immagazzinata nelle piante fossili come combustibili fossili \u00e8 stato uno degli elementi pi\u00f9 importanti della tecnologia che, a sua volta, \u00e8 stata la fonte sia del potere economico sia di quello politico. Nel 2007 gli scienziati del clima del gruppo intergovernativo sul cambiamento climatico (IPCC) decretarono che c\u2019era almeno il 90% di probabilit\u00e0 che l\u2019aumento di CO\u2082 nell\u2019atmosfera fosse stato causato dall\u2019uomo, soprattutto come conseguenza delle emissioni di combustibili fossili e, in misura minore, dai cambiamenti nell\u2019uso del suolo. Per stabilizzare il clima mondiale verr\u00e0 richiesto ai Paesi ad alto reddito di ridurre le loro emissioni del 60-90% rispetto ai livelli del 2006 entro il 2050 mantenendo i livelli di CO\u2082 a 450-650 ppm rispetto ai livelli attuali di circa 380 ppm. Superato questo livello, le temperature potrebbero aumentare di oltre 2 \u00b0C fino a produrre un cambio climatico \u201ccatastrofico\u201d. La riduzione degli attuali livelli di CO\u2082 deve essere raggiunto in rapporto a un contesto di crescita della popolazione globale e dei Paesi in via di sviluppo che aspirano allo stile di vita occidentale del consumo elevato ad alta intensit\u00e0 energetica.\nLa riduzione delle emissioni dei gas serra viene affrontata a tutti i livelli, che vanno dalla tracciabilit\u00e0 del passaggio del carbonio attraverso il suo ciclo alla commercializzazione di energia rinnovabile, sviluppando tecnologie e sistemi di trasporto che richiedono meno consumo di carbonio e tentativi da parte degli individui di condurre uno stile di vita a emissione zero monitorando l\u2019impiego di combustibili fossili presente in tutti i beni e servizi di cui essi fanno uso. L\u2019ingegneria delle tecnologie emergenti come il carburante a emissione zero e i sistemi di accumulo di energia come la potenza a gas, lo stoccaggio di energia ad aria compressa e le centrali con impianti ad accumulazione sono necessarie per l\u2019immagazzinamento di energia da fonti di energia rinnovabile transitorie che includono le rinnovabili emergenti come le turbine eoliche volanti.\nAcqua.\nLa sicurezza idrica e la sicurezza alimentare sono inestricabilmente collegate. Nel decennio 1951-60 i prelievi di acqua da parte dell\u2019uomo erano quattro volte maggiori rispetto al decennio precedente. Questo rapido aumento \u00e8 derivato dall'impatto degli sviluppi scientifici e tecnologici sull\u2019economia \u2013 specialmente l\u2019aumento dei terreni irrigui, la crescita nel settore industriale ed energetico e la costruzione intensiva di dighe in tutti i continenti. Ci\u00f2 ha alterato il ciclo dell\u2019acqua dei fiumi e dei laghi, ha colpito la stessa qualit\u00e0 dell\u2019acqua e ha avuto un impatto significativo sul ciclo idrico globale. Attualmente il consumo umano di acqua \u00e8 insostenibile per il 35%, attingendo a falde acquifere in diminuzione e riducendo la corrente dei principali fiumi: questa percentuale rischia di aumentare se gli effetti del cambio climatico si dovessero aggravare, la popolazione crescesse, le falde acquifere dovessero progressivamente esaurirsi e le provviste diventassero inquinate e insalubri. Dal 1961 al 2001 la richiesta d\u2019acqua si \u00e8 duplicata \u2013 per uso agricolo \u00e8 aumentata del 75%, per uso industriale pi\u00f9 del 200% e per uso domestico pi\u00f9 del 400%. Negli anni \u201990 \u00e8 stato stimato che l\u2019uomo stesse usando il 40-50% dell\u2019acqua dolce disponibile a livello globale nel rapporto approssimativo del 70% per l\u2019agricoltura, del 22% per l\u2019industria e dell\u20198% per usi domestici con un utilizzo globale progressivamente crescente.\nL\u2019efficienza idrica sta migliorando su scala mondiale per una maggiore gestione della domanda, per il miglioramento delle infrastrutture, per il miglioramento della produttivit\u00e0 dell\u2019acqua per l\u2019agricoltura, riducendo al minimo l\u2019intensit\u00e0 dell\u2019acqua (acqua immagazzinata) dei beni e dei servizi, affrontando le carenze nel mondo non industrializzato, concentrando la produzione di cibo nelle aree ad alta produttivit\u00e0 e pianificando il cambio climatico, come attraverso la progettazione flessibile del sistema. Un orientamento promettente verso uno sviluppo sostenibile consiste nel progettare sistemi che devono essere flessibili e reversibili. Al livello locale, la gente sta diventando pi\u00f9 autosufficiente raccogliendo l\u2019acqua piovana e riducendo l\u2019utilizzo dell\u2019acqua di rete.\nCibo.\nL\u2019American Public Health Association (APHA) definisce un \u201csistema alimentare sostenibile\u201d come \u201cun sistema che fornisce cibo sano per andare incontro alle esigenze alimentari attuali sostenendo ecosistemi sani che possano anche fornire cibo alle generazioni future con un impatto negativo minimo sull\u2019ambiente. Un sistema alimentare sostenibile incoraggia anche la produzione locale e le infrastrutture di distribuzione e fa s\u00ec che vi sia cibo a sufficienza disponibile e accessibile a tutti. Inoltre, \u00e8 umano e giusto proteggere gli agricoltori e gli altri lavoratori, i consumatori e le comunit\u00e0\". Le preoccupazioni circa gli impatti ambientali del settore agroalimentare e il forte contrasto tra i problemi di obesit\u00e0 del mondo occidentale e la povert\u00e0 e l\u2019insicurezza alimentare dei Paesi in via di sviluppo hanno generato un forte movimento verso un\u2019alimentazione sana e sostenibile come una componente importante del consumo critico complessivo. Gli effetti ambientali di diversi modelli alimentari dipendono da molti fattori, compresa la percentuale di alimenti animali e vegetali consumati e il metodo della produzione del cibo. L\u2019Organizzazione mondiale della sanit\u00e0 ha pubblicato il rapporto Global Strategy on Diet, Physical Activity and Health che \u00e8 stato promosso dall\u2019Assemblea mondiale della sanit\u00e0 del maggio del 2004. Si consiglia la dieta mediterranea che \u00e8 associata alla salute e alla longevit\u00e0 ed \u00e8 povera di carne, ricca di frutta e verdura, a basso contenuto di zuccheri aggiunti e con una limitata presenza di sale, e povera di acidi grassi saturi; la fonte tradizionale di grasso nel Mediterraneo \u00e8 l\u2019olio di oliva, ricco di acidi grassi monoinsaturi. Anche la sana dieta giapponese a base di riso \u00e8 ricca di carboidrati e povera di grassi. Entrambe le diete sono povere di carne e di grassi saturi e ricche di legumi e altre verdure; esse sono associate con una bassa incidenza di malattie e un basso impatto ambientale.\nAl livello globale l\u2019impatto ambientale del settore agroalimentare si sta affrontando con l\u2019agricoltura sostenibile e l\u2019agricoltura biologica. A livello globale ci sono vari movimenti orientati verso la produzione locale alimentare, un uso pi\u00f9 produttive di terre urbane incolte e dei giardini domestici che comprendono la permacultura, l\u2019orticoltura urbana, il cibo locale, lo Slow Food, il giardinaggio sostenibile e il giardinaggio biologico.\nIl pesce sostenibile \u00e8 un pesce che viene pescato o che deriva da fonti di allevamento che possono sostenere o aumentare la produzione in futuro senza mettere a rischio gli ecosistemi da cui viene acquisito. Il movimento del pesce sostenibile ha acquisito slancio quando pi\u00f9 persone sono diventate consapevoli sia della sovrapesca sia dei metodi di pesca distruttivi a livello ambientale.\nMateriali, sostanze tossiche e rifiuti.\nPoich\u00e9 la popolazione mondiale e il benessere sono aumentati, allo stesso modo l\u2019utilizzo di diversi materiali \u00e8 aumentato in volume, diversit\u00e0 e distanza di trasporto. Incluso le materie prime, minerali, sostanze chimiche sintetiche (comprese le sostanze nocive), prodotti manifatturieri, cibo, organismi viventi e rifiuti. Entro il 2050, l\u2019umanit\u00e0 potrebbe arrivare a consumare circa 140 miliardi di tonnellate di minerali, combustibili fossili e biomasse all\u2019anno (tre volte superiore il suo attuale valore) a meno che il tasso di crescita economica venga dissociato dal tasso di consumo delle risorse naturali. I cittadini dei Paesi sviluppati consumano all\u2019incirca 16 tonnellate di quelle quattro risorse chiave pro capite, che variano da 40 o pi\u00f9 tonnellate a testa in alcuni Paesi sviluppati con livelli di consumo di risorse ben oltre ci\u00f2 che \u00e8 verosimilmente sostenibile.\nL\u2019utilizzo sostenibile di materiali ha individuato l\u2019idea di dematerializzazione, trasformando il percorso lineare dei materiali (estrazione, uso e smaltimento in discarica) in un\u2019economia circolare di flussi di materiali che riutilizzano materiali per quanto possibile, molto simile al ciclo e al riutilizzo dei rifiuti in natura. Questa strategia \u00e8 supportata dalla gestione del prodotto e dal crescente utilizzo dell\u2019analisi del flusso delle materie a ogni livello, soprattutto i singoli Stati e l\u2019economia globale.\nL\u2019impiego di biomateriali sostenibili che derivano dalle fonti rinnovabili e che possono essere riciclate \u00e8 preferibile rispetto all\u2019utilizzo di quelle non rinnovabili dal punto di vista del ciclo di vita.\nLa produzione di sostanze chimiche sintetiche si \u00e8 intensificata seguendo l\u2019impulso ricevuto durante la Seconda Guerra Mondiale. La produzione di sostanze chimiche comprende tutto, dagli erbicidi, pesticidi e fertilizzanti a sostanze chimiche domestiche e sostanze nocive. Oltre all\u2019accumulo delle emissioni di gas serra nell\u2019atmosfera, le sostanze chimiche che destano particolare preoccupazione sono: i metalli pesanti, scorie radioattive, clorofluorocarburi, inquinanti organici persistenti e tutte le sostanze chimiche nocive atte al bioaccumulo. Sebbene la maggior parte delle sostanze chimiche sintetiche sono innocue occorrono test rigorosi di nuove sostanze chimiche, in tutti i Paesi, in caso di effetti indesiderati sull\u2019ambiente e sulla salute. Il diritto internazionale \u00e8 stato istituito per far fronte alla distribuzione globale e la gestione di sostanze pericolose. Gli effetti di alcuni agenti chimici necessitano di misure a lungo termine e di molte battaglie legali per rendersi conto che sono pericolose per la salute dell\u2019uomo. La classificazione degli agenti cancerogeni \u00e8 gestita dalla International Agency for Research on Cancer.\nOgni attivit\u00e0 economica produce sostanze che possono essere classificate come rifiuti. Al fine di ridurre i rifiuti, le industrie, le imprese e i governi oggi stanno imitando la natura trasformando i rifiuti prodotti dal metabolismo industriale in risorse. La dematerializzazione viene incoraggiata grazie alle idee dell\u2019ecologia industriale, del design ecologico e del marchio ecologico. Oltre al ben noto \u201c riduci, riutilizza e ricicla\u201d , i consumatori stanno ricorrendo al loro potere d\u2019acquisto per consumo critico.\nL\u2019Unione Europea dovrebbe presentare entro la fine del 2015 un ambizioso pacchetto sull\u2019economia circolare che dovrebbe comprendere concrete proposte legislative sulla gestione dei rifiuti, design ecologico e limiti per le discariche.\nDimensione economica.\nDa un certo punto di vista, la sostenibilit\u00e0 \"riguarda la definizione di un insieme di misure che devono essere adottate dai contemporanei che non intaccheranno la possibilit\u00e0 dei posteri di godere dei livelli di consumo, \nagiatezza, utilit\u00e0 o benessere comparabili a quelli dei contemporanei\". La sostenibilit\u00e0 \u00e8 connessa all'economia per via delle sue conseguenze economiche e sociali. Questa rappresenta un'ampia interpretazione dell'economia ecologica in cui le variabili e le problematiche ambientali ed ecologiche sono fondamentali e parte di una prospettiva multidimensionale. Gli aspetti sociali, culturali, sanitari e monetario-finanziari devono essere integrati nell'analisi\". \nTuttavia, il concetto di sostenibilit\u00e0 \u00e8 molto pi\u00f9 ampio di quelli di rendimento sostenibile di benessere, risorse, o margini di profitto. Attualmente, il consumo pro capite medio della popolazione dei paesi in via di sviluppo \u00e8 sostenibile ma il numero di abitanti \u00e8 in crescita e i cittadini aspirano al raggiungimento degli stili di vita occidentali caratterizzati da un consumo elevato. Nei paesi sviluppati l'incremento demografico \u00e8 lieve ma i livelli di consumo sono insostenibili. L'obbiettivo della sostenibilit\u00e0 \u00e8 contenere e gestire il consumo occidentale e allo stesso tempo aumentare lo standard di vita dei paesi in via di sviluppo senza aumentare uso delle risorse e l'impatto ambientale. Ci\u00f2 deve avvenire usando strategie e tecnologie che rompano il legame tra crescita economica, da una parte, e degrado ambientale e sfruttamento eccessivo delle risorse dall'altra.\nUna recente relazione dell'UNEP propone una definizione di green economy come qualcosa che \"accresce il benessere umano e l'equit\u00e0 sociale, riducendo significativamente i rischi ambientali e le scarsit\u00e0 ecologiche\": questa \"non favorisce una prospettiva politica rispetto a un'altra ma mira a minimizzare lo sfruttamento eccessivo di capitale naturale\". Questa relazione contiene tre osservazioni principali:\n\"ecologizzare non genera solamente miglioramenti in termini di benessere, in particolare una crescita dei beni comuni ecologici o capitale naturale ma, nell'arco di 6 anni, produce anche un aumento del tasso di crescita del PIL\", \"una stretta correlazione tra eradicazione della povert\u00e0 e una migliore gestione e conservazione dei beni comuni ecologici, derivante dal flusso dei benefici che derivano dal capitale naturale che raggiungono direttamente i poveri\" e \"nel processo di transizione verso la green economy, si creano nuove opportunit\u00e0 lavorative che nel tempo supereranno le perdite di lavori connessi alla \"brown economy\". Tuttavia, durante la transizione si verifica un periodo di tagli occupazionali che richiede un investimento in termini di riqualificazione e aggiornamento del personale.\nDiversi settori chiave sono stati oggetto di analisi e riforme economiche: gli effetti ambientali della crescita economica senza limiti, le conseguenze dovute al trattamento della natura come una esternalit\u00e0 economica e la possibilit\u00e0 dell'esistenza di un'economia che prenda in maggiore considerazione le conseguenze sociali e ambientali del comportamento del mercato.\nDisaccoppiamento del degrado ambientale e della crescita economica.\nDal punto di vista storico, esiste una stretta correlazione tra crescita economica e degrado ambientale ovvero con la crescita delle comunit\u00e0, l'ambiente si deteriora. Questa tendenza \u00e8 registrata nei grafici di percentuale della popolazione umana, crescita economica e indicatori ambientali. La crescita economica non sostenibile \u00e8 stata duramente associata alla crescita maligna del cancro poich\u00e9 distrugge i servizi ecosistemici della Terra che le sono di supporto vitale. Nonostante l'uso di una risorsa sia controllato, esiste la preoccupazione che l'attuale progresso globale segua le orme dei vecchi sviluppi che hanno fallito a causa del sovrasfruttamento delle loro risorse di base. Mentre l'economia convenzionale \u00e8 largamente incentrata sulla crescita economica e sull'adeguata distribuzione delle risorse, l'economia ecologica ha come chiaro obiettivo un livello sostenibile piuttosto che una crescita continua, un'equa distribuzione e un'allocazione ottimale delle risorse. Il Consiglio Mondiale delle Imprese per lo Sviluppo Sostenibile sostiene che \"l'economia non pu\u00f2 avere successo in societ\u00e0 che falliscono\". \nNel campo economico e ambientale, il termine disaccoppiamento (decoupling) \u00e8 sempre pi\u00f9 impiegato nell'ambito della produzione economica e della qualit\u00e0 ambientale. Se utilizzato in questo senso, si riferisce alla capacit\u00e0 di un'economia di crescere senza provocare aumenti nella pressione ambientale. L'economia ecologica include lo studio del metabolismo sociale, la capacit\u00e0 di produzione delle risorse che entrano ed escono dal sistema economico in relazione alla qualit\u00e0 ambientale. Un'economia in grado di sostenere la crescita del PIL senza provocare impatti negativi sull'ambiente si definisce disaccoppiata. Ma in che modo, se e in quale misura pu\u00f2 essere realizzata \u00e8 argomento di molte discussioni. Nel 2011, organizzato dal Programma delle Nazioni Unite per l'Ambiente (UNEP), ha fatto presente che entro il 2050 la razza umana potrebbe consumare 140 miliardi di tonnellate di minerali, minerali grezzi, combustibili fossili e biomasse all'anno, tre volte l'attuale tasso di consumo, a meno che le nazioni si impegnino seriamente nei tentativi di disaccoppiamento. Lo studio ha registrato che i cittadini dei paesi sviluppati consumano annualmente circa 16 tonnellate delle quattro risorse chiave a persona (aumentando fino a 40 tonnellate o pi\u00f9 pro capite in alcuni paesi sviluppati). A confronto, attualmente in India una persona consuma 4 tonnellate all\u2019anno. Gli studi sulla sostenibilit\u00e0 analizzano modi per ridurre l'intensit\u00e0 d'uso della risorsa, ovvero la misura utilizzata per stabilire la quantit\u00e0 delle risorse come acqua, energia o materiali necessari per la produzione, consumo e collocazione di un\u2019unit\u00e0 del bene o servizio. Tuttavia, questa pu\u00f2 essere realizzata attraverso il miglioramento della gestione economica, della progettazione del prodotto e di nuove tecnologie. \nCi sono pareri divergenti riguardo alla possibilit\u00e0 che miglioramenti di efficienza tecnologica e innovazioni possano rendere possibile un disaccoppiamento totale della crescita economica dal degrado ambientale. Da un lato, \u00e8 stato pi\u00f9 volte ribadito dagli esperti che l\u2019intensit\u00e0 d'uso della risorsa, come l\u2019uso di energia e materiali per ogni unit\u00e0 del PIL, potrebbe, in linea di principio, essere ridotto di circa quattro o cinque volte. In tal modo, si renderebbe possibile la costante crescita economica senza incrementare l\u2019esaurimento delle risorse associato all\u2019inquinamento. D\u2019altra parte, una dettagliata analisi storica dei miglioramenti di efficienza tecnologica ha evidenziato in modo decisivo che questi incrementi in termini di efficienza dell\u2019uso dell\u2019energia e materiali erano quasi sempre superati dalla crescita economica, soprattutto a causa dell\u2019effetto rimbalzo Risparmio energetico o Paradosso di Jevons con un conseguente aumento netto dell\u2019uso della risorsa associato all\u2019inquinamento. Inoltre, esistono limiti termodinamici, come il secondo principio della termodinamica, e limiti pratici connessi a ogni tipo di miglioramento efficientistico. Ad esempio, ci sono delle condizioni materiali minime, precise e indispensabili per coltivare cibo, ed esistono limiti nella produzione di auto, case, mobili e altri prodotti pi\u00f9 leggeri e sottili senza privarli delle loro funzioni necessarie. Dal momento in cui \u00e8 teoricamente e praticamente impossibile aumentare all\u2019infinito l\u2019uso delle efficienze di una risorsa, allo stesso modo \u00e8 impossibile che la crescita economica sia costante e infinita senza che contemporaneamente si verifichi un aumento dell\u2019esaurimento della risorsa e inquinamento ambientale. Ad esempio, la crescita economica e l\u2019esaurimento delle risorse pu\u00f2 essere disaccoppiato in qualche modo solo per un breve periodo. Di conseguenza, la sostenibilit\u00e0 a lungo termine richiede una transizione verso l\u2019economia di stato stazionario in cui il PIL totale rimane pressoch\u00e9 costante, proprio come \u00e8 stato sostenuto per anni da Herman Daly e altri studiosi nella comunit\u00e0 dell\u2019economia ecologica. \n\u00c8 stato proposto un approccio di ripristino (restore approach), una soluzione diversa per disaccoppiare parzialmente la crescita economica dal degrado ambientale. Secondo questo approccio, il restore \u00e8 il quarto elemento del comune motto ridurre, riutilizzare e riciclare. I partecipanti di queste iniziative vengono incoraggiati a contribuire in modo volontario alla tutela ambientale con una piccola parte dei risparmi ottenuti attraverso un parsimonioso uso delle risorse. Questi risparmi generalmente producono effetti rimbalzo ma, secondo un\u2019analisi teoretica, la donazione di una piccola porzione dei risparmi potrebbe fare molto di pi\u00f9 che eliminare gli effetti rimbalzo.\nLa natura come esternalit\u00e0 economica.\nL'importanza economica della natura \u00e8 indicata dall'uso dell'espressione Servizi ecosistemici atta a sottolineare l'importanza per il mercato di un mondo naturale sempre pi\u00f9 scarso che non pu\u00f2 pi\u00f9 essere considerato n\u00e9 illimitato n\u00e9 svincolato. Generalmente, con il diminuire di un bene o un servizio il suo prezzo aumenta e questo si presenta come limitazione che favorisce la parsimonia, l'innovazione tecnica e i prodotti alternativi. Tuttavia, ci\u00f2 si applica solo quando il prodotto o il servizio rientra nel sistema di mercato. Poich\u00e9 i servizi ecosistemici sono considerati come esternalit\u00e0 economica non hanno un prezzo e quindi vengono usati in modo eccessivo e degradati, una situazione conosciuta come tragedia dei beni comuni.\nUn approccio a questo problema \u00e8 stato il tentativo di internalizzare queste esternalit\u00e0 usando strategie di mercato come le ecotasse e gli incentivi, licenze scambiabili sul mercato del carbone, e l'incoraggiamento al pagamento per i servizi ecosistemici. Le valute comunitarie associate al Local exchange trading system(LETS), una economia del dono e la banca del tempo (time banking) sono state presentate come un modo per supportare le economie locali e l'ambiente. L'economia verde \u00e8 un altro tentativo basato sul mercato di affrontare le questioni relative all'equit\u00e0 e all'ambiente. La recessione globale e l'insieme delle relative politiche di governo potrebbero portare il pi\u00f9 grande calo nelle emissioni di anidride carbonica mondiale.\nSostenibilit\u00e0 come opportunit\u00e0 economica.\nConsiderare l'ambiente come esternalit\u00e0 economica potrebbe portare benefici a breve termine a spese della sostenibilit\u00e0. Le attivit\u00e0 economiche sostenibili, d'altra parte, mettono insieme le problematiche ecologiche, sociali ed economiche (un esempio ne \u00e8 la triple bottom line o triplice approccio). La crescita che impoverisce i servizi ecosistemici \u00e8 talvolta denominata \"crescita antieconomica\" poich\u00e9 porta alla diminuzione della qualit\u00e0 di vita. Minimizzare questa tipologia di crescita pu\u00f2 creare opportunit\u00e0 per l'economia locale. Ad esempio, i rifiuti industriali possono essere considerati come una \"risorsa economica nel posto sbagliato\". Tra i vantaggi della riduzione dei rifiuti si includono il risparmio sui costi di smaltimento, la diminuzione delle sanzioni ambientali e la riduzione delle assicurazioni per la responsabilit\u00e0 civile. Questo potrebbe portare a un aumento delle quote di mercato grazie a una migliore immagine pubblica. Anche l'efficienza energetica pu\u00f2 generare profitti riducendo allo stesso tempo i costi. \nL'idea di sostenibilit\u00e0 come opportunit\u00e0 economica ha portato alla formazione di organizzazioni come il consorzio di sostenibilit\u00e0 della Society for Organizational Learning, l'istituto del commercio sostenibile (Sustainable Business Institute) e il consiglio mondiale per lo sviluppo sostenibile (World Council for Sustainable Development). L'aumento delle opportunit\u00e0 economiche sostenibili pu\u00f2 contribuire alla creazione di posti di lavoro grazie all'introduzione di professionalit\u00e0 legate alla tutela dell'ambiente. \nLa ricerca sui dirigenti aziendali progressisti che hanno integrato la sostenibilit\u00e0 nelle strategie commerciali ha prodotto un modello di idoneit\u00e0 della leadership a favore della sostenibilit\u00e0, e ha portato alla nascita del concetto di \"sostenibilit\u00e0 integrata\", definita dai suoi autori Chris Laszlo e Nadya Zhexembayeva come \"integrazione di valori ambientali, sanitari e sociali nel core business senza compromesso di prezzo o qualit\u00e0 - ovvero senza corrispettivo sociale o ecologico\".\nLa ricerca di Laszlo e Zhexembayeva ha dimostrato che la sostenibilit\u00e0 integrata offre almeno sette diverse opportunit\u00e0 di creazione del valore di impresa: a) migliore gestione del rischio, b) aumento dell'efficienza grazie alla riduzione dei rifiuti e l'uso delle risorse, c) migliore differenziazione del prodotto, d) nuovi ingressi sul mercato, e) potenziamento del brand e della sua reputazione, f) maggiori opportunit\u00e0 di influenza sugli standard industriali e g) maggiori opportunit\u00e0 di innovazione radicale. Inoltre la ricerca di Nadya Zhexembayeva del 2014 suggerisce che l'innovazione spinta dallo sfruttamento eccessivo delle risorse pu\u00f2 portare a sostanziali benefici per i prodotti e i servizi delle imprese, come la strategia aziendale nel suo complesso, quando si applicano i giusti principi di innovazione.\nApproccio ecosocialista.\nUna scuola di pensiero, spesso definita come ecosocialismo o marxismo ecologico, afferma che il sistema economico capitalistico \u00e8 fondamentalmente incompatibile con le richieste ecologiche e sociali della sostenibilit\u00e0.\nQuesta teoria si fonda sulle seguenti premesse:\nPerci\u00f2 secondo questa analisi:\nSecondo questa logica, le soluzioni a problemi ecologici basate sul mercato (economia ecologica, ambientale e green economy) vengono rigettate in quanto ritenute modifiche tecniche che non fanno fronte ai fallimenti strutturali del capitalismo. Le soluzioni a basso richio su base tecnologico-scientifica come l'energia solare, l'agricoltura sostenibile e gli incrementi in efficienza energetica sono necessarie ma non sufficienti, mentre quelle ad alto rischio come l'energia nucleare e l'ingegneria climatica sono totalmente respinte. I tentativi dei mercati di praticare greenwashing sono considerati pubblicit\u00e0 ingannevoli ed \u00e8 stato rilevato che la creazione di tecnologie rinnovabili, come ad esempio la proposta di Walmart di fornire elettricit\u00e0 attraverso l'energia solare, produca l'effetto contrario, cio\u00e8 anzich\u00e9 ridurre il consumo delle risorse, aumenta la crescita economica. I modelli di mercato sostenibile e di triple bottom line sono considerati moralmente lodevoli ma estranei alla tendenza capitalistica di distribuzione della ricchezza poich\u00e9 diventano sempre pi\u00f9 disuguali e socialmente instabili e non sostenibili. Gli ecosocialisti sostengono che la generale riluttanza dei capitalisti e dei loro governi a tollerare e applicare limiti sul massimo profitto, come ecotasse o misure di conservazione e tutela, rende le riforme ambientali incapaci di promuovere un cambiamento su larga scala. Secondo Magdoff e Foster sebbene il capitalismo nel corso della storia abbia reagito ai cambiamenti ambientali, la sua resistenza alle esigenze dell'ambiente si irrigidiva nel momento in cui la forza di accumulo soggiacente al sistema veniva attaccata. Inoltre, essi notano che fino al totale collasso ecologico, la distruzione causata da disastri naturali generalmente provoca un aumento della crescita economica e accumulo. Pertanto, i capitalisti non hanno alcuna motivazione a ridurre la probabilit\u00e0 di disastri (come ad esempio la conversione alla produzione sostenibile/ecologica). \nGli ecosocialisti invocano la rivoluzionaria successione dell'ecosocialismo al capitalismo - in quanto sistema economico, politico, sociale di uguaglianza volto ad armonizzare la societ\u00e0 umana attraverso l'ecologia non-umana e a soddisfare i bisogni dell'uomo - come unico rimedio sufficiente per l'attuale crisi ecologica e quindi unico percorso verso la sostenibilit\u00e0. Quest'ultima non \u00e8 un dominio riservato solo agli scienziati, attivisti ambientali o leader del business ma \u00e8 un progetto olistico che include l'intera umanit\u00e0 nella ridefinizione del suo ruolo nella Natura: \"quello che ogni ambientalista dovrebbe sapere \u00e8 che il capitalismo non \u00e8 la soluzione ma il problema, e se l'umanit\u00e0 riuscir\u00e0 a superare questa crisi, sar\u00e0 possibile solo perch\u00e9 ha addestrato la sua capacit\u00e0 di libert\u00e0 umana attraverso la lotta sociale con lo scopo di creare un nuovo mondo in co-evoluzione con il pianeta\".\nDimensione sociale.\nLe questioni riguardanti la sostenibilit\u00e0 sono generalmente espresse, oltre che in termini scientifici e ambientali, anche in termini etici di stewardship. Tuttavia, mettere in atto un cambiamento \u00e8 una sfida sociale che racchiude, tra i vari aspetti, il diritto internazionale e nazionale, l\u2019urbanistica e il settore dei trasporti, gli stili di vita locali e individuali e il consumo critico. \u201cLa relazione tra diritti umani e sviluppo umano, tra potere aziendale e giustizia ambientale, tra povert\u00e0 mondiale e azione dei cittadini, suggerisce che l\u2019essere un cittadino responsabile a livello mondiale sia un fattore imprescindibile da ci\u00f2 che a prima vista potrebbe sembrare una mera quesitone di consumo personale e scelte morali\".\nPace, sicurezza e giustizia sociale.\nI disordini sociali, come ad esempio guerre, crimini e corruzione sottraggono risorse alle aree che hanno maggior bisogno di aiuto, compromettono la capacit\u00e0 delle societ\u00e0 di pianificare il futuro e, generalmente, mettono a rischio il benessere dell'uomo e dell\u2019ambiente. Le strategie a larga base mirate alla creazione di sistemi sociali pi\u00f9 sostenibili includono: miglioramento dell\u2019istruzione e acquisizione di potere politico da parte delle donne, soprattutto nei paesi in via di sviluppo; maggior attenzione alla giustizia sociale, in particolare giustizia tra ricchi e poveri sia all\u2019interno di un paese, sia tra paesi diversi; equit\u00e0 intergenerazionale. L\u2019impoverimento delle risorse naturali, tra cui le acque dolci, aumenta la probabilit\u00e0 di \u201cguerre per le risorse\u201d. Questo aspetto della sostenibilit\u00e0 va sotto il nome di sicurezza ambientale e crea un evidente bisogno di accordi ambientali a livello mondiale per la gestione delle risorse, come acquiferi e corsi d\u2019acqua che attraversano i confini politici, e per la protezione di sistemi mondiali condivisi, tra cui oceani e atmosfera.\nPovert\u00e0.\nUno degli ostacoli principali al raggiungimento della sostenibilit\u00e0 \u00e8 la riduzione della povert\u00e0. Il rapporto Brundtland della Commissione mondiale sull\u2019ambiente e lo sviluppo (conosciuto anche come \u201cOur Common Future\u201d) e gli Obiettivi di Sviluppo del Millennio dell\u2019ONU hanno riconosciuto la povert\u00e0 come una delle cause del degrado ambientale. I governi nazionali e le istituzioni multilaterali prendono sempre pi\u00f9 coscienza dell\u2019impossibilit\u00e0 di separare le questioni riguardanti lo sviluppo economico dalle questioni ambientali. Secondo quanto riportato dal rapporto Brundtland \u201cla povert\u00e0 \u00e8 principale causa e conseguenza dei problemi ambientali nel mondo. Cercare di trattare i problemi ambientali senza adottare una prospettiva pi\u00f9 ampia che includa i fattori alla base della povert\u00e0 nel mondo e l\u2019iniquit\u00e0 internazionale risulta un tentativo vano\u201d. I bisogni primari (come cibo e medicine) e il benessere generale degli individui in stato di povert\u00e0 dipende pesantemente dall\u2019ecosistema locale. Ai fini di fornire tali bisogni primari, il continuo aumento della crescita demografica mette sempre pi\u00f9 sotto pressione gli ecosistemi locali. Il Fondo delle Nazioni Unite per la popolazione ha individuato una stretta correlazione tra l\u2019alto tasso di fertilit\u00e0 e la povert\u00e0: nei paesi pi\u00f9 poveri del mondo si sono registrati anche il pi\u00f9 alto tasso di fertilit\u00e0 e di crescita demografica. Il termine sostenibilit\u00e0 viene anche utilizzato considerevolmente dalle agenzie per lo sviluppo dei paesi occidentali e dalle associazioni internazionali di volontariato per richiamare l'attenzione sugli sforzi compiuti per combattere la povert\u00e0, utilizzando metodi che vanno incontro alla popolazione locale e all\u2019ambiente. Ad esempio, insegnare ai poveri il trattamento delle acque facendo bollire l\u2019acqua con il carbone, generalmente, non sarebbe considerata una strategia sostenibile, a differenza della SOlar water DISinfection (conosciuta anche come SODIS) che utilizza la luce solare e le comuni bottiglie di plastica in PET. Le migliori pratiche sostenibili includono anche il riciclaggio di materiali, come ad esempio l\u2019utilizzo di materie plastiche riciclate per produrre legname da costruzione piuttosto che alla deforestazione che ha devastato gli alberi da legname fondamentali per il paese. Un altro esempio di pratica sostenibile per ridurre la povert\u00e0 \u00e8 l\u2019utilizzo di materiali riciclati esportati nei paesi in via di sviluppo dai paesi sviluppati, proprio come ha fatto l\u2019organizzazione no-profit statunitense Bridges to Prosperity, che ha utilizzato la fune metallica delle gru a ponte dei container per il trasporto marittimo come fune metallica strutturale per la costruzione di ponti pedonali per attraversare i corsi d\u2019acqua nelle aree rurali povere in Asia e Africa.\nRelazione tra uomo e natura.\nSecondo il teorico statunitense Murray Bookchin, l\u2019idea che l\u2019uomo debba dominare la natura \u00e8 diffusa nelle societ\u00e0 a struttura gerarchica. Secondo il parere del teorico, le relazioni tra il capitalismo e il mercato, se non tenute sotto controllo, potrebbero ridurre il pianeta a una mera risorsa da sfruttare. La natura \u00e8, infatti, trattata come merce, come una commodity: \u201cIl mercato depreda lo spirito umano parallelamente a come il capitale depreda la terra\u201d. L'ecologia sociale, fondata dallo stesso Bookchin, si basa sull\u2019idea che quasi tutti i problemi ecologici attuali dell\u2019umanit\u00e0 sono meri sintomi derivanti da accordi sociali disfunzionali. Secondo il parere di Bookchin questi problemi possono essere risolti solo attraverso la comprensione dei processi sociali di base e attraverso l\u2019intervento in tali processi applicando i concetti e i metodi delle scienze sociali.\nUn approccio puramente capitalistico \u00e8 stato criticato anche nel rapporto Stern Review on the Economics of Climate Change riguardante la riduzione degli effetti provocati dal riscaldamento globale: il miglior esempio di fallimento del mercato che si sia mai visto.\nPer quanto riguarda gli Stati Uniti d\u2019America, il governo e l\u2019economia hanno avuto un impatto persistente sull\u2019ambiente, anche se in modo problematico. Le questioni politiche riguardanti l\u2019ambiente hanno dimostrato che il paese considera la protezione dell\u2019ambiente un \u201cproblema di importanza secondaria\u201d. Una delle causalit\u00e0 derivante da ci\u00f2 \u00e8 senza dubbio un dilemma chiamato \u201cproblema all\u2019azione collettiva\u201d o \u201cdilemma all\u2019azione collettiva\u201d, che si verifica quando individui, aziende o governi guadagnerebbero se cooperassero per il raggiungimento di un obiettivo comune, ma per una ragione o per un\u2019altra, uno o pi\u00f9 di esse sceglie una linea d\u2019azione meno ottimale. Matthew Potoski e Aseem Prakash hanno ideato un modello che stabilisce 4 cellule, che spiegano ogni singolo beneficio a favore del governo o del processo economico. Per il governo, uno dei costi potrebbe essere la perdita della fiducia pubblica, mentre per un\u2019azienda potrebbe essere la perdita delle quote di mercato e della redditivit\u00e0.\nL\u2019Ecologia profonda (o Ecosofia) \u00e8 un movimento filosofico e di pensiero teorizzato da Arne N\u00e6ss che delinea i principi del benessere e la tutela di tutte le forme di vita presenti sul pianeta. Tra le altre cose, questa filosofia promuove una significativa decrescita dei consumi dell'uomo, una riduzione dell\u2019interferenza che egli ha nella natura. Per raggiungere questo obiettivo, gli \u201cecologisti profondi\u201d sostengono alcune politiche per strutture ideologiche, tecnologiche ed economiche di base, mirate a migliorare la \"qualit\u00e0 della vita\" a discapito del \"tenore di vita.\" Chi aderisce a questi principi \u00e8 obbligato \"a fare tutto il necessario affinch\u00e9 avvenga il cambiamento\". L'idea di un sostenocene, come anche il concetto di biocenosi, \u00e8 stato elaborato per portare a una maggior considerazione nell'ambito politico una visione del mondo in cui le organizzazioni umane possano potenziare e nutrire i bisogni di tutte le specie nel rispetto delle leggi della natura (come ad esempio la fotosintesi artificiale).\nInsediamenti umani.\nUn approccio a una vita sostenibile, esemplificato su piccola scala, sono le citt\u00e0 di transizione urbane e gli ecovillaggi rurali, che mirano alla creazione di comunit\u00e0 autonome basate su principi di vita semplice, massimizzando l'autosufficienza, specialmente nella produzione di cibo. Questi principi, su ampia scala, sostengono il concetto di un'economia bioregionale. Si tratta di approcci che spesso si fondano sulla condivisione della conoscenza condividendo anche una tecnologia opensource appropriata.\nAltri approcci, genericamente basati sul neourbanesimo, riducono gli impatti ambientali con successo, alterando la cementificazione per creare e preservare citt\u00e0 sostenibili che supportino la mobilit\u00e0 sostenibile ed edifici a emissione zero. I residenti in quartieri compatti, rispetto a quelli che vivono nelle citt\u00e0 diffuse, guidano meno e hanno un impatto ambientale significativamente basso grazie una serie di provvedimenti. I quartieri compatti promuovono un clima di grande convivenza, sia con la crescita della mobilit\u00e0 ciclopedonale, sia con l\u2019uso dei mezzi pubblici che rendono possibile una maggior interazione tra la gente portando alla crescit\u00e0 della felicit\u00e0 e quindi a un miglioramento del tenore di vita.\nNella bioarchitettura, il recente movimento della nuova architettura classica, si promuove un approccio sostenibile attraverso la cementificazione, che sviluppa la crescita intelligente, la tradizione architettonica e il design classico. Ci\u00f2 \u00e8 in contrasto con l\u2019architettura modernista, nonch\u00e9 con gli isolati quartieri residenziali e con le citt\u00e0 diffuse. Entrambe le tendenze incominciarono negli anni '80, per introdurre in Europa modelli di economia circolare sostenibile del territorio promuovendo le citt\u00e0 compatte e la riduzione della cementificazione di terreni vergini sottratti alle citt\u00e0 diffuse.\nI movimenti sociali su larga scala possono influenzare sia le scelte della comunit\u00e0 sia l\u2019ambiente cementato. L\u2019eco-municipalit\u00e0 pu\u00f2 essere uno di questi. Le eco-municipalit\u00e0 usano un approccio di sistemi, basati sui principi sostenibili, coinvolgendo i membri della comunit\u00e0 con un approccio bottom-up. In Svezia, pi\u00f9 di 70 citt\u00e0 e paesi \u2014 il 25% dei comuni dell'intera nazione \u2014 hanno adottato un insieme comune di principi di sostenibilit\u00e0 implementandoli sistematicamente attraverso operazioni municipali. Ci sono ora 12 eco-municipalit\u00e0 negli Stati Uniti e l\u2019 (American Planning Association), ha adottato obiettivi sostenibili basati sugli stessi principi.\nChi desidera ridurre il proprio impatto personale e sociale sull\u2019ambiente pu\u00f2 adottare e far propri una moltitudine di suggerimenti, compiendo passi piccoli, semplici e poco impegnativi sul piano economico, ma la transizione richiesta per ridurre il consumo globale dell\u2019umanit\u00e0 entro i limiti sostenibili coinvolge cambiamenti pi\u00f9 ampi a tutti i livelli e in tutti i contesti della societ\u00e0.. Le Nazioni Unite hanno riconosciuto un ruolo centrale nell'educazione, e nel 2009 hanno promosso il piano decennale di sviluppo per l\u2019educazione alla sostenibilit\u00e0, 2005-2014, con lo scopo di \u201cinvitare ognuno di noi ad adottare nuovi comportamenti e pratiche per proteggere il nostro futuro\u201d. Il WWF propone una strategia per la sostenibilit\u00e0 che va oltre l\u2019educazione in modo da affrontare valori della societ\u00e0 che sono implicitamente individualistici e materialistici, intensificando le connessioni tra l'uomo e il mondo naturale.\nDiritti umani e del lavoro.\nL'applicazione della sostenibilit\u00e0 sociale richiede finanziatori per approfondire gli ambiti legati ai diritti umani e del lavoro, alla prevenzione della tratta degli esseri umani e a tutti gli altri rischi legati a essi. Questi punti devono essere seriamente considerati durante il processo di produzione e di approvvigionamento dei vari prodotti globali. La comunit\u00e0 internazionale ha identificato pi\u00f9 industrie che hanno violato la sostenibilit\u00e0 sociale, e molte di esse hanno organizzazioni in loco che aiutano a verificare che prodotti e servizi rispettino i principi di sostenibilit\u00e0, come ad esempio: i (per il settore finanziario), la FWF ( per gli indumenti), e la EICC (Electronics Industry Citizenship Coalition per le apparecchiatura elettroniche). Le risorse hanno anche il compito di verificare il ciclo di vita dei prodotti e del livello dei produttori o venditori: ne sono esempio chi si occupa del controllo sulla pulizia dei prodotti, la -140 per la produzione di tappeti dell\u2019etichettatura del cibo organico negli Stati Uniti.\nLa dimensione culturale.\nLa dimensione culturale di sostenibilit\u00e0 \u00e8 anche nota come sostenibilit\u00e0 culturale. Importante nell\u2019avanzamento di questa nozione \u00e8 la presenza delle Nazioni Unite, UNESCO e in particolare la loro Agenda21 e l\u2019Agenda21 per la cultura (anche nota come Cultura21), un programma per la gestione culturale, sviluppata nel 2002-2004 e coordinata dell\u2019Unione delle citt\u00e0 e dei governi locali, creata nel 2004.\nTurismo.\nLa sostenibilit\u00e0 \u00e8 centrale per sostenere i sentimenti di autenticit\u00e0 nel turismo. Le esperienze turistiche possono essere migliorate quando si sostituisce l\u2019artificioso con l\u2019autentico, e allo stesso tempo ispirano un interesse deleterio potenziale per le visite sviluppate in luoghi reali: cio\u00e8 siti obiettivamente autentici e non toccati da ripristini e rinnovamenti. I sentimenti di autenticit\u00e0 nei siti turistici sono quindi implicitamente legati al turismo sostenibile: con la massimizzazione di un \u201cvissuto\u201d esistenziale autentico, nei siti di limitata provenienza storica accresce la probabilit\u00e0 di visite successive.\nNecessit\u00e0 di uno sviluppo sostenibile.\nMolte modificazioni dell'ecosistema da parte dell'uomo, tra cui l'evoluzione tecnologica incontrollata, il consumismo sfrenato e l'utilizzo irresponsabile delle materie prime, portano all'esaurimento delle risorse naturali e a un pericoloso aumento dell'inquinamento ambientale.\nL'umanit\u00e0 sta vivendo in una maniera non sostenibile, consumando le limitate risorse naturali della Terra pi\u00f9 rapidamente di quanto essa sia in grado di rigenerare.\nDi conseguenza uno sforzo sociale collettivo per adattare il consumo umano di tali risorse entro un livello di sviluppo sostenibile, \u00e8 una questione di capitale importanza per il presente e il futuro dell'umanit\u00e0.\nGli effetti devastanti generati da una continua produzione e trasformazione di prodotti ottenuti senza un'organica programmazione non possono pi\u00f9 essere perseguiti.\nPer tale motivo \u00e8 in atto una radicale trasformazione sostenibile, che ha origine nella \"Conferenza sull'Ambiente Umano\" tenuta a Stoccolma dalle Nazioni Unite del 1972 e nel \"Rapporto Brundtland\" del 1987.\nDa quella conferenza la convinzione che bisogna intervenire e sensibilizzare allo scopo di finalizzare un ciclo completo che generi un processo definito che attraverso linee guida di continuit\u00e0 e controllo, possano gestire integralmente, a partire dall'idea che definisce un prodotto abbia come chiave: l'utilizzo la sua durabilit\u00e0 e il suo riciclo, come forza costante che accompagna i ravveduti.\nIl tutto gestito in maniera tale da garantire un ciclo organico chiuso che riduca al minimo o tenda allo zero lo scarto come rifiuto e garantisca la qualit\u00e0 dell'ambiente.\nIl rifiuto da scarto \u00e8 l'atto conclusivo di qualunque ciclo, preferibilmente, da scongiurare comunque da controllare; non \u00e8 un caso che la riciclabilit\u00e0 sia un altro tema correlabile e strettamente connesso al tema trattato.\nA seguito di una maggiore presa di coscienza riguardo alla necessit\u00e0 di uno sviluppo sostenibile, la societ\u00e0 contemporanea mira a modificare i propri comportamenti puntando alla gestione intelligente del suo operato nel rispetto delle risorse umane e naturali. Si punta inoltre alla salvaguardia delle generazioni future, al fine di garantire la continuit\u00e0 umana attraverso un controllo responsabile delle azioni svolte sull'ecosistema.\nLe risorse devono essere sfruttate in modo da favorire la rigenerazione delle stesse al fine di scongiurarne l'esaurimento, attraverso metodiche di trasformazione a impatto prossimo allo zero a tutela dell'ambiente.\nInterventi sostenibili.\n\u00c8 possibile agire in maniera sostenibile intervenendo sul ciclo di vita dei prodotti dell'attivit\u00e0 umana, che comprende: \nPer ciascuna di queste fasi, la quantit\u00e0 di scarto generato durante ciascuna fase rappresenta un indice fondamentale da minimizzare per l'ottenimento di un processo sostenibile.\nPi\u00f9 lo scarto \u00e8 prossimo allo zero, pi\u00f9 il processo da cui esso \u00e8 generato pu\u00f2 essere definito sostenibile.\nIn generale, le procedure utilizzabili per aumentare la sostenibilit\u00e0 di un processo, includono:\nValore condiviso.\nNegli ultimi anni, sta emergendo un nuovo concetto che si basa molto sui concetti di sostenibilit\u00e0 del business aziendale, ovvero il valore condiviso (o \"shared value\"). L'idea di valore condiviso, sistematizza quanto \u00e8 gi\u00e0 stato sviluppato dalla teoria e dalla pratica in termini di responsabilit\u00e0 sociale di impresa e sostenibilit\u00e0 d'impresa, contestualizzando il tema della sostenibilit\u00e0 sociale e ambientale da un livello strategico fino a un livello di bottom line del business. In particolare, con l'approccio del valore condiviso, il focus ricade sulla creazione di un circolo virtuoso che elimina i trade-off e valorizza il ritorno dell'investimento, che conduce appunto a generare sia valore economico per l'impresa sia valore sociale."}
{"id": "903520", "revid": "729019", "url": "https://it.wikipedia.org/wiki?curid=903520", "title": "Battaglia del pastificio", "text": "La battaglia del pastificio, talvolta chiamata anche battaglia del checkpoint Pasta, fu uno scontro a fuoco verificatosi a Mogadiscio tra le truppe italiane e le milizie Mooryaan somale del generale Aidid ed \u00e8 ricordata per essere stata la prima battaglia che vide impiegati i militari dell'Esercito Italiano dalla fine seconda guerra mondiale.\nIl contesto.\nIl 2 luglio 1993, durante l'operazione Canguro 11 decisa dal Comando ITALFOR, forze italiane divise in due colonne meccanizzate effettuarono un rastrellamento alla ricerca di armi nel distretto di Haliwaa, quartiere a nord di Mogadiscio. Alcuni obiettivi erano situati nei pressi di un pastificio della Barilla abbandonato, vicino al quale era stato costituito un posto di blocco, sull'incrocio tra via Imperiale e Strada 21 Ottobre, denominato appunto \"Pasta\".\nL'operazione.\nLa prima colonna, denominata Alfa, proveniva dalla zona del porto vecchio di Mogadiscio mentre la seconda, Bravo, dalla citt\u00e0 di Balad, altro importante presidio italiano durante la missione, situato a circa venti chilometri da Mogadiscio. L'obiettivo del rastrellamento era un'area di 400 metri per 700 compresa fra il checkpoint Ferro e il Pasta.\nTerminata l'operazione di rastrellamento, le due colonne ripresero la via del ritorno. In seguito a gravi disordini scoppiati nella zona, con larga partecipazione da parte della popolazione locale, tra cui si mescolarono dei tiratori scelti, la situazione precipit\u00f2 a tal punto per le forze dell'ordine somale da rendere necessario l'intervento da parte della colonna Bravo, che in quel momento si trovava in prossimit\u00e0 del pastificio lungo la via Imperiale.\nL'imboscata dei miliziani.\nAlcuni mezzi blindati italiani VCC-1 Camillino, fermatisi di fronte a delle barricate erette dai somali, vennero immobilizzati con razzi anticarro mentre le strade circostanti venivano bloccate con altre barricate da parte dei miliziani. In uno di questi, mor\u00ec il paracadutista Pasquale Baccaro, colpito alla gamba da un razzo, mentre rimasero feriti gravemente il sergente maggiore Giampiero Monti all'addome e il paracadutista Massimiliano Zaniolo alla mano.\nVenne deciso quindi l'intervento di soccorso della colonna Alfa, quasi arrivata alla base, dotata di otto carri M60 Patton, autoblindo FIAT 6614 e sette blindati pesanti Centauro con cannoni da 105\u00a0mm, non impiegabili per il rischio di colpire i civili; ulteriore appoggio giunse da elicotteri A129 Mangusta e Bell AB-205. Gli equipaggi dei blindati cercarono di proteggere gli altri veicoli ed i compagni feriti con le mitragliatrici, mentre si tentava di rimettere in moto uno dei veicoli danneggiati e gli uomini rastrellavano le vicinanze; fu in questa fase che venne colpito a morte il sergente incursore Stefano Paolicchi.\nSolo in due occasioni venne utilizzato l'armamento pesante: un numero non precisato di M60 della compagnia del 32\u00ba Reggimento carri apr\u00ec il fuoco contro dei container che servivano da scudo ai miliziani, provocando grandi perdite, e un elicottero da attacco Mangusta colp\u00ec con un missile TOW un Iveco VM 90 italiano catturato dai somali, distruggendo il mezzo e uccidendo tutti i ribelli a bordo del veicolo.\nTra gli uomini della colonna di soccorso, il sottotenente Andrea Millevoi, comandante di un plotone di autoblindo Centauro dell'8\u00ba Reggimento \"Lancieri di Montebello\", venne colpito da un proiettile mentre si sporgeva dal suo mezzo per controllare l'area degli scontri: nella zona infatti era nel frattempo affluito un numero cospicuo di civili, utilizzati come scudi umani dai miliziani somali. L'arrivo dei nuovi mezzi corazzati permise ai soldati sotto il fuoco di ritirarsi, con i miliziani che sparavano dai tetti delle abitazioni e le vie di fuga inaccessibili a causa delle barricate.\nLe perdite e i riconoscimenti.\nPer gli italiani, il conto di questa giornata di combattimenti fu di tre morti:\nVi furono, inoltre, 22 feriti ed un numero non certo di miliziani e civili somali morti e feriti. Nel documentario-inchiesta del 2008 del regista Andrea Bettinetti dal titolo \"Check point Pasta\", si riporta la cifra relativa alle perdite somale, cos\u00ec come presentata da fonti definite ufficiali somale, di 67 morti e 103 feriti, ma nello stesso tempo si segnala che secondo fonti ufficiose il numero effettivo sarebbe stato molto pi\u00f9 alto.\nTra i feriti italiani vi fu anche l'allora sottotenente Gianfranco Paglia, paracadutista, che durante l'azione fu colpito da tre pallottole (di cui una al polmone che caus\u00f2 un'emorragia interna e una al midollo spinale che lo costringer\u00e0 alla sedia a rotelle per tutta la vita) mentre cercava di portare in salvo l'equipaggio di uno dei blindati immobilizzati. Gianfranco Paglia, cui \u00e8 stata conferita la Medaglia d'oro al valor militare per l'azione compiuta, pur avendo perso l'uso delle gambe \u00e8 rimasto in servizio, raggiungendo il grado di Tenente Colonnello e diventando anche capitano del Gruppo Sportivo Paralimpico Difesa (GSPD). Al sergente maggiore paracadutista Giampiero Monti invece, gravemente ferito all'addome, \u00e8 stata conferita la medaglia d'argento al valor militare.\nAltre medaglie d'argento e di bronzo furono assegnate a svariati membri dei bersaglieri e degli elicotteristi impegnati nell'azione.\nLe cause degli scontri.\nSecondo alcune ricostruzioni, mai avvalorate da fonti ufficiali, gli scontri sarebbero scoppiati perch\u00e9 nella zona delle operazioni condotte dalle forze italiane avrebbe trovato rifugio il generale Mohammed Farah Aidid, uno dei principali signori della guerra somali e ritenuto un grosso ostacolo al raggiungimento di un accordo di pace. L'ordine rivolto da Aidid ai suoi miliziani sarebbe stato di dare il via agli scontri, cos\u00ec da consentirgli di fuggire dall'area. La situazione sarebbe poi sfuggita al controllo dello stesso generale, degenerando da schermaglie a sanguinosi conflitti a fuoco. Tale versione fu appoggiata da un'attivista somala, Starlin Arush, in occasione di un incontro avvenuto presso la caserma Vannucci di Livorno nella primavera 1994.\n L'ipotesi \u00e8 stata avanzata dal momento che la zona del rastrellamento era sotto il controllo del principale avversario di Aidid, Ali Mahdi Mohamed."}
{"id": "903524", "revid": "20090", "url": "https://it.wikipedia.org/wiki?curid=903524", "title": "MOVM", "text": ""}
{"id": "903526", "revid": "50026", "url": "https://it.wikipedia.org/wiki?curid=903526", "title": "T.s.elegans", "text": ""}
{"id": "903528", "revid": "767487", "url": "https://it.wikipedia.org/wiki?curid=903528", "title": "Tom Lehman", "text": "Ha vinto il British Open nel 1993 e ha fatto parte della squadra vincitrice di Ryder Cup nel 1999.\nComplessivamente in carriera si \u00e8 imposto in 22 tornei professionistici."}
{"id": "903529", "revid": "1104133", "url": "https://it.wikipedia.org/wiki?curid=903529", "title": "Faith Lehane", "text": "Faith Lehane \u00e8 un personaggio immaginario delle serie televisive \"Buffy\" e \"Angel\", creato da Joss Whedon e interpretato da Eliza Dushku.\nFaith \u00e8 l'antieroe delle serie, inizialmente corrotta dalle forze oscure, si unisce ad esse per poi tornare sui suoi passi e schierarsi nuovamente contro il male.\nPersonalit\u00e0.\nFaith \u00e8 rappresentata come la classica nemesi: simile ma opposta alla protagonista. Marti Noxon descrive il personaggio come: \u00abci\u00f2 che Buffy avrebbe potuto essere in circostanze meno favorevoli\u00bb.\nFaith dimostra di nutrire una certa invidia nei confronti di Buffy e della sua vita, da lei definita \"perfetta\" e manifesta anche un'inclinazione alla violenza che fa spesso sembrare che le piaccia uccidere. Effettivamente Faith dimostra di nutrire gusto nel combattimento e nell'uccisione di un vampiro o un demone, Faith dimostra una forte attitudine alla promiscuit\u00e0; fondamentalmente Faith non riesce a fidarsi degli uomini e si considera una calamita per i malintenzionati; tuttavia ha dimostrato di poter scavalcare questa condizione e condividere un'amicizia sincera ed un affetto intimo con alcuni appartenenti al sesso opposto.\nCostantemente Faith dimostra di essere anche molto impulsiva e solita ad agire prima di pensare.\nIl rapporto tra Faith ed Angel si pu\u00f2 quasi definire un rapporto padre-figlia, con slanci di sincerit\u00e0 e umanit\u00e0 poco consueti per entrambi i personaggi, mentre il rapporto con Buffy resta sempre complesso e travagliato, andando dall'amicizia e complicit\u00e0 fino all'odio omicida reciproco. Quello con Spike, invece, \u00e8 molto amichevole, visto il carattere simile e il passato oscuro di entrambi che li mette in condizione di identificarsi l'uno con l'altra\nBiografia del personaggio.\nAntefatti.\nFaith Lehane nasce a Boston, Massachusetts il 14 dicembre 1980 da George Patrick Lehane e sua moglie. Il padre abusivo nei confronti della piccola verr\u00e0 in seguito arrestato per omicidio e da allora Faith sar\u00e0 cresciuta unicamente dalla madre alcolizzata. Crescendo sola e trascurata, Faith non riusc\u00ec mai a socializzare con i coetanei e per questo a quattro anni aveva un amico immaginario di nome \"Alex\".\nDa adolescente Faith diviene una ragazza indipendente abituata a cavarsela da sola ed a fare di testa sua e a quattordici anni, dopo essere stata sospesa da scuola per una rissa ed a seguito dell'arresto di sua madre, la ragazza vivr\u00e0 da sola finch\u00e9 i servizi sociali la assegneranno ad una famiglia adottiva: i Jones. Durante la permanenza con essi tuttavia Faith scoprir\u00e0 nella cantina il figlio vampiro relegatovi dalla coppia e lo uccider\u00e0 esponendolo alla luce solare. Il tutto molto prima di ricevere i suoi poteri di Cacciatrice.\nFuggita dalla famiglia, torner\u00e0 dalla madre appena scarcerata, unicamente per trovarla con un altro uomo che si sta approfittando di lei. In uno scatto di rabbia Faith uccider\u00e0 il nuovo fidanzato della madre e verr\u00e0 arrestata.\nSar\u00e0 in seguito scarcerata dalla professoressa Diana Dormer, che prover\u00e0 essersi trattato solo di un incidente. La Dormer altri non era che l'Osservatore incaricato di addestrare la ragazza in caso si manifestasse. Sotto la guida della donna Faith imparer\u00e0 le arti marziali e l'uso delle armi, in questo stesso periodo sua madre verr\u00e0 trovata morta per via dell'abuso di alcol.\nIl 12 maggio 1998, a seguito della morte di Kendra Faith otterr\u00e0 i poteri di Cacciatrice ed inizier\u00e0 a combattere i vampiri nella sua citt\u00e0 fino al 20 giugno, quando combatter\u00e0 l'antico vampiro Kakistos riuscendo ad accecarlo all'occhio destro, tuttavia egli stuprer\u00e0, torturer\u00e0 ed uccider\u00e0 la sua osservatrice e la costringer\u00e0 alla fuga.\nTerza stagione.\nFaith, in fuga dal vampiro si rifuger\u00e0 a Sunnydale. Qui conoscer\u00e0 Buffy e la Scooby Gang, che la aiuteranno a sconfiggere Kakistos. Sebbene sembri inizialmente ben accetta nel gruppo, incomprensioni e conflitti non tardano a emergere. Faith, al contrario di Buffy, \u00e8 fiera e felice della sua condizione di Cacciatrice, ostentando la sua passione per la lotta nonch\u00e9 per il sesso, i caratteri troppo differenti delle due Cacciatrici creano via-via sempre pi\u00f9 attrito nella loro collaborazione.\nL'arrivo di Gwendolyn Post, la sua nuova Osservatrice, mandata dal Consiglio degli Osservatori per controllare il lavoro di Giles oltre che per istruire Faith, \u00e8 determinante: la donna insinua in lei il sospetto che gli altri si riuniscano in segreto, escludendola, e le inculca strane idee su come una Cacciatrice dovrebbe davvero essere.\nPer un malinteso, Buffy e Faith arrivano allo scontro fisico, incrinando il loro rapporto. Quando riprendono a frequentarsi formano una squadra imbattibile, ma accade un imprevisto: per errore Faith uccide un essere umano, il vicesindaco Finch. Mentre Buffy \u00e8 tormentata da questa morte e ha tremendi sensi di colpa, Faith ritiene il fatto sia uno sbaglio giustificato dal compito che svolge. Per di pi\u00f9, sentendosi tradita, mente sull'identit\u00e0 dell'omicida, dando la colpa a Buffy davanti a Giles, che per\u00f2 non le crede.\nXander, dopo una notte passata a letto insieme con lei ed essere stato scaricato poche ore dopo, cerca di riportala sulla giusta via, ma senza risultato. Angel invece, \u00e8 sul punto di farcela, quando irrompe Wesley, assieme ai suoi uomini, rapendola per portarla davanti al Consiglio ed essere giudicata. Fuggita dalla custodia di Wesley, Faith uccide Mister Trick, il braccio destro del sindaco Wilkins, e ne prende il posto.\nContinuer\u00e0 a fare il doppio gioco finch\u00e9, su ordine di Wilkins, non tenter\u00e0 di far perdere l'anima ad Angel, cadendo in una trappola architettata dallo stesso e da Buffy, rivelando cos\u00ec il suo reale schieramento. Uscita ormai allo scoperto, aiuta il sindaco nella sua Ascensione.\nProver\u00e0 pi\u00f9 volte a mettere fuori gioco Buffy. In un'occasione ferisce Angel, colpendolo con un dardo intriso in un veleno il cui unico antidoto \u00e8 il sangue di una Cacciatrice. Buffy allora affronta Faith, per prelevare da lei il sangue necessario; le due Cacciatrici combattono ferocemente e alla fine Faith viene ferita a tradimento dal suo stesso pugnale, per mano di Buffy. La ragazza, sanguinante e in punto di morte, si getta nel vuoto, cadendo sopra un camion in corsa per evitare che Buffy l'abbia vinta e prenda il suo sangue.\nAd ogni modo Buffy salva Angel dandogli il proprio sangue e Faith sopravvive alla caduta finendo per\u00f2 in coma.\nQuarta stagione e \"Angel\".\nDopo questi avvenimenti Faith resta in coma per un anno, ma ritorna assetata di vendetta contro la sua ex-amica. Al suo risveglio la scuola \u00e8 distrutta, l'Ascensione fallita e il sindaco morto. Prima Buffy aveva tentato di ucciderla e ora aveva assassinato l'unica persona che l'aveva fatta sentire amata. Folle di rabbia, Faith, grazie a un marchingegno per lo scambio dei corpi fattole avere dal sindaco come \"testamento\", si impossessa della vita di Buffy impadronendosi del suo corpo, e andando a letto con Riley, il quale \u00e8 all'oscuro di tutto.\nBuffy tuttavia riuscir\u00e0 a recuperare il suo corpo e, dopo un ultimo scontro con Faith distrugge il congegno e mette in fuga l'antieroina, che allora fuggir\u00e0 a Los Angeles disperata.\nDisperata e disillusa, Faith si fa assoldare dalla Wolfram &amp; Hart per uccidere Angel. Ma dietro tale atto nasconde in realt\u00e0 un secondo fine: farsi uccidere dal vampiro poich\u00e9 ormai si sente irrimediabilmente malvagia. Angel si rifiuta di accontentarla, riesce per\u00f2 ad influire positivamente sulla ragazza, e dopo averle parlato decider\u00e0 di ospitarla da lui; in questo periodo il vampiro scaccia malamente Buffy, arrivata fino a Los Angeles in cerca di vendetta. Faith, grata al vampiro, si costituisce e viene arrestata.\nIn prigione Faith diverr\u00e0 una prigioniera modello, non reagendo mai alle violenze ed alle umiliazioni inflittele dalle altre prigioniere e ricever\u00e0 periodicamente delle visite da Angel, che per lei assumer\u00e0 un ruolo quasi paterno.\nDopo un paio di anni Wesley la far\u00e0 evadere per aiutarlo a fermare Angelus, privato dell'anima dalla Bestia. La ragazza riesce a catturare Angelus, facendosi mordere da lui imbottita di una droga magica e finendo di nuovo in coma, tuttavia grazie a un legame mentale tra lei e Angel riuscir\u00e0 a risvegliarsi poche ore dopo.\nIn seguito Willow si recher\u00e0 a Los Angeles per ridare l'anima al vampiro e, conclusa l'operazione, proporr\u00e0 alla ragazza di seguirla a Sunnydale dove si sta per svolgere la battaglia finale con Il Primo.\nFaith, entusiasta all'idea di poter combattere nuovamente per il bene e redimersi agli occhi di Buffy, accetta.\nSettima stagione.\nWillow riporta dunque Faith a Sunnydale, qui viene accolta in malo modo per le sue azioni passate, trovando invece buona compagnia in Spike, avendo in comune con lui un oscuro passato, cosa che provoca evidente gelosia in Buffy. combattendo fianco a fianco, alla fine il rapporto tra lei e la Scooby Gang si ristabilisce, e la ragazza si riappacifica perfino con Buffy. Il rapporto tra le due pur restando teso e travagliato dimostra di evolversi in un mutuo rispetto reciproco.\nPoco prima della battaglia finale Faith incomincia una relazione con Robin Wood, figlio della cacciatrice Nikki Wood e preside del nuovo Sunnydale High. Infine, Faith, definitivamente rischieratasi con le forze del bene, partecipando alla battaglia finale con Buffy e la sua squadra contro l'esercito di Turok-Han del Primo, riuscendo a salvare il mondo.\nOttava stagione.\nFaith compare pi\u00f9 avanti anche nell'ottava stagione a fumetti di Buffy: qui la vediamo dopo circa un paio d'anni dalla distruzione di Sunnydale, ormai lasciatasi con Wood e residente a Cleveland; pur essendo membro dell'organizzazione di Cacciatrici di vampiri di Buffy essa vi lavora solo part-time.\nViene contattata da Giles per infiltrarsi nell'alta societ\u00e0 inglese e assassinare la cacciatrice ribelle Genevieve, l'impresa riesce con successo e l'Osservatore si appresta ad adempiere alla promessa di darle un passaporto falso per lasciare il paese in cambio del suo aiuto, ma Faith, temprata dall'avvenimento, decide di restare al fianco dell'uomo e aiutare le altre cacciatrici che hanno smarrito la retta via, avendo anche trovato in Giles una figura in cui si rispecchia.\nRitorner\u00e0 da Buffy in qualit\u00e0 di alleata durante la fuga in Himalaya da Twilight, qui lascer\u00e0 che i suoi poteri siano soppressi da Oz e i suoi monaci. A causa di ci\u00f2 si trover\u00e0 completamente vulnerabile all'attacco a sorpresa del nemico, e nonostante una strenua resistenza finir\u00e0 per essere catturata assieme a Giles e Andrew. Teletrasportata nella base di Twilight, tenter\u00e0 di affrontarlo finendo per\u00f2 sconfitta in pochi istanti nonostante il recupero dei propri poteri, sar\u00e0 salvata da morte certa dall'intervento di Andrew ed in seguito di Buffy. Quando il nemico si riveler\u00e0 essere Angel e ascender\u00e0 con Buffy ad una dimensione superiore rendendo l'attuale sacrificabile, essa combatter\u00e0 al fianco delle altre cacciatrici per difendere il proprio mondo dai demoni transdimensionali che lo invaderanno.\nQuando su consiglio di Spike il gruppo far\u00e0 ritorno a Sunnydale alla ricerca del \"Seme delle Meraviglie\", Faith rester\u00e0 all'esterno della conca assieme ad un vasto gruppo di Cacciatrici per impedire ai demoni transdimensionali di giungere sottoterra e impossessarsi del prezioso artefatto. Dopo la morte di Giles e la distruzione del Seme ad opera di Buffy, causando la rimozione della magia del mondo, Faith sar\u00e0 nominata erede unica di tutti i beni dell'Osservatore deceduto, di modo da liberarsi dalla violenza e dalla povert\u00e0 che hanno sempre plagiato la sua vita. Faith si prender\u00e0 dunque la responsabilit\u00e0 di risvegliare Angel, caduto in uno stato catatonico a seguito della battaglia.\nPoteri e abilit\u00e0.\nFaith \u00e8 una Cacciatrice e come tale ha tutte le capacit\u00e0 che le caratterizzano: forza, velocit\u00e0 e agilit\u00e0 sovrumane oltre a una veloce guarigione dalle ferite. Inoltre possiede la capacit\u00e0 di precognizione che la avvisa dei pericoli attraverso i sogni e le memorie delle battaglie di tutte le Cacciatrici che l'hanno preceduta (inoltre i suoi poteri premonitori sono pi\u00f9 forti di quelli di altre cacciatrici). \u00c8 proprio grazie ai suoi poteri di divinatori che la sua mente \u00e8 uscita indenne da due coma e sempre per lo stesso motivo si dimostra estremamente resistente a droghe mentali e condizionamenti.\nCaratterialmente Faith \u00e8 pi\u00f9 fredda e spietata di Buffy, quindi \u00e8 anche una combattente con meno scrupoli, caratteristica che talvolta \u00e8 un punto di forza. Faith \u00e8 la Cacciatrice per eccellenza, ovvero colei che, prima dell'incantesimo di Willow deteneva il titolo in linea di successione. Faith ha sempre mostrato una maggiore fermezza e sicurezza sui suoi obbiettivi rispetto alla rivale Buffy.\nFaith possiede il peculiare potere di interagire mentalmente con le persone a cui \u00e8 legata, ad esempio tra lei e Buffy si \u00e8 pi\u00f9 volte venuto a instaurare un particolare legame sul piano onirico, capacit\u00e0 dimostrata pi\u00f9 avanti anche con Angel.\nFaith \u00e8 capace di utilizzare sia le armi bianche che quelle da fuoco, ma fa generalmente uso solo di quelle classiche da Cacciatrice come paletti, asce, balestre, spade e coltelli. Inoltre Faith dispone di una grande conoscenza nel campo della tortura.\nLe sue doti di combattente, a differenza di quelle di molte altre Cacciatrici, non sono del tutto legate alla sua natura di ammazzavampiri; difatti nell'ottava stagione d\u00e0 prova di essere un'eccellente lottatrice anche coi poteri temporaneamente soppressi.\nCuriosit\u00e0.\nEliza Dushku non ha nessun tatuaggio sul braccio destro, Dunque il tatuaggio tribale di Faith \u00e8 un'esigenza scenica tipica del personaggio e sul set veniva semplicemente dipinto. In un'intervista l'attrice lo ha cancellato con la saliva per dar prova della cosa. Il tatuaggio nella finzione scenica le deriva dall'essere stata posseduta dalla Cacciatrice \"Artemis\", uccisa secoli prima da Kakistos, durante il suo primo scontro col vampiro."}
{"id": "903531", "revid": "709565", "url": "https://it.wikipedia.org/wiki?curid=903531", "title": "Kalevatar", "text": "Kalevatar, chiamata anche Osmotar e Kapo, per i finlandesi \u00e8 un personaggio della mitologia finnica.\nSi tratta di una fanciulla figlia dell'epico Kaleva, conosciuta per aver inventato il processo di fabbricazione della birra.\nNella letteratura.\nIl personaggio compare nel poema \"Kalevala\" al canto XX: quando ci si appresta ad allestire il banchetto nuziale per Ilmarinen ed una delle fanciulle figlie di Louhi, Kalevatar mostra il procedimento e l'accorgimento per far inacidire al punto giusto la bevanda:\nLa presenza del personaggio all'interno del \"Kalevala\" si esaurisce in questo episodio, che arriva fino al verso 516 assieme agli altri preparativi del banchetto e che racconta in maniera molto ampia la mitica origine della bevanda."}
{"id": "903532", "revid": "14806", "url": "https://it.wikipedia.org/wiki?curid=903532", "title": "Osmotar", "text": ""}
{"id": "903534", "revid": "446353", "url": "https://it.wikipedia.org/wiki?curid=903534", "title": "Checkpoint Pasta", "text": ""}
{"id": "903538", "revid": "125289574", "url": "https://it.wikipedia.org/wiki?curid=903538", "title": "Raffreddamento ad aria", "text": "Il raffreddamento ad aria \u00e8 un sistema per garantire la costanza di temperatura d'esercizio di un Motore a combustione interna, in modo da garantirne il corretto e regolare funzionamento, prevenendo la rottura o la fusione per le alte temperature raggiunte durante l'esercizio.\nFunzionamento.\nIl sistema si basa sulla circolazione dell'aria che lambisce monoblocco e testata (su cui \u00e8 presente una superficie alettata, per favorire lo smaltimento del calore), raffreddandoli.\nTipologia.\nTale raffreddamento pu\u00f2 essere:\nDisposizione alette.\nLe alette di raffreddamento possono essere disposte e inclinate in diversi modi principalmente dal modo in cui il corpo viene poi lambito dal flusso d'aria.\nRaffreddamento aria-olio.\nNei motore a quattro tempi raffreddati ad aria l'olio del motore coadiuva l'aria nel mantenere costante la temperatura di funzionamento del propulsore scorrendo all'interno di condotti presenti nel cilindro, in modo del tutto analogo al sistema a liquido la Suzuki ha chiamato questo sistema \"SACS\" (Suzuki Advanced Cooling System), ma in questa denominazione vengono spesso introdotti i motori raffreddati ad aria e con un sistema per raffreddare l'olio motore, nel secondo caso \u00e8 presente un radiatore di raffreddamento del lubrificante, nel primo che \u00e8 realmente il vero sistema aria olio non \u00e8 detto che vi sia (anche se si usa sempre) un radiatore per l'olio.\nAccorgimenti.\nQuesto sistema di raffreddamento pu\u00f2 essere ottimizzato ulteriormente con alcuni accorgimenti:\nVantaggi.\nIl sistema ad aria \u00e8 caratterizzato da:\nSvantaggi.\nIl sistema ad aria \u00e8 caratterizzato da:\nL'impiego.\nIl raffreddamento ad aria ha avuto, ampia diffusione nel settore motociclistico, dove era pi\u00f9 facile sfruttare la circolazione dell'aria dinamica. Col diffondersi di motori dotati di particolari tecnologie (la testata plurivalvole, su tutte) sono aumentate le esigenze di abbassamento della temperatura e dunque si \u00e8 assistito, a partire dagli Anni 1980, ad una riduzione dell'uso di questo sistema in favore del raffreddamento a liquido.\nAnche nel settore automobilistico il raffreddamento ad aria, per le stesse cause, \u00e8, oggi, praticamente scomparso, ma vi furono molti esempi, di vetture raffreddate ad aria, sia tra le vetture economiche, che tra le sportive a motore posteriore. La totalit\u00e0 di queste vetture avevano motore bicilindrico o con architettura motore boxer.\nViene tuttora utilizzato per impieghi specialistici di mezzi pesanti destinati all'uso in situazioni estreme, in campo aeronautico (vedi i Lyncoming) o per piccole apparecchiature a motore, come possono essere i decespugliatori o motoseghe."}
{"id": "903542", "revid": "124172773", "url": "https://it.wikipedia.org/wiki?curid=903542", "title": "Raffreddamento a liquido", "text": "Il raffreddamento a liquido (radiatore se si indica il dispositivo che provvede) si basa sul mantenimento di una temperatura in un intervallo quanto pi\u00f9 costante possibile di un motore termico, di un termostato, di armi da fuoco e di altri apparati tecnologici come il microprocessore usati in elettronica, in modo da garantirne il corretto e regolare funzionamento prevenendo la rottura o la fusione per le alte temperature raggiunte.\nIl trasferimento termico dall'elemento da raffreddare al fluido, avviene principalmente per convezione, e quindi per scambio di calore sensibile, per i sistemi che non prevedono una transizione di fase del fluido refrigerante, o per scambio di calore latente nel caso di un cambiamento, come ad esempio avviene nei cicli frigoriferi.\nTipi di sistemi.\nI sistemi di raffreddamento a liquido possono essere:\nPer i primi sistemi, il fluido refrigerante, che in tempi passati era costituito da acqua distillata, o altri composti chimici, oggi \u00e8 una miscela, dove, per il motore termico, all'acqua viene aggiunto l'antigelo che, per le propriet\u00e0 colligative ha l'effetto di innalzare il punto d'ebollizione e abbassare quello di congelamento del liquido, potendo anche proteggere le parti metalliche da corrosione e ossidazione. In genere necessitano di un sistema di circolazione del fluido come una pompa, e lavorano, anche sotto pressione, nell'ambito di temperature per cui il fluido rimane allo stato liquido, non troppo oltre il centinaio di gradi celsius.\nI secondi sistemi utilizzano diversi tipi di oli, in genere minerali (idrocarburi, oli siliconici, clorofluorocarburi), a volte sono sistemi pi\u00f9 semplici muniti solo di un radiatore e circolazione passiva, e possono lavorare anche a temperature dell'ordine di alcune centinaia di gradi celsius.\nGli ultimi sistemi incorporano una variet\u00e0 di liquidi di tipo specifico per l'applicazione in oggetto, da metalli ai sali inorganici fusi. Come esempio, il raffreddamento tramite sodio, piombo, o leghe metalliche, dei noccioli di reattore nucleare a fissione di alcune tipologie di Centrale elettronucleare, con temperature di esercizio dei fluidi refrigeranti anche prossimi al migliaio di gradi celsius.\nIl raffreddamento in elettronica e elettrotecnica.\nNoto alla maggior parte dell'utenza per l'uso del waterblock ed altri componenti nel raffreddamento del chip che richiede di essere raffreddato dal liquido, viene usato per mantenere la temperatura costante in parti hardware tra cui la CPU, il GPU, le memorie e altri chip come il Northbridge.\nIn elettronica, il problema del raffreddamento a liquido che in passato era relegato principalmente in sistemi appartenenti all'elettrotecnica di potenza, come il trasformatore, raffreddati ad olio, anche con circolazione forzata al pari di un impianto di tipo automobilistico, con l'aumentare della potenza di calcolo e della frazione dissipata in calore, ha toccato anche i piccoli apparati appartenenti all'elettronica di consumo. Principale responsabile della generazione di calore nei sistemi percorsi da correnti elettriche \u00e8 l'effetto Joule, del componente sotto tensione o delle parti metalliche soggette alla Corrente parassita indotte.\nI primi liquidi utilizzati in elettrotecnica, e tuttora in uso, furono oli minerali, normalente un alogeno. Alla minore capacit\u00e0 termica, si univa per\u00f2 un alto punto d'ebollizione, un'alta stabilit\u00e0 chimica alle temperature d'esercizio e la sicurezza di disporre di un liquido elettricamente isolante. Nei processori funzionanti a frequenze elettriche elevate, la potenza dissipata \u00e8 una funzione lineare della frequenza di funzionamento. I chip logici arrivano spesso ad elevatissime frequenze, nell'ordine di diversi gigahertz, con conseguenti problemi di raffreddamento, necessario allo scopo di preservarne l'integrit\u00e0 e l'efficienza.\nIl raffreddamento ad acqua nei motori termici.\nOrgani principali dell'impianto di raffreddamento ad acqua nei motori termici.\nSolo per i sistemi a circuito aperto.\nCircuiti in cui il liquido non viene mantenuto chiuso in un circuito, ma si usa il liquido che avvolge il motore dato che questo ne \u00e8 immerso o adiacente, altri sistemi si definiscono semichiusi, dove si ha un circuito interno del motore che viene messo a contatto con un circuito esterno.\nSolo per i sistemi a circuito chiuso.\nCircuiti in cui il liquido viene mantenuto chiuso/stagno in un circuito e si usa una ben determinata quantit\u00e0 di liquido.\nCiclo dell'impianto nei motori termici raffreddati ad acqua.\nIl ciclo del raffreddamento a liquido se munito di valvola termostatica, varia a seconda della temperatura a cui si trova, nel caso la sua temperatura sia minore di quella d'esercizio, si avr\u00e0 un ciclo, mentre a temperatura di regime se ne avr\u00e0 un altro.\nIn molti veicoli il fluido refrigerante del motore viene usato anche per eventuali necessit\u00e0 di riscaldamento dell'abitacolo della vettura (o, come nel caso dei mezzi pubblici, l'intero mezzo, tramite l'aiuto di una serie di masse radianti o un ventilconvettore, nella quale l'acqua proveniente dal motore \u00e8 messa in circolo con l'aiuto di una pompa elettrica di ricircolo); tramite una valvola, o, alternativamente, a seconda del veicolo, una paratia, azionabile dai comandi presenti nel cruscotto (mediante un selettore - spesso una leva o una manopola- che varia tra \"aria fredda\"-blu e \"aria calda\"-rosso), si pu\u00f2 infatti rispettivamente far circolare l'acqua di raffreddamento del motore - da esso scaldata - anche in un circuito secondario, comprensivo di radiatore e ventola dedicati, appositamente realizzato per riscaldare l'abitacolo dissipandovi una parte regolabile del calore del liquido di raffreddamento, grazie all'immissione di un flusso d'aria calda di portata pi\u00f9 o meno grande (generato dal naturale fluire dell'aria nel radiatore abitacolo dalle bocche di aereazione del veicolo e quindi in proporzione alla velocit\u00e0 con cui si muove, o generato da una ventola la cui accensione e velocit\u00e0 \u00e8 gestita da ulteriori comandi sul cruscotto - prendendo l'aria esterna o eventualmente riciclando quella interna), oppure consentire l'afflusso e quindi il riscaldamento dell'aria fredda dell'abitacolo o di provenienza esterna ad esso attraverso il radiatore in questione.\nIl medesimo circuito pu\u00f2 venire quindi anche utilizzato per introdurre aria a temperatura ambiente all'interno dell'abitacolo, semplicemente chiudendo l'accesso dell'acqua (calda) proveniente dal motore tramite il selettore del cruscotto su citato (in modo che in breve il liquido presente nel circuito si raffredda e cessa di scaldare l'aria) o, in alternativa, la paratia di miscelazione dell'aria fredda con quella calda, o per creare un flusso d'aria della temperatura desiderata limitando la quantit\u00e0 d'acqua calda che viene fatta circolare dal suo interno al circuito del motore/radiatore o l'apertura della paratia di miscelazione. \u00c8 inoltre possibile l'azionamento congiunto del riscaldamento e del compressore del climatizzatore, il cui evaporatore \u00e8 solitamente posizionato in prossimit\u00e0 del radiatore di riscaldamento, in modo da poter regolare a piacimento la temperatura dell'aria in uscita dalle bocchette e in particolare ottenere aria ancora pi\u00f9 secca di quella ottenibile mediante il solo riscaldamento. I climatizzatori automatici regolano automaticamente, in base alla temperatura esterna, alla temperatura interna all'abitacolo e alla temperatura richiesta dall'utente, i parametri operativi di tali sistemi di controllo mediante attuatori elettromeccanici.\nA motore freddo (\"temperatura sotto il regime\"), \u00e8 pertanto opportuno evitare di attivare la ventola per l'immissione d'aria (calda) nell'abitacolo, ed \u00e8 anche bene chiudere il flusso d'aria che viene indirizzato al radiatore del riscaldamento abitacolo dal moto del veicolo, in modo da permettere al motore di andare in temperatura senza dissipare anzitempo calore per la climatizzazione; con tali accorgimenti si pu\u00f2 cos\u00ec mantenere il circuito di riscaldamento abitacolo in comunicazione con il circuito raffreddamento motore (leva/selettore aria fredda/calda posizionato su caldo-rosso) anche a motore freddo, favorendo l'equilibrio dei livelli di pressione e temperatura del liquido di raffreddamento nelle varie parti del circuito complessivo. Al contrario, in caso di surriscaldamento del motore, \u00e8 possibile aprire i finestrini, impostare il massimo riscaldamento dell'aria e il massimo regime di ventilazione per facilitare il raffreddamento del liquido presente nel circuito cedendo parte del calore del liquido al flusso d'aria dell'abitacolo.\nPer facilitare la messa in moto del motore e il funzionamento del radiatore di riscaldamento in climi particolarmente rigidi mediante un veloce raggiungimento della temperatura operativa del liquido di raffreddamento, i veicoli a motore possono essere equipaggiati di un dispositivo denominato riscaldatore per blocco motore, consistente frequentemente, soprattutto nei mezzi pesanti, in una piccola caldaia alimentata dallo stesso carburante che alimenta il motore termico, insieme a una pompa elettrica di ricircolo del refrigerante (che consente il circolo del refrigerante nell'impianto e quindi il preriscaldamento del blocco e il riscaldamento dell'abitacolo anche col motore spento e quindi in assenza della rotazione della pompa d'acqua principale).\nNei veicoli in cui il liquido del circuito di raffreddamento del motore viene usato anche per il riscaldamento dell'abitacolo, le relative operazioni di sfiato/spurgo d'aria (tramite la valvola posta alla sommit\u00e0 del radiatore di raffreddamento, e - se presente - anche tramite la valvola relativa allo sfiato posta nel condotto di collegamento al radiatore per il riscaldamento dell'abitacolo), il complementare rabbocco del liquido (tramite il tappo presente sulla vaschetta d'espansione o eventuale diverso punto d'immissione), o lo svuotamento/sostituzione dello stesso (tramite rubinetto di scarico o sgancio manicotto posto pi\u00f9 basso), devono, per evitare il rischio di danni, essere effettuate sempre con il selettore \"aria fredda\"-blu/\"aria calda\"-rosso del cruscotto posizionato completamente su \"aria calda\"-rosso, pena, nel caso in cui il sistema di riscaldamento dell'abitacolo preveda un rubinetto o un'elettrovalvola che controlla l'afflusso del liquido al relativo radiatore di riscaldamento, la formazione e/o la persistenza nel circuito di raffreddamento di pericolose bolle d'aria che potrebbero nuocere gravemente al corretto raffreddamento del motore (con possibili danni alla guarnizione della testata) e/o al corretto riscaldamento dell'abitacolo.\nNei veicoli con motori in cui \u00e8 presente la valvola termostatica, le operazioni di sfiato/spurgo-rabbocco devono tener conto che a motore spento e freddo (condizione preliminare per procedere) la valvola termostatica \u00e8 naturalmente chiusa, e che a seguito della sua apertura a motore acceso/caldo - da effettuare a macchina ferma e per pochi minuti, giusto il tempo di far aprire la valvola termostatica - sar\u00e0 molto probabilmente necessario effettuare nuovamente sfiato/spurgo e/o aggiungere altro liquido (osservare al riguardo il livello nella vaschetta di espansione/rabbocco rispetto agli indicatori di riferimento per il livello ottimale).\nLa presenza di bolle d'aria nel circuito di raffreddamento \u00e8 causa comune di molti gravi malfunzionamenti del sistema di raffreddamento a liquido e quindi di logoramento del motore, poich\u00e9 oltre a diminuire la quantit\u00e0 il liquido che provvede alla dissipazione del calore, eventuali bolle d'aria rischiano d'impedire alla sonda termica/bulbo (o interruttore termostatico) che rileva la temperatura dell'acqua di raffreddamento di entrare a contatto con la stessa, fornendo quindi valori errati che possono mal gestire le azioni consecutive al rilevamento della temperatura (es.: mancata accensione ventola raffreddamento, mancata o scorretta regolazione del titolo della miscela aria/carburante a motore caldo); \u00e8 per tanto opportuno provvedere ciclicamente a controllare che il circuito sia privo di bolle d'aria tramite spurgo/sfiato. Un indizio utile a sospettare la presenza di bolle d'aria nel circuito di raffreddamento \u00e8 l'udire gorgoglii provenire dalla vaschetta d'espansione/rabbocco del liquido di raffreddamento (osservando la quale \u00e8 al contempo visibile la presenza di un'anomala ebollizione - seppur lieve - del liquido stesso) o da altri elementi del circuito di raffreddamento (es.: radiatore del riscaldamento abitacolo; in particolare un mancato funzionamento dello stesso pu\u00f2 essere sintomo di presenza di bolle d'aria nel circuito).\n\"Attenzione: le operazioni di sfiato/spurgo del circuito di raffreddamento possono provocare ustioni a causa di possibili sbuffi d'aria e zampilli d'acqua anche estremamente calda, evitare imprudenze!\"\nStruttura del cilindro nei motori termici raffreddati ad acqua.\nNel motore a movimento alternativo il raffreddamento a liquido pu\u00f2 scorrere su un cilindro disegnato in diversi modi:\nConfronto tra raffreddamento ad aria e ad acqua nei motori termici.\nVantaggi.\nIl sistema a liquido \u00e8 caratterizzato dal:\nSvantaggi.\nIl sistema a liquido \u00e8 caratterizzato dal:\nAccorgimenti.\nQuesti impianti di raffreddamento possono giovarsi delle accortezze di:\nTrattamenti.\nIl circuito di raffreddamento pu\u00f2 andare incontro ad inconvenienti che possono essere risolti o tamponati con determinati trattamenti:"}
{"id": "903543", "revid": "547992", "url": "https://it.wikipedia.org/wiki?curid=903543", "title": "Judith Resnik", "text": "Biografia.\nNel 1970 ricevette un bachelor of science in ingegneria elettronica presso l'Universit\u00e0 Carnegie Mellon di Pittsburgh in Pennsylvania Lo stesso anno spos\u00f2 un suo compagno di studi, Michael Oldak. Nel 1977 consegu\u00ec il PhD all'Universit\u00e0 del Maryland di College Park.\nNel gennaio del 1978 fu selezionata come candidata astronauta dalla NASA e nell'agosto del 1979 complet\u00f2 l'addestramento. Vol\u00f2 con la missione STS-41-D del programma Space Shuttle nel 1984. Con questa missione, Resnik divenne la seconda donna astronauta americana dopo Sally Ride e la prima persona americana di religione ebraica a raggiungere lo spazio.\nNel 1986 part\u00ec con la missione STS-51-L con il Challenger disintegratosi 73 secondi dopo il lancio. Judith Resnik riposa nell'\"International Forest of Friendship Memorial\" di Atchison, Kansas.\nMemoria.\nLe sono stati dedicati un cratere lunare, un dormitorio all'Universit\u00e0 Carnegie Mellon, e una scuola elementare ad Akron e una a Gaithersburg (Maryland)."}
{"id": "903544", "revid": "110157", "url": "https://it.wikipedia.org/wiki?curid=903544", "title": "Base di Schauder", "text": "In matematica, una base di Schauder \u00e8 un'estensione del concetto di base normalmente usato in algebra lineare. Si tratta di un concetto simile a quello di base di Hamel, dal quale si differenzia per il fatto che le basi di Hamel utilizzano combinazioni lineari che sono somme finite, mentre per le basi di Schauder possono essere infinite.\nL'algebra lineare si occupa solitamente di insiemi a dimensione finita dotati di struttura algebrica: in questo caso gli elementi degli spazi vettoriali possono essere rappresentati mediante combinazioni lineari opportune di un numero finito di vettori (vettori di base) secondo alcuni coefficienti. I vettori di base costituiscono una base di Hamel che, per le propriet\u00e0 dello spazio vettoriale in questione, \u00e8 anch'essa a dimensione finita. Tuttavia, non sempre un insieme di vettori linearmente indipendenti e a cardinalit\u00e0 finita riesce ad essere una base per uno spazio vettoriale. Ci\u00f2 avviene, infatti, per gli spazi vettoriali a dimensione infinita numerabile od infinita non numerabile. \nPer questo motivo si utilizza una definizione pi\u00f9 debole di base, riferendosi ad essa col nome di \"base di Schauder\", e secondo cui un sistema di generatori \u00e8 detto completo per uno spazio vettoriale \"V\" se la chiusura del suo span coincide con \"V\". In altre parole, ci\u00f2 significa che gli elementi di \"V\" o sono elementi generabili dalla base, oppure possono essere determinati come limite di una successione degli elementi dello span della base. Quindi, in questo caso, spesso si ha a che fare con somme infinite, il che rende necessario l'uso di concetti come quello di convergenza e di limite che sono usuali negli spazi topologici.\nDefinizione.\nSia formula_1 uno spazio vettoriale topologico (per esempio, uno spazio di Banach o uno spazio di Hilbert) sul campo formula_2. Una \"base di Schauder\" \u00e8 un sottoinsieme numerabile formula_3 di formula_1 tale che ogni elemento formula_5 pu\u00f2 essere scritto, in un solo modo, come una serie: \ndove la sommatoria \u00e8 il limite di una successione di somme parziali, e formula_7 \u00e8 unico per ogni formula_8.\nUna scrittura alternativa che mette in rilievo la numerabilit\u00e0 \u00e8 la seguente. Si scriva la base come formula_9; allora:\nContrariamente a quanto succede per la base di Hamel, gli elementi della base devono essere ordinati in quanto la serie pu\u00f2 non convergere incondizionatamente.\nUtilizzando il formalismo delle successioni, sia formula_1 uno spazio di Banach sul campo formula_2. Una base di Schauder \u00e8 una successione formula_13 di elementi di formula_1 tale per cui per ogni elemento formula_5 esiste un'unica successione formula_16 di scalari in formula_2 tale che:\ndove la convergenza \u00e8 da considerarsi rispetto alla topologia della norma, ovvero:\nUna base di Schauder formula_20 \u00e8 \"normalizzata\" se tutti i vettori di base hanno norma 1 nello spazio di Banach formula_1. \nDue basi di Schauder formula_13 in formula_1 e formula_24 in formula_25 (un altro spazio di Banach) sono dette \"equivalenti\" se esistono due costanti formula_26 e formula_27 tali per cui per ogni intero formula_28 e per tutte le successioni di scalari formula_16 si verifica:\nUna famiglia di vettori in formula_1 \u00e8 \"totale\" se il suo span lineare (l'insieme delle combinazioni lineari finite) \u00e8 denso in formula_1. Se formula_1 \u00e8 uno spazio di Hilbert, una base ortogonale \u00e8 un sottoinsieme \"totale\" formula_3 di formula_1 tale che gli elementi in formula_3 sono non-nulli e mutuamente ortogonali. Inoltre, quando ogni elemento di formula_3 ha norma 1 allora formula_3 \u00e8 una base ortonormale di formula_1.\nPropriet\u00e0.\nSia formula_13 una base di Schauder dello spazio di Banach formula_1 sul campo formula_42, che pu\u00f2 essere formula_43 o formula_44. Segue dal principio dell'uniforme limitatezza che le mappe di proiezione formula_45 sui vettori di base definite da:\nsono uniformemente limitate da qualche costante:\ndetta \"costante di base\" di formula_13. Quando formula_49 la base \u00e8 detta \"base monotona\".\nSiano formula_50 i funzionali lineari limitati coordinati nello spazio duale formula_51, con formula_52 che \u00e8 assegnato ad ogni vettore formula_5 tramite la coordinata formula_54 di formula_55 nella precedente espressione:\nPer ogni formula_5 si ha:\nI funzionali formula_50 sono detti \"funzionali biortogonali\" associati alla base formula_13. Quando formula_13 \u00e8 normalizzata i funzionali formula_50 hanno norma minore o uguale a formula_63 nel duale formula_51.\nUno spazio di Banach con una base di Schauder \u00e8 necessariamente separabile, ma non \u00e8 vero il contrario.\nSpazi di successioni e spazio duale.\nUna base formula_65 di uno spazio di Banach formula_66 \u00e8 \"limitatamente completa\" (in inglese \"boundedly complete\") se, per ogni successione formula_67 di scalari tale per cui le somme parziali:\nsono limitate in formula_66, la successione formula_70 converge in formula_66. La base dello spazio di successioni formula_72 (con formula_73) composta da vettori unitari \u00e8 limitatamente completa, ma non lo \u00e8 nello spazio formula_74 (sottospazio di formula_75). Infatti, se formula_76 per ogni \"n\" si ha:\nma la successione formula_70 non converge in formula_74 dal momento che formula_80 per ogni \"n\".\nUna base formula_65 di formula_66 \u00e8 detta \"shrinking\" se per ogni funzionale lineare limitato formula_83 definito su formula_66 la successione di numeri non-negativi:\ntende a 0 quando formula_86, dove formula_87 \u00e8 lo span lineare dei vettori di base formula_88 per formula_89. In particolare, una base formula_65 di formula_66 \u00e8 shrinking se e soltanto se i funzionali biortogonali formula_92 formano una base dello spazio duale formula_93.\nUn risultato che si deve a Robert C. James stabilisce inoltre che formula_66 con una base di Schauder \u00e8 uno spazio riflessivo se e solo se la base \u00e8 sia shrinking che limitatamente completa.\nEsempio.\nUn esempio di base di Schauder \u00e8 la serie di Fourier di una funzione in formula_95, lo spazio delle funzioni a quadrato sommabile: \nIn generale, il sistema trigonometrico \u00e8 una base di Schauder in ogni spazio formula_97, con formula_98."}
{"id": "903545", "revid": "1745361", "url": "https://it.wikipedia.org/wiki?curid=903545", "title": "Pallante (gigante)", "text": "Pallante () o Pallade o Pallas \u00e8 un personaggio della mitologia greca ed un Gigante dalla pelle impenetrabile.\nGenealogia.\nNato (come tutti i giganti) dal sangue di Urano caduto su Gea o dal Tartaro.\nMitologia.\nIl nome di Pallante appare spesso nella mitologia ed a lui vengono associate storie confuse e che lo collegano ad altri personaggi. In genere tutte concordano che sia morto durante la Gigantomachia e sovente la sua morte avviene per causa della dea Atena, ma altre volte \u00e8 la sua stessa esistenza ad essere confusa con quella di altri miti.\nAthena Pallade e l'Egida.\nSecondo Apollodoro, durante la Gigantomachia il gigante fu da lei scorticato e con sua pelle la dea ottene l'Egida. \nDue autori (Clemente Alessandrino e Cicerone) scrivono invece che Pallante sia stato il padre di Atena e che sia stato scorticato dopo un tentativo di violentarla. \nDa Epicarmo provengono frammenti che aggiungono che fu da questo episodio che la dea prese l'epiteto di \"Pallade\".\nEuripide sembra invece considerare la presenza di una gorgone tra i giganti durante la guerra contro gli dei ed aggiunge che fu lei ad essere uccisa e scorticata e che fu dalla pelle della gorgone che sia stata fatta l'Egida, mentre il poema epico Meropis dice che il gigante ucciso da Athena sia Asterio (non Pallade) e che sia da quest'altra pelle che proviene l'Egida.\nNella \"Gigantomachia\" del poeta latino Claudiano (scritta nel tardo IV secolo d.C.), Pallante figura come uno dei tanti giganti trasformati in pietra da Minerva (il corrispettivo romano di Athena) che utilizza uno scudo che indica con il nome di \"Gorgon\".\nOmonimie.\nPallante \u00e8 anche il nome di un titano e negli scritti mitologici viene spesso confuso con il gigante Pallante."}
{"id": "903547", "revid": "1543377", "url": "https://it.wikipedia.org/wiki?curid=903547", "title": "Trachemys scripta elegans", "text": "La tartaruga dalle orecchie rosse (Trachemys scripta elegans ()) \u00e8 una testuggine appartenente alla famiglia degli emididi. \u00c8 una sottospecie della tartaruga palustre americana.\nDeve il nome comune \"orecchie rosse\" alle due striature di colore rosso acceso presenti ai lati della testa.\n\u00c8 una tartaruga d'acqua dolce diurna che in cattivit\u00e0 pu\u00f2 vivere in media fino a 35 anni se tenuta in condizioni ottimali, mentre allo stato brado supera con difficolt\u00e0 i 25-30 anni.\nDistribuzione e habitat.\nOriginaria del centro e del sud degli Stati Uniti (valle del Mississippi), dall'Illinois al Golfo del Messico. \u00c8 stata introdotta nel resto del continente americano e in Europa, Asia e Australia. I suoi habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche. D'estate al prosciugarsi delle pozze d'acqua scava delle buche nel fango o si ripara nei boschi o nell'erba alta.\nPu\u00f2 resistere anche a climi \"freddi\" purch\u00e9 la temperatura dell'acqua in cui \u00e8 immersa non scenda sotto i 3 gradi centigradi in inverno ed arrivi ad almeno 24 gradi d'estate.\nDescrizione.\nLa caratteristica principale di questa sottospecie \u00e8 la macchia di color rosso acceso che si trova poco al di sopra della membrana timpanica.\nIl carapace cambia colore a seconda dell'et\u00e0: quando l'individuo \u00e8 pi\u00f9 giovane il colore \u00e8 verde acceso, poi con il passare del tempo si scurisce fino ad arrivare al marrone scuro e, nei maschi, perfino a nero, perdendo oltretutto i motivi striati tipici della sottospecie.\nIl piastrone degli esemplari giovani \u00e8 giallo, con delle macchie tonde su ogni scuto, caratterizzate da cerchi concentrici di colore giallo, verde e nero. Queste macchie diventano nere negli esemplari adulti, e nei maschi si accrescono, unendosi tra loro e rendendo il piastrone quasi totalmente nero.\nLe macchie presenti sul piastrone sono caratteristiche di ogni individuo, e ne possono permettere il riconoscimento.\nIl riconoscimento del sesso avviene attraverso l'individuazione dei caratteri sessuali secondari.\nLa coda del maschio \u00e8 lunga, robusta e grossa alla base, unghie molto sviluppate piastrone leggermente concavo e carapace appiattito. La femmina ha coda e unghie corte e carapace bombato.\nPresentano da adulte diverse lunghezze del carapace, si va infatti dai 13\u00a0cm per i maschi a 28\u00a0cm per le femmine.\nComportamento.\nAmano stare fuori dall'acqua sotto i raggi del sole, per tuffarsi in acqua al manifestarsi di qualche pericolo.\nRiproduzione.\nI maschi durante il periodo di corteggiamento adottano un rituale particolare vibrando le zampe anteriori innanzi al muso delle femmine. Il periodo degli accoppiamenti comprende tutto il periodo estivo, inoltre le femmine sono in grado di \u201cconservare\u201d lo sperma del maschio per utilizzarlo in successive covate.\nLe femmine depongono da due a trenta uova ellissoidali (grandi 2,7-4,7 x 1,6-3,7\u00a0cm) da una a sei volte l'anno, da aprile a luglio, in buche profonde 2\u201310\u00a0cm e larghe 10\u201320\u00a0cm. Le uova si schiudono dopo 100-120 giorni. Le temperature di incubazione portano, se sotto i 27\u00a0\u00b0C, alla nascita di soli maschi, mentre temperature medie di 31\u00a0\u00b0C portano alla nascita di sole femmine.\nL'incubazione varia dai 100 ai 120 giorni durante i quali la tartaruga si svilupper\u00e0. Alcuni esemplari richiedono un pi\u00f9 lungo periodo di incubazione in quanto prematuri.\nAlla nascita il carapace dei giovani esemplari \u00e8 lungo intorno ai 3\u00a0cm ed \u00e8, rispetto agli adulti, pi\u00f9 arcuato e con colorazione pi\u00f9 brillante. Sotto alla pancia al momento della nascita sar\u00e0 presente il sacco vitellino che nel giro di qualche ora o giorno verr\u00e0 riassorbito lasciando la tartaruga con un piastrone finalmente assemblato.\nAllevamento in cattivit\u00e0.\nLe tartarughe del genere \"Trachemys\" sono onnivore. Sono animali particolarmente voraci, quindi se tenute in cattivit\u00e0 devono essere supervisionate per quanto riguarda la quantit\u00e0 del cibo.\nI giovani esemplari, di et\u00e0 inferiore ai tre anni, sono prevalentemente carnivori e si nutrono di piccoli invertebrati e vertebrati. Il cibo a base proteica migliore da dare alle tartarughe \"Trachemys\" \u00e8 il pesce di lago o fiume fresco. Da piccole \u00e8 giusto che mangino una volta al giorno e la quantit\u00e0 deve essere equivalente alla testa della tartaruga. \nCon l'avanzare dell'et\u00e0 la dieta deve variare e al pesce si aggiungeranno i vegetali. Una volta adulte \u00e8 giusto che mangino in media ogni 2-3 giorni.\nIn natura queste tartarughe prediligono piante acquatiche, ma in assenza di queste gli allevatori potranno dare foglie di tarassaco, cicoria, radicchio, basilico, zucchina, carota, piselli, fave. Sarebbe meglio evitare l'insalata, eccetto la lattuga romana, in quanto pu\u00f2 dare qualche problema durante la digestione.\n\u00c8 invece obbligatorio, per i primi anni di vita e nell'uscita dal letargo, la presenza di un osso di seppia nella vasca. Gli ossi di seppia sono reperibili dal pescivendolo o nei negozi di animali in quanto vengono venduti per gli uccelli in gabbia. \u00c8 necessario poich\u00e9 fornisce il calcio per far crescere nel modo corretto il guscio della piccola Trachemys.\nIn commercio vengono trovati facilmente dei mangimi in pellet che contengono sali minerali e vitamine. Vanno integrati nella dieta delle tartarughe come degli snack.\nSul mercato sono molto diffusi i gamberetti secchi \"gammarus\" che vengono usati da molti allevatori inesperti come mangime principale per le Trachemys ma in realt\u00e0 questo mangime \u00e8 assolutamente sconsigliato in quanto \u00e8 solo l'esoscheletro del gamberetto, privo di vitamine e ad alto contenuto proteico. I gamberetti secchi possono essere usati come snack ma vanno somministrati raramente e non devono sostituire un pasto.\nUna cattiva alimentazione \u00e8 alla base della maggior parte delle morti di questi animali.\nLe giovani tartarughe possono essere ospitate in un acquaterrario piuttosto ampio, munito di una cospicua area asciutta. Questo deve essere dotato di un termoriscaldatore e di una fonte di luce a raggi ultravioletti A e B in caso di mancanza di luce solare diretta.\nLe temperature ottimali vanno dai 15 ai 28\u00a0\u00b0C con una lieve escursione termica giornaliera di circa 5-6\u00a0\u00b0C; l'umidit\u00e0 dovrebbe aggirarsi attorno al 50-60%. Quando le loro dimensioni cominciano a superare la decina di centimetri di carapace in lunghezza, andrebbero alloggiate all'aperto (in un apposito laghetto oppure in grandi vasche poste all'esterno) per tutto l'anno, eccezione fatta per le aree montane dove si consiglia il ricovero invernale in un locale non riscaldato.\nSe non fosse possibile ospitare le tartarughe adulte all'aperto, si consiglia di tenerle tutto l'anno in un acquaterrario 100x50x50 (1 esemplare) o 120x60x60 (2 esemplari) a seconda della grandezza che hanno. Per individui adulti la capienza dell'acquaterrario o del laghetto sarebbe meglio che non scendesse sotto i 500 litri.\nRisentono molto dello stress per cui \u00e8 meglio non stuzzicarle troppo.\nPer quanto riguarda la riproduzione in cattivit\u00e0, la terra in cui vengono deposte le uova deve essere leggermente umida, altrimenti gli embrioni rischieranno la disidratazione. Le uova non vanno toccate o spostate. Se l'uovo assume un colore nero, marrone o comincia ad emettere cattivo odore, pu\u00f2 essere scartato poich\u00e9 non pi\u00f9 fertile.\nLa tartaruga non deve essere aiutata ad uscire dall'uovo in quanto il sacco vitellino potrebbe essere ancora aderente alle pareti e questo potrebbe provocare la morte dell'animale.\nEco-etologia in Italia.\nLa specie \u00e8 stata inserita nell'elenco delle 100 tra le specie esotiche invasive pi\u00f9 dannose al mondo.\nQuesta specie viene comunemente ritenuta una temibile predatrice di anfibi, pesci e uccelli acquatici e concausa della diminuzione degli esemplari dell'autoctona \"Emys orbicularis\".\nTale luogo comune \u00e8 in contrasto con innumerevoli studi italiani ed europei evidenziano che la specie nei primi anni di vita \u00e8 prevalentemente insettivora e da adulta \u00e8 prettamente vegetariana ed opportunistica, con scarse capacit\u00e0 predatorie, al contrario della prettamente carnivora \"E. orbicularis\", inoltre non sono stati evidenziati casi di predazione alla piccola fauna simpatrica, pesci e pulli di ralli, di anatidi.\nSi stima che in Italia giungano circa 900.000 testuggini l'anno e l'abnorme diffusione degli esemplari, negli specchi, corsi d'acqua, finanche nelle fontane e laghi dei parchi pubblici \u00e8 dovuta esclusivamente al continuo rilascio di esemplari adulti o subadulti capaci di superare con un fase di letargo i rigori invernali, cosa non possibile per i giovani esemplari. \nNelle varie zone climatiche italiane \u00e8 stato osservato che le deposizioni di uova raramente portano alla schiusa e che gli esemplari sopravvivono solo in condizioni di semilibert\u00e0 in ambienti lacustri protetti e nelle zone meridionali con inverni meno rigidi.\nLa \"T. s. elegans\" \u00e8 soggetta a tutti i fattori antropici negativi a cui \u00e8 soggetta la \"E. orbicularis\" e la sua massiccia presenza \u00e8 dovuta solo al continuo costante rilascio di svariate decine di migliaia di esemplari adulti e subadulti ben alimentati nella fase di allevamento domestico, cosa che fa superare la fase di riduzione naturale per predazione a cui sono sottoposti i giovani esemplari selvatici.\nAnalizzando tutti questi fattori \u00e8 stato ipotizzato che senza questi continui rilasci questa specie sarebbe destinata a invadere tutti i corsi d'acqua dolce in Italia (dal centro al sud) in alcune decine di anni per la sua alta capacit\u00e0 di riprodursi e quindi sia da ritenere alloctona e dannosa per l'ambiente in quanto si nutre prevalentemente di uova e di piccoli di pesce."}
{"id": "903548", "revid": "21583", "url": "https://it.wikipedia.org/wiki?curid=903548", "title": "Pallante (eroe)", "text": "Pallante () o Pallade \u00e8 un personaggio della mitologia greca. Fu l'eponimo di Pallene, nell'Arcadia.\nGenealogia.\nFiglio di Pandione II e di Pylia figlia del re di Megara Phylas. \nFu padre dei Pallantidi.\nMitologia.\nNato a Megara, dove suo padre si rec\u00f2 in esilio dopo che i figli di Metione presero il trono di Atene, alla morte del proprio padre e con i suoi tre fratelli (Egeo, Niso e Lico), scacci\u00f2 i figli di Metione e riprese il controllo dell'Attica. \nNella successiva suddivisione del regno tra i quattro fratelli, ad Egeo spett\u00f2 il trono di Atene ed a Pallante spett\u00f2 Paralia (o Diacria, oppure condivise il potere su diversi Demo dell'Attica meridionale con il fratello Egeo). \nPi\u00f9 tardi e dopo la morte di Egeo, tent\u00f2 di prendere il trono dall'erede legittimo (suo nipote Teseo, figlio del defunto Egeo) ma fall\u00ec e dallo stesso Teseo fu ucciso cos\u00ec come furono uccisi tutti i suoi cinquanta figli.\nConfusioni ed altre versioni.\nVi \u00e8 una certa confusione tra questo Pallante e gli altri suoi omonimi e spesso questo problema gi\u00e0 affliggeva gli stessi autori greci. \nMa a questo va aggiunto che oltre ai \"Pallante\" (dal greco \"\u03a0\u03b1\u03bb\u03bb\u03b1\u03c2\" = P\u00e1llas, che diventa il latino \"Pallas\" e quindi l'italiano \"Pallante\"), vanno considerati anche i \"Pallade\" che altro non sono che una diversa trascrizione dell'originale \"\u03a0\u03b1\u03bb\u03bb\u03b1\u03c2\". \nE non \u00e8 finita, perch\u00e9 alcuni miti sono stati ripresi da autori latini e questo ha generato delle errate associazioni del nome di ogni personaggio e della sua genealogia e cos\u00ec sono a noi pervenute delle versioni dello stesso personaggio che ne deviano il destino, la genealogia e la collocazione geografica e temporale:\nServio Mario Onorato scrive che Pallante non fosse fratello di Egeo bens\u00ec il figlio (quindi fratello di Teseo) e che da lui fu cacciato dall'Attica. Cos\u00ec si rec\u00f2 in Arcadia, dove divenne re e fond\u00f2 una dinastia alla quale appartenevano Evandro ed un altro Pallante."}
{"id": "903550", "revid": "124263706", "url": "https://it.wikipedia.org/wiki?curid=903550", "title": "Armeni in Calabria", "text": "La presenza di Armeni in Calabria \u00e8 attestata in vari periodi della storia della regione.\nStoria.\nLa loro presenza \u00e8 per la prima volta documentata sotto Giustiniano I, il quale ordin\u00f2 il trasferimento di ebrei ed armeni in Calabria, al fine di organizzare i rifornimenti alimentari per l'esercito bizantino.\nVengono inoltre ipotizzati insediamenti di armeni in Calabria anche successivamente, sotto Eraclio I nel VII secolo, probabilmente dovuti all'invasione araba del Medio Oriente.\nGli Armeni costituivano nell'alto Medioevo un'elites militare nell'apparato di Bisanzio, rappresentata sia dagli eserciti di provincia che da quelli presenti in Italia. Provenienti dalla zona delle province orientali dell'Anatolia, Cappadocia, Armenia Minore e Grande Armenia, si mossero sostanzialmente durante il VII sec. al seguito di Costante II (663-668), quando l'Imperatore si trasfer\u00ec in Occidente, in Sicilia, con un contingente composto da soldati armeni. La comunit\u00e0 armena in Sicilia crebbe tanto da possedere il Qal'at al Armanin, ovvero, il Castello degli Armeni, che nell'861 venne preso dagli Arabi.\nNell'Impero Romano d'Oriente la comunit\u00e0 armena si era distinta per il valore militare e per le loro capacit\u00e0 in guerra, caratteristiche che li portarono a coprire cariche importanti politiche e militari. Molti imperatori erano infatti di origine armena, di cui potevano vantare le doti descritte; tra questi possiamo ricordare Leone V e Basilio I il Macedone, ma anche Niceforo Foca per parte di madre.\nNel IX secolo, al seguito del generale bizantino Niceforo Foca il vecchio, ai tempi dell'imperatore Basilio I, contingenti militari composti da armeni combatterono per la riconquista della Calabria. Con Niceforo il Vecchio, numerosi si stabilirono in Calabria in qualit\u00e0 di stratioti, forse pauliciani, come suggerisce H Gr\u00e9goire.\nTestimonianze attuali.\nNella regione della presenza di comunit\u00e0 armene rimangono poche tracce storiche. Il sito dove si pensa vi sia stato il maggior numero di popolazioni armene si trova tra Bruzzano e Ferruzzano in provincia di Reggio Calabria, dove \u00e8 infatti attestata l'esistenza di una localit\u00e0 denominata \"Rocca Armenia\", esistita dall'VIII al IX secolo e successivamente abbandonata a causa di scorrerie arabe.\nI luoghi di culto di memoria armena in Calabria, pur non numerosi, sono evidenti tra Bruzzano con resti di un castello ROCCA ARMENIA, Brancaleone con le chiese rupestri con pavoni e croce armene incise, Staiti con croci dislocate nel territorio;\u00a0 chiese rupestri in grotte dove sono evidenti delle croci e pavoni incisi di stile armeno. Con la denominazione Valle degli Armeni viene attualmente indicata sia un'area geografica che un itinerario turistico-culturale che comprende la zona di: Brancaleone; Bruzzano Zeffirio; Staiti e Ferruzzano Superiore.\nGli antichi martiri armeni sono comunque attestati, come testimonia, ad esempio, la commemorazione dei santi Quaranta martiri di Sebastea, citt\u00e0 armena, attualmente in Turchia, che trova espressione in Calabria, nel territorio lametino, dove tuttora esiste la chiesa dei Santi Quaranta. Ancora il culto di San Biagio, vescovo armeno di Sebastea, martire della fede agli inizi del IV secolo, dal cui nome deriva quello di Sambiase, uno dei centri che formano l\u2019attuale comune di Lamezia Terme. E\u2019 assai probabile che tali culti avessero trovato in Calabria terreno fertile e ulteriore sviluppo con la riconquista bizantina da parte di Niceforo Foca il Vecchio e dei suoi commilitoni armeni.\nA testimoniare la loro presenza in Calabria, ci sono molti elementi. Nella zona tra Bova e Bovalino ci sono molti cognomi e toponimi. I cognomi sono: Armeni, Armeno, Trebisonda (quest\u2019ultima era una citt\u00e0 sul mar Nero abitata da greci ed armeni, prima della conquista turca), Liriti, Burzumati. I toponimi sono: Discesa dell\u2019Armeno a Bova, Varta e Varet a Casignana, Rocca dell\u2019Armenio o degli Armeni presso il borgo abbandonato di Bruzzano Vecchio (RC).\nVoci correlate.\nArmeni in Italia"}
{"id": "903551", "revid": "287204", "url": "https://it.wikipedia.org/wiki?curid=903551", "title": "Rudi Voller", "text": ""}
{"id": "903554", "revid": "200568", "url": "https://it.wikipedia.org/wiki?curid=903554", "title": "Foresta del Teso", "text": "La foresta del Teso \u00e8 una delle quattro foreste pistoiesi, assieme alla foresta dell'Abetone ed ai complessi forestali Melo-Lizzano-Spignana, ed Acquerino-Collina, che si estende per 1915 ettari da Pracchia a San Marcello Pistoiese, conservando il suo nucleo a Maresca ed Orsigna, dal fiume Reno al torrente Verdiana. \u00c8 posta a nord di Pistoia ed a sud del confine della Provincia di Bologna, sulla Montagna pistoiese e si estende da quota 795 fino a 1732 metri s.l.m..\nCaratterizzata da una vegetazione di altofusto prevalentemente di faggio, castagno e abete \u00e8 percorsa dal torrente Maresca ed \u00e8 riserva di caccia. La fauna comprende il cervo, il daino, il capriolo, il cinghiale, il muflone, la poiana, il tasso, istrice, la volpe comune, qualche esemplare di lupo e alcune specie di mustelidi. Si trovano inoltre alcune specie di picchio, la passera scopaiola e il tordo bottaccio.\nNei pressi di Poggio dei Malandrini a 1567 m s.l.m. \u00e8 presente il rifugio del Montanaro, gestito dal CAI - Montagna Pistoiese."}
{"id": "903555", "revid": "123337060", "url": "https://it.wikipedia.org/wiki?curid=903555", "title": "Villa del Principe", "text": "La Villa del Principe, Palazzo del Principe, o ancora Palazzo di Andrea Doria a Fassolo (nella lingua ligure \"Villa do Prin\u00e7ipe\", oppure \"Paxo do Dria D\u00f6ia\") \u00e8 una delle principali ville storiche di Genova, edificata nel Cinquecento in una zona che, al tempo della sua costruzione, si trovava fuori delle mura della citt\u00e0. \nCostruita come residenza strettamente privata del principe ammiraglio genovese Andrea Doria - che pure vi ricevette sovrani e diplomatici di ogni nazione - non fu censita come Palazzo dei Rolli della Repubblica di Genova in quanto si trattava di una villa suburbana e non di un palazzo di citt\u00e0. \nDalla sua \"reggia\", posta immediatamente al di fuori dall'antica porta di San Tomaso, verso Capo di Faro ove sorge la Lanterna, Andrea Doria manteneva la sua influenza sulla citt\u00e0 pur rimanendo a distanza dal Palazzo Ducale, dove l'oligarchia aristocratica decideva ufficialmente le sorti della citt\u00e0 in seguito alla restaurazione della Repubblica oligarchica. \nAncora di propriet\u00e0 degli eredi Doria Pamphilj, la villa del Principe e il suo parco sono aperti al pubblico come istituzione museale.\nStoria.\nAndrea Doria e la liberazione di Genova nel 1528.\nAndrea Doria (Oneglia, 1466 - Genova 1560) fu un aristocratico e ammiraglio della Repubblica di Genova. Dopo molti anni trascorsi come condottiero per la Repubblica e per altre potenze del tempo, nel 1528 si present\u00f2 con tredici galee davanti al porto di Genova - allora sotto occupazione francese - bloccandolo e sbarcando un gruppo di uomini armati che presero il controllo della citt\u00e0. Andrea scese a terra e, stupendo non poche persone, rifiut\u00f2 la signoria della citt\u00e0 che gli veniva offerta. A lui non interessavano i fasti del potere - diceva - bens\u00ec solo l'indipendenza, la concordia e la prosperit\u00e0 cittadine. Dietro a questo \"understatement\" probabilmente si celava una grande accortezza, unita ad una notevole conoscenza della politica genovese.\nLa famiglia Doria aveva sempre fatto riferimento alla chiesa di San Matteo, cappella gentilizia e luogo di sepoltura della famiglia dalla sua costruzione nel 1125. Il 12 settembre 1528, dopo la liberazione di Genova, Andrea Doria tenne il suo discorso al popolo dalle scalinate della chiesa e ricevette in dono dalla citt\u00e0 un palazzo che per\u00f2 non volle mai abitare. Egli, infatti, preferiva rimanere in disparte, sufficientemente lontano dalla politica quotidiana da non farsene assorbire e condizionare, pur seguitando a tenere in mano i fili del potere. \"Dodici riformatori\" furono quindi incaricati della stesura di una nuova Costituzione, con la quale Genova divenne una repubblica aristocratica, mentre Andrea Doria rimase al centro della politica genovese come \"censore a vita\" e \"padre della patria\".\nLa villa del Principe a Fassolo.\nAndrea Doria si ritir\u00f2 a vivere nella sua villa di Fassolo, ove rimase fino alla morte. Nel 1521, egli aveva acquistato una villa a Fassolo dai Lomellini che, a loro volta, l'avevano acquistata nel 1498 dalla famiglia Recanelli. La villa fu devastata dai francesi durante gli eventi bellici del 1528, cosicch\u00e9 Andrea Doria ne commission\u00f2 il rinnovamento, dopo aver acquistato nel 1529 anche il palazzo confinante dei Giustinani Furneto. L'incarico fu assunto da Perino Buonaccorsi, detto Perin del Vaga (1501 - 1547) e da artisti raffaelleschi al suo seguito, che completarono i lavori negli anni 1529-1533. Le due unit\u00e0 architettoniche, ancorch\u00e9 unite ed integrate, rimasero accostate nella ristrutturazione del Perino. Dopo la morte di Andrea Doria, la villa fu allargata da Antonio Roderio con la costruzione di stanze a ponente. I lavori continuarono nel 1578 con la costruzione delle logge a mare ad opera di Giovanni Ponziello.\nLa villa del Principe a Fassolo, la preferita di Andrea Doria e del suo successore Giovanni Andrea, rimase al centro della vita politica, artistica e mondana di Genova per tutto il Cinquecento. Nel 1529 e nel 1533 ospit\u00f2 l'imperatore Carlo V e nel 1548 il re di Spagna Filippo II. Le cronache raccontano i ricevimenti sul mare, le giostre in onore degli ospiti illustri e i fuochi per celebrare gli avvenimenti fortunati: una vera e propria \"corte\", l'unica che la Repubblica di Genova abbia mai conosciuto. Ancora nell'Ottocento la villa ospit\u00f2 Napoleone Bonaparte, Vittorio Emanuele II e Giuseppe Verdi.\nNel 1854 la costruzione della ferrovia distrusse il giardino a Nord, mentre l'edificazione della Stazione marittima e l'allargamento di via Adua hanno allontanato l'edificio dalla costa. Oggi ancora di propriet\u00e0 degli eredi Doria Pamphilj, la villa del Principe e il suo parco sono aperti al pubblico come istituzione museale.\nDescrizione.\nArchitettura.\nLa villa presenta molteplici interventi e stratificazioni che ne rendono impossibile una definizione unitaria. La facciata a nord su via San Benedetto si presenta chiusa e compatta, animata dal portale realizzato da Perin del Vaga e Silvio Cosini, che reca sul timpano l'arma dei Doria e la scritta \"Fundavit eam Altissimus\". La facciata sud, rivolta verso il mare, \u00e8 un gioco di logge e terrazza, con un'asimmetria che le conferisce un fascino particolare. L'interesse fu sempre pi\u00f9 rivolto alla decorazione che alla struttura, con un risultato che stupisce per l'alternanza dei colonnati, delle terrazze e delle logge. Le unit\u00e0 architettoniche delle strutture precedenti al rinnovamento, voluto da Andrea Doria e realizzato dal Perino, non si fondono completamente se non in un tentativo di unit\u00e0 nelle sale del piano nobile. L'intervento del Perino diventa invece essenziale nella Loggia degli Eroi, che dimostra un gusto diverso dal cortile sottostante a colonne corinzie. Le logge laterali, col motivo a serliana, sono posteriori, e contribuiscono ad aggiungere grandiosit\u00e0 alla struttura.\nDecorazione.\nLa decorazione pittorica esterna attribuita a Girolamo da Treviso, a Domenico Beccafumi e al Pordenone, perduta, ebbe una grande influenza sulla scuola pittorica genovese dal Semino al Cambiaso.\nInternamente, la villa conserva una decorazione pittorica di grande rilievo. Le sale sono arredate con mobili dei Seicento e del Settecento e con una vasta quadreria, tra cui opere di Sebastiano del Piombo, Domenico Piola e del Bronzino..\nLoggia degli Eroi.\nL'esteso ciclo di affreschi e stucchi di argomento mitologico, eseguito da Perin del Vaga nella Loggia degli Eroi, con \"Antenati Doria\" alla pareti e le \"Virtu Romane\" nelle volticelle. Il ciclo era gi\u00e0 famoso all'epoca della sua realizzazione: scrisse il Vasari nell'introduzione alla biografia del Perino:\nAppartamento del Principe.\nSala della Carit\u00e0 Romana.\nLa Sala della Carit\u00e0 Romana era l\u2019anticamera del contiguo \"Salone dei Giganti\", ma poteva fungere anche da sala da pranzo. Nell\u2019affresco della volta Perin del Vaga illustr\u00f2 l\u2019episodio detto \"\u201cdella Carit\u00e0 Romana\u201d\".\nSalone della Caduta dei Giganti e gli Arazzi di Alessandro Magno.\nSala principale dell\u2019\"appartamento di Andrea Doria\" \u2013 era il luogo di massima valenza cerimoniale del \"palazzo\", sede di feste e di banchetti sontuosi: qui fu collocato il trono di Carlo V durante i soggiorni dell\u2019imperatore nel \"palazzo\". Perin del Vaga affront\u00f2 la decorazione dell\u2019estesa volta risolvendola in un\u2019ardita composizione unica raffigurante la \"Caduta dei Giganti\". Vi si trova un grande camino in marmo bianco. Ospita importanti ritratti di Andrea e di altri membri del casato e un ciclo di arazzi del Quattrocento, di manifattura fiamminga e provenienza borgognona, gli \"Arazzi di Alessandro Magno\", incentrati sulla tradizione letteraria medievale del cosiddetto \"Romanzo di Alessandro\".\nCamera di Perseo.\nLa sala era probabilmente utilizzata come camera da letto per l\u2019inverno. Gli affreschi illustrano le vicende di un eroe sottoposto a dure prove e capace di ristabilire la concordia, allusione alle virt\u00f9 di Andrea Doria e al ruolo di pacificatore di Genova da lui rivendicato. Nelle \"lunette\" \u00e8 qui rappresentata la Storia di Perseo.\nCamera dei sacrifici.\nPresumibilmente usata come camera da letto, contiene affreschi del Perino nelle lunette, raffiguranti scene di sacrificio agli dei pagani.\nCamera di Cadmo.\nRetrocamera della Sala di Perseo con \"letto ligneo del XVII secolo\". La decorazione della volta di questa stanza risulta danneggiata a causa dei bombardamenti del 1944. Una maggiore leggibilit\u00e0 \u00e8 stata recuperata grazie al restauro del 2008: nelle \"lunette\" era rappresentata l\u2019intera \"Vicenda di Cadmo, il fondatore di Tebe\".\nCamera dello Zodiaco.\nRetrocamera della Sala dei Sacrifici, prende il nome dai segni zodiacali raffigurati sulle lunette. A causa dei danni di guerra (1944), sono conservate solo le lunette sud est, che recano i Pesci, l\u2019Acquario e, parzialmente leggibile, il Capricorno. Al centro della volta, in un bassorilievo a stucco, \u00e8 rappresentata la Fenice.\nSala di Paride.\nLa sala fa parte delle aggiunte volute da Giovanni Andrea I Doria, qualificate da un ciclo decorativo unitario, eseguito a stucco dal plasticatore urbinate Marcello Sparzo. La tematica della volta, distrutta dai bombardamenti del 1944, era di tipo \u201cprivato\u201d e amoroso: raffigurava \"il Giudizio di Paride\". In funzione di sovrapporta, sono collocate tre tele eseguite da Domenico Piola nel 1671.\nSala di Ercole.\nAltra addizione di Giovanni Andrea I Doria, con ciclo pittorico di Marcello Sparzo andato perduto nella guerra. Oggi allestita a sala da pranzo.\nAppartamento della Principessa.\nSalone del Nettuno.\nLa decorazione del Perino rappresentava \"Nettuno che placa la tempesta dopo il naufragio d\u2019Enea\", perduta dal Settecento a causa dell'uso dell\u2019inconsueta tecnica della pittura ad olio su muro. Nel 1845 Annibale Angelini ridipinse la volta con uno sfondato architettonico.\nSala di Psiche.\nPesantemente danneggiata dai bombardamenti del 1944, nelle lunette, appena recuperate tramite un intervento di restauro, \u00e8 raffigurata la vicenda di \"Psiche e Amore\" narrata da Apuleio. Nella sala \u00e8 esposto il \"ritratto di Andrea Doria nelle vesti di dio del mare\".\nSala di Aracne.\nNelle lunette \u00e8 raffigurata la storia di \"Aracne\", tratta dalle Metamorfosi di Ovidio. La volta \u00e8 stata restaurata nel 1998. La stesura originale \u00e8 stata realizzata da Perino del Vaga non ad affresco, ma con una tecnica a secco con due strati pittorici sovrapposti.\nSala di Filemone.\nRetrocamera della Sala di Psiche. La decorazione cinquecentesca \u00e8 in gran parte scomparsa sotto successive ridipinture. Nelle lunette della volta, sono stati riconosciuti due episodi della \"storia di Filemone e Bauci\"\".\"\nSala di Fetonte.\nRetrocamera della Sala di Aracne, reca l\u2019illustrazione del \"mito di Fetonte\", esempio di superbia punita, e una decorazione a grottesche. Attualmente allestita come camera da letto\".\"\nSala del Tributo.\nEpisodi della \"vicenda di Furio Camillo\", raffigurati da Marcello Sparzo. \"Alle pareti due arazzi settecenteschi\" raffiguranti \"Maggio\" e \"Dicembre\".\nSala del Trionfo.\nEpisodi della \"vicenda di Furio Camillo\", raffigurati da Marcello Sparzo. Alle pareti, tre dipinti: il \"Ritratto del Cardinale Giorgio Doria\" di Lucia Casilini Torelli, il \"Ritratto del Cardinale Giuseppe Doria di\" Filippo Sannari e infine una composizione attribuita ad Antonio Concioli che raffigura l\"\u2019Autoritratto\" dell\u2019artista mentre dipinge il ritratto del Cardinale Giuseppe Doria.\nSala dei fatti di Prometeo.\nIllustrazione dei \"Fatti di Prometeo\" di Marcello Sparzo: \"Creazione dell\u2019uomo\", \"Furto del fuoco\" e \"Prometeo che infonde la vita all\u2019uomo\". Dalla stanza si osserva l'oratorio di Donna Zenobia, con scene della \"Passione\" eseguite ad affresco ed attribuibili al pittore genovese Lazzaro Calvi,\nSala della Punizione.\nSulla volta Marcello Sparzo rappresenta nel riquadro centrale a stucco la \"Punizione di Prometeo\".\nGalleria Aurea.\nFatta costruire da Giovanni Andrea I Doria, una tipologia di spazio di forma allungata e aperta su due lati che alla fine del XVI secolo sostitu\u00ec il Salone dei Giganti quale ambiente di rappresentanza. Realizzata da Battista Cantone e Luca Carlone nel 1595. Marcello Sparzo lavor\u00f2 alla decorazione della volta Nella galleria \u2013 detta \u201cAurea\u201d per l\u2019estesa presenza, in origine, della doratura \u2013 \u00e8 esposto l\u2019importante nucleo di ritratti di antichi membri della famiglia, sculture lignee dorate e tavoli da parete secenteschi, opera dello scultore genovese Filippo Parodi. L\u2019attigua cappella conserva un significativo dipinto di Giovanni Battista Gaulli detto \"\u201cil Baciccio\u201d\" raffigurante San Giuliano che riceve la palma del martirio ed eseguito fra il 1705 e il 1706.\nIl parco.\nLa villa \u00e8 inscindibilmente legata al suo parco, che un tempo la univa direttamente al molo privato di Andrea Doria. Per rifornire d'acqua le sue fontane, fu creato a monte un lago artificiale (il Lagaccio), che - ormai prosciugato - ancora oggi d\u00e0 il nome al quartiere del Lagaccio.\nIl giardino all'italiana verso il mare, recentemente restaurato, conserva la \"Fontana del Tritone,\" un capolavoro di Giovanni Angelo Montorsoli, e la \"Fontana del Nettuno\" realizzata da Taddeo Carlone con il fratello Giuseppe e suo figlio Battista Carlone negli anni (1599-1601).\nIl parco a monte era un tempo caratterizzato da scalinate monumentali, ninfei e da una statua alta otto metri dedicata a Giove chiamata dai genovesi \"il Gigante\", alla cui base fu sepolto il \"gran Roldano\", il cane prediletto di Andrea Doria. Il parco a monte \u00e8 andato perduto per la costruzione della ferrovia nel 1854 e dell'Albergo Miramare (Gino Copped\u00e8) nel 1913, mentre la statua colossale - ormai degradata - fu demolita nel 1939.\nInfluenza sull'architettura e l'arte a Genova.\nLa villa del Principe a Fassolo rivoluzion\u00f2 gli atteggiamenti che la classe dirigente genovese aveva nei confronti dell'architettura e dell'arte. Prima di allora, gli aristocratici avevano eretto le loro dimore in citt\u00e0, in alti edifici contigui a quelli della loro famiglia. Andrea costru\u00ec il suo palazzo al di fuori, staccato da tutti. A sua imitazione, gli aristocratici genovesi presero il gusto del mecenatismo e, nei decenni successivi, iniziarono a sorgere le splendide dimore di citt\u00e0 delle Strade Nuove (oggi Salita Santa Caterina, Piazza delle Fontane Marose, via Garibaldi, via Cairoli, via Bensa e via Balbi) e le ville suburbane, edificate da architetti di fama, come Galeazzo Alessi. Una parte delle grandi ricchezze affluite in citt\u00e0 grazie ai rapporti commerciali con la Spagna ed il suo impero, sar\u00e0 investita in arte e cultura nel \"El siglo de los Genoveses\" che pu\u00f2 dirsi iniziato con la villa del Principe a Fassolo."}
{"id": "903556", "revid": "50026", "url": "https://it.wikipedia.org/wiki?curid=903556", "title": "Tartaruga dalle orecchie", "text": ""}
{"id": "903563", "revid": "960795", "url": "https://it.wikipedia.org/wiki?curid=903563", "title": "Place Vend\u00f4me", "text": "La piazza Vend\u00f4me (in francese: place Vend\u00f4me) \u00e8 una famosa piazza di Parigi.\nDescrizione.\nHa un aspetto regolare per l'uniformit\u00e0 simmetrica degli edifici che vi si affacciano. Fu fatta costruire da Luigi XIV con un decreto firmato nel 1686, per accogliervi la Biblioteca Reale, le Accademie e una sua statua equestre, analogamente a quanto aveva fatto Enrico IV a Place Dauphine. \nIl progetto, con la tipica forma ottagonale, i palazzi caratterizzati da arcate piene al pian terreno, le finestre alternate a lesene nei due ordini superiori, i colonnati corinzi e i frontoni triangolari sugli anticorpi, si deve a Jules Hardouin-Mansart, l'architetto da cui deriva il termine \"mansarda\".\nLa statua equestre di Luigi XIV fu abbattuta e fusa durante la Rivoluzione francese (solo un piede si conserv\u00f2 ed oggi si trova al Museo Carnavalet), mentre la piazza fu rinominata Piazza delle Picche.\nA partire dal Secondo Impero, la piazza si trasform\u00f2 in un luogo di richiamo per i pi\u00f9 importanti gioiellieri parigini, che ancora oggi hanno le proprie vetrine in questo luogo. Al \u2116 13 si trova il Ministero della giustizia francese: sulla facciata dell'edificio un curioso metro scolpito divenne l'unit\u00e0 di misura nazionale durante il periodo della Rivoluzione.\nAl \u2116 15 si trova l'Hotel Ritz, inaugurato nel 1898, dove sono ospitate numerose personalit\u00e0 in visita a Parigi: qui Marcel Proust organizz\u00f2 un \"grand diner\"; qui, Coco Chanel visse in una suite, dal 1931 fino alla morte (la geometria della sua forma ottagonale ispir\u00f2 il profilo della bottiglia e del tappo del profumo Chanel n\u00ba 5). E qui, la principessa Diana trascorse le sue ultime ore di vita prima di imbucare il Tunnel dell'Alma.\nAl \u2116 12 della piazza ha abitato Fryderyk Chopin.\nLa colonna di Austerlitz.\nNel 1806 Napoleone Bonaparte dopo la grande vittoria della battaglia di Austerlitz pens\u00f2 di fondere il bronzo dei 1200 cannoni catturati agli austriaci e russi (cifra simbolica e sicuramente esagerata a fini di propaganda; gli storici calcolano circa 130 cannoni presi ad\u00a0Austerlitz) e realizzare una colonna per onorare l'esercito. Venne realizzata una colonna convenzionale, ispirandosi alla colonna Traiana di Roma. La costruzione della colonna inizi\u00f2 il 25 agosto 1806 e i lavori terminarono nel 1810. Sul bassorilievo furono raffigurate scene comprese nel tempo tra la creazione della \"Grande Arm\u00e9e\" a Boulogne-sur-Mer il 29 agosto 1805 e la Pace di Presburgo 26 dicembre 1805 firmata dopo Austerlitz. La colonna venne dapprima chiamata \"Colonna d'Austerlitz\", poi \"Colonna delle Vittorie\" e in ultimo \"Colonna della Grande Arm\u00e9e\". Uno dei rilievi fu scolpito dall'italiano Lorenzo Bartolini. Dopo la battaglia di Parigi, nel 1814, soldati dell'esercito russo occupante tentarono di abbattere la colonna senza riuscirci. Riuscirono per\u00f2 a far cadere la statua di Napoleone posta alla sommit\u00e0. Una statua di Napoleone in abiti da \"petit caporal\" (piccolo caporale) realizzata da M. Seurre venne posta nuovamente sulla colonna nel 1831 dopo la abdicazione dell'ultimo re Borbone Carlo X. Secondo la leggenda Girolamo Bonaparte port\u00f2 la notizia alla \"Madame m\u00e8re\" Letizia, la vecchia madre di Napoleone ormai gravemente inferma, questa si rianim\u00f2 e cerc\u00f2 con gli occhi il busto del figlio: \u00abL'imperatore \u00e8 tornato a Parigi\u00bb, sussurr\u00f2. Ma una nuova variazione venne introdotta da Napoleone III; questi fece sostituire la statua con un'altra realizzata dallo scultore Dumont nella quale Napoleone era rappresentato in abiti imperiali.\nLa colonna venne fatta cadere su un letto di letame e distrutta dai comunardi nell'aprile 1871 perch\u00e9 considerata un monumento allo sciovinismo. In seguito alla caduta della comune, la colonna venne ricostruita."}
{"id": "903564", "revid": "13964", "url": "https://it.wikipedia.org/wiki?curid=903564", "title": "Muimuscas", "text": ""}
{"id": "903565", "revid": "36426", "url": "https://it.wikipedia.org/wiki?curid=903565", "title": "Place Vendome (piazza)", "text": ""}
{"id": "903575", "revid": "111287548", "url": "https://it.wikipedia.org/wiki?curid=903575", "title": "Pale (divinit\u00e0)", "text": "Pale era una oscura divinit\u00e0 rustica della mitologia romana, protettrice degli allevatori e del bestiame. Scarne le informazione che ci sono giunte, tanto che a volte era identificato come dio maschile, altre volte quale dea e talora persino come una coppia di d\u00e8i (il latino \"pales\" pu\u00f2 essere variamente interpretato, singolare o plurale). Venerata con gli epiteti di \"montana\", in quanto foriera di pascoli abbondanti sulle alture, e \"pastoria\", a causa del mestiere generalmente esercitato dai suoi devoti, insieme a Giunone stornava infezioni e assalti di animali feroci dal bestiame grosso e minuto; secondo la testimonianza di Tibullo, i fedeli collocavano sotto gli alberi la sua immagine rozzamente scolpita nel legno.\nIl 21 aprile era celebrata in suo onore la festa di purificazione delle greggi, i \"Palilia\" (o \"Parilia\"): compiuto il sacrificio rituale, si accendevano mucchi di paglia o di fieno disposti in file e vi si conducevano attraverso i capi d'allevamento, seguiti dai pastori stessi, che procedevano saltando; in seguito alla cerimonia si sovrappose quella per il Natale di Roma.\nNel 267 a.C. il console Marco Atilio Regolo consacr\u00f2 un tempio proprio a Pale, dea dei pastori per propiziarsi il successo sui Salentini."}
{"id": "903576", "revid": "287204", "url": "https://it.wikipedia.org/wiki?curid=903576", "title": "Place Vendome", "text": ""}
{"id": "903583", "revid": "22356", "url": "https://it.wikipedia.org/wiki?curid=903583", "title": "Ungulato", "text": ""}
{"id": "903584", "revid": "1632387", "url": "https://it.wikipedia.org/wiki?curid=903584", "title": "Megan Fox", "text": "Ha iniziato la sua carriera d'attrice nel 2001 interpretando ruoli minori in serie televisive. Ha poi raggiunto la fama grazie al ruolo nella serie televisiva \"Hope &amp; Faith\" e per aver vestito i panni di Mikaela Banes nei primi due film della saga \"Transformers\". Successivamente ha recitato in altre opere di successo o comunque molto note come \"Jennifer's Body\" (2009) e alcuni film del franchise delle \"Tartarughe Ninja\".\nBiografia.\nNata a Oak Ridge, nello Stato del Tennessee, Megan Fox ha origini irlandesi e francesi. \u00c8 cresciuta fin dai primi anni a Rockwood con i genitori Gloria Darlene (nata Cisson) e Franklin Thomas Fox. I suoi genitori divorziarono quando era molto piccola e lei e sua sorella sono state cresciute dalla madre e dal patrigno Tony Tonachio.\nA cinque anni si \u00e8 avvicinata al mondo della danza ed intorno ai dieci si \u00e8 trasferita in Florida, dove ha finito i suoi studi scolastici.\nDurante i suoi anni a scuola \u00e8 stata vittima di bullismo, ed infatti ha raccontato che per tale motivo era costretta a mangiare il pranzo in bagno. Fox ha spiegato che i problemi non nascevano per via del suo aspetto, ma perch\u00e9 che \u00e8 molto misogina e irrispettosa nei confronti delle donne. Altri problemi erano legati al suo desiderio di diventare un'attrice.\nCarriera.\nIl suo debutto nel mondo della recitazione avviene a sedici anni quando \u00e8 scelta per interpretare Brianna Wallace nel film \"Holiday in the Sun\", al fianco di Ashley Olsen. Negli anni seguenti appare nelle serie televisive \"Le cose che amo di te\" e \"Due uomini e mezzo\". Nel 2004 debutta al cinema nel film \"Quanto \u00e8 difficile essere teenager!\", che la vede opposta al personaggio interpretato da Lindsay Lohan. La Fox \u00e8 poi apparsa nelle stagioni 2 e 3 della serie televisiva \"Hope &amp; Faith\", show cancellato nel 2006.\nNel 2007 \u00e8 nel cast del film \"Transformers\" di Michael Bay, prodotto da Steven Spielberg, dove veste i panni di Mikaela Banes al fianco di Shia LaBeouf. \u00c8 stata nominata, per la sua interpretazione, agli \"MTV Movie Awards\" nella categoria \"Breakthrough Performance\"; ha anche ricevuto 3 nomination ai \"Teen Choice Awards\". Ha poi preso parte a \"Star System - Se non ci sei non esisti\" al fianco di Kirsten Dunst, Simon Pegg, Jeff Bridges, e Gillian Anderson. Nel 2009 \u00e8 protagonista di \"Jennifer's Body\", dove interpreta la cheerleader Jennifer Check posseduta da un demonio, al fianco di Amanda Seyfried e Adam Brody. Sempre nel 2009 interpreta di nuovo Mikaela Banes in \"Transformers - La vendetta del caduto\". Per girare il film il regista le chiese di ingrassare di 5 chili, perch\u00e9 riteneva la Fox troppo magra.\nIn seguito alle sue performance in \"Transformers - La vendetta del caduto\" e in \"Jennifer's Body\", la Fox viene candidata ai Razzie Awards nella categoria \"Peggior attrice\".\nAd aprile 2009 inizia le riprese del film \"Jonah Hex\". Verso la fine del 2010 venne confermato che Megan Fox non avrebbe fatto parte del cast del film \"Transformers 3\": il produttore Steven Spielberg non aveva gradito il modo in cui l'attrice aveva parlato di Michael Bay durante un'intervista al tabloid inglese Daily Mail, dove la Fox aveva equiparato il regista ad Hitler, per la maniera in cui secondo lei, Bay dirige le riprese dei suoi film. Quindi Spielberg mand\u00f2 a casa l'attrice licenziandola dal cast di \"Transformers 3\". Questo determin\u00f2 la sua sostituzione nel ruolo di protagonista femminile con Rosie Huntington-Whiteley. Successivamente la Fox ha partecipato assieme a Dominic Monaghan al video di \"Love the Way You Lie\", canzone del rapper statunitense Eminem. Il 2012 \u00e8 poi l'anno in cui partecipa al film \"Friends with Kids\" di Jennifer Westfeldt, e sempre nello stesso anno realizza due camei nei film \"Il dittatore\" di Larry Charles e \"Questi sono i 40\" di Judd Apatow.\nNel 2013 viene scelta per interpretare April O'Neil nel film \"Tartarughe Ninja\" diretto da Jonathan Liebesman, che vede la presenza di Michael Bay nel ruolo di produttore, lo stesso con il quale aveva avuto divergenze in passato che le impedirono di prendere parte al terzo capitolo di \"Transformers\". Nel 2015 \u00e8 nel cast del film \"Zeroville\", tratto dall'omonimo romanzo di Stephen Michael Erickson e diretto da James Franco. Dal 2016 ha inoltre un ruolo ricorrente nella quinta e sesta stagione di \"New Girl\", e torna a vestire i panni di April O'Neil nel film \"Tartarughe Ninja - Fuori dall'ombra\". Nel 2018 debutta come conduttrice televisive nel programma da lei ideato \"Legends Of The Lost With Megan Fox\". Fra 2019 e 2020, Fox ha recitato in vari film indipendenti. Sempre nel 2020, Fox \u00e8 protagonista del videoclip di Machine Gun Kelly \"Bloody Valentine\". Attualmente l'attrice ha 4 film in post-produzione.\nImmagine.\nA tredici anni la Fox vince numerosi premi alla \"American Modeling and Talent Convention\" di Hilton Head, nel South Carolina. Nel 2006, data la sua sorprendente bellezza, si \u00e8 classificata al 68\u00ba posto tra le donne pi\u00f9 sexy del mondo secondo la rivista \"FHM\"; nella classifica di \"Maxim\" del 2007 si \u00e8 classificata 18\u00aa. Nel 2008 e nel 2009 riesce ad arrivare al 1\u00ba posto delle donne pi\u00f9 sexy del mondo sempre secondo \"FHM\". Sempre nel 2008 \u00e8 stata la protagonista di molte copertine, tra le pi\u00f9 importanti: \"Cosmo Girl\", \"GQ\" e \"FHM\". Nel 2009 \u00e8 di nuovo sulle copertine di \"GQ\" e \"Maxim\", ma appare anche su \"Elle\" e \"Esquire\".\n\u00c8 stata scelta come testimonial della campagna pubblicitaria di Giorgio Armani Underwear e Jeans Primavera/Estate 2010 insieme al calciatore Cristiano Ronaldo e riconfermata anche per la campagna autunno-inverno Armani Underwear, Jeans e Cosmetics; tra il 2011 e il 2013 \u00e8 stata scelta come protagonista della campagna promozionale per la fragranze Armani Code, e tra il 2010 e 2012 \u00e8 stata il volto della linea Beauty di Giorgio Armani. Lo stilista ha dichiarato che l'attrice incarna la sua visione di bellezza delle donne: \"libere, sicure di s\u00e9, dotate di forte femminilit\u00e0, sensualit\u00e0 e forza\". Nel 2010 viene scelta da Motorola come testimonial d'eccezione per lo spot trasmesso nel corso del Super Bowl per pubblicizzare lo smartphone Devour. Nel 2013 \u00e8 la testimonial di \"Instinct\", la nuova fragranza Avon, e prende parte ad uno spot promozionale del videogioco \"\".\nNel 2017 viene scelta dal brand Lotus come testimonial della linea gioielli e orologi. Nel maggio dello stesso anno diventa co-proprietaria del marchio di moda \"Frederic's of Hollywood\".\nVita privata.\nMegan ha rivelato di essere bisessuale in un'intervista del 2009 alla rivista \"Esquire\", affermando \u00abPenso che le persone nascano bisessuali e poi facciano scelte subconscie basate sulle pressioni della societ\u00e0. Io non ho nessun dubbio di essere bisessuale\u00bb.\nLa Fox ha iniziato a frequentare l'attore Brian Austin Green, dopo averlo conosciuto sul set di \"Hope and Faith\"; lei aveva 18 anni, lui 30. Il 24 giugno 2010 i due si sono sposati in una cerimonia privata al Four Seasons Resort nell'isola di Maui. La coppia ha avuto tre figli, Noah Shannon Green (27 settembre 2012), Bodhi Ransom Green (12 febbraio 2014) e Journey River Green (4 agosto 2016). Nel 2015 era stata annunciata la separazione dell'attrice dal marito, ma i due si sono ricongiunti dopo qualche tempo. Nel 2020 per\u00f2 arriva la separazione definitiva, annunciata dallo stesso Brian Austin Green, il quale spiega che si erano separati gi\u00e0 dal dicembre del 2019. A giugno 2020 viene ufficializzata la sua relazione con il rapper Machine Gun Kelly. Il 12 gennaio 2022 i due si fidanzano ufficialmente.\nRiconoscimenti.\nTeen Choice Award\nDoppiatrici italiane.\nNelle versioni in italiano dei suoi lavori, Megan Fox \u00e8 stata doppiata da:"}
{"id": "903598", "revid": "36426", "url": "https://it.wikipedia.org/wiki?curid=903598", "title": "Th\u00e9\u00e2tre de la com\u00e9die italienne (Parigi)", "text": ""}
{"id": "903601", "revid": "39692", "url": "https://it.wikipedia.org/wiki?curid=903601", "title": "Hydrodamalis gigans", "text": ""}
{"id": "903605", "revid": "838137", "url": "https://it.wikipedia.org/wiki?curid=903605", "title": "Francesco Zerrillo", "text": "\u00c8 vescovo emerito della diocesi di Lucera-Troia.\nBiografia.\nNato a Reino, arcidiocesi di Benevento, il 23 aprile 1931; il 25 luglio 1954 viene ordinato sacerdote dall'arcivescovo Agostino Mancinelli. Padre spirituale nel Pontificio Seminario Regionale di Benevento dal 1954 al 1977; parroco di \"San Modesto\" in Benevento dal 1977, Vice Presidente Nazionale dell'Unione Apostolica del Clero.\nIl 7 dicembre 1985 \u00e8 eletto vescovo di Tricarico; viene consacrato il 25 gennaio 1986 dal cardinale Bernardin Gantin, coconsacranti gli arcivescovi Carlo Minchiatti e Carmelo Cassati, M.S.C.\nIl 15 febbraio 1997 viene trasferito alla sede vescovile di Lucera-Troia.\nIl 30 giugno 2007 papa Benedetto XVI ne ha accettato le dimissioni per raggiunti limiti di et\u00e0, nominandolo amministratore apostolico della diocesi fino all'ingresso del suo successore, Domenico Cornacchia, avvenuto il 14 ottobre 2007.\n\u00c8 stato segretario della Conferenza Episcopale di Basilicata, membro per la Commissione CEI per il clero e delegato della Conferenza Episcopale di Basilicata per la formazione culturale nei Seminari maggiore e minore.\nIl 2 febbraio 2010 si dichiara contro le unioni omosessuali, criticando le leggi contro l'omofobia e sostenendo che il gay credente non dovrebbe avvicinarsi alla Comunione per non alimentare lo scandalo.\nGenealogia episcopale.\nLa genealogia episcopale \u00e8:"}
{"id": "903606", "revid": "172126", "url": "https://it.wikipedia.org/wiki?curid=903606", "title": "Uncanny Valley", "text": ""}
{"id": "903610", "revid": "73843", "url": "https://it.wikipedia.org/wiki?curid=903610", "title": "Passo della Calla", "text": ""}
{"id": "903612", "revid": "287204", "url": "https://it.wikipedia.org/wiki?curid=903612", "title": "Fudbalski klub Smederevo", "text": "Il Fudbalski klub Smederevo (serbo: \"\u0424\u041a \u0421\u043c\u0435\u0434\u0435\u0440\u0435\u0432\u043e\") \u00e8 una societ\u00e0 calcistica serba con sede nella citt\u00e0 di Smederevo.\nIl club venne fondato il 6 maggio 1924 come \"Srpsko akcionarsko rudarsko topioni\u010darsko industrijsko dru\u0161tvo\" (SARTID), ossia come la squadra di calcio della fabbrica di ferro, la principale industria della citt\u00e0. Durante gli anni del Regno di Jugoslavia, furono poche le soddisfazioni per il club. Nel 1944 venne fondato un nuovo club, con il nome di \"Metalac\".\nNel 1946, sulle ceneri del vecchio \"SARTID\" venne creato una nuova squadra, la \"Jedinstvo\", che modific\u00f2 il proprio nome, nel 1949, in \"FK Smederevo\". Nel 1958, la fusione tra l\"FK Smederevo\" e il \"Metalac\" determin\u00f2 la nascita dell\"OFK Budu\u0107nost\", che nel 1962 cambi\u00f2 nuovamente nome in \"FK Smederevo\", per cambiare di l\u00ec a pochi anni, nel 1967, in \"Metalurg\".\nNel 1976, infine, riprese per la terza volta la denominazione di \"FK Smederevo\", nome che mantenne fino alla dissoluzione della Jugoslavia nel 1992. Durante tutto questo periodo la squadra milit\u00f2 sempre nelle leghe minori.\nNel 1992 il club riprese il nome originale di \"FK Sartid\", dato che le industrie Sartid erano nel frattempo entrate sia nel capitale sociale della societ\u00e0, sia come sponsor primario. L'apporto economico determinante del colosso industriale serbo determin\u00f2 una rapida scalata dei vari campionati minori, e, nel 1998, il club venne, per la prima volta nella sua storia, promosso nel massimo campionato delle Repubblica Federale di Jugoslavia.\nIl lento consolidamento, a livello sportivo, venne sancito dalla vittoria della Coppa di Serbia e Montenegro del 2003 contro la Stella Rossa di Belgrado, e dalle partecipazioni alla Coppa UEFA 2002-2003 e alla Coppa UEFA 2003-2004.\nNel 2004, nuovamente, il club venne ridenominato \"FK Smederevo\",\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "903617", "revid": "114356987", "url": "https://it.wikipedia.org/wiki?curid=903617", "title": "Checksum", "text": " \nIn telecomunicazioni e informatica il checksum (lett. \"somma di controllo\") \u00e8 una sequenza di bit che, associata al pacchetto trasmesso, viene utilizzata per verificare l'integrit\u00e0 di un dato o di un messaggio che pu\u00f2 subire alterazioni durante la trasmissione sul canale di comunicazione.\nIl funzionamento del \"checksum\" \u00e8 del tutto analogo a quello dell'ultima lettera del codice fiscale. Essa infatti viene generata tramite un certo algoritmo a partire dalle lettere precedenti. Nel comunicare il codice fiscale potrebbe capitare che qualche lettera venga alterata. Il destinatario perci\u00f2 pu\u00f2 ricalcolarsi il \"checksum\" (cio\u00e8 l'ultima lettera). Se il risultato del calcolo \u00e8 diverso da quanto scritto nel codice fiscale allora c'\u00e8 stato un errore e il codice \u00e8 sbagliato.\nDescrizione.\nIl tipo pi\u00f9 semplice di \"checksum\" consiste nel sommare in trasmissione tutti i bit del messaggio e di memorizzare il valore risultante nel frame inviato. Per controllare l'integrit\u00e0 del messaggio sar\u00e0 sufficiente effettuare in ricezione la stessa operazione di somma e confrontarla con il \"checksum\" memorizzato nel frame. Se i due valori coincidono, i dati possono essere considerati integri.\nQuesta semplice forma di \"checksum\" non \u00e8 molto accurata in quanto non permette di rilevare certe tipologie di errore come:\nIn questi casi, quando cio\u00e8 ci sono due o pi\u00f9 serie di bit che hanno lo stesso \"checksum\", si parla di \"collisioni\". Ovviamente, minore \u00e8 la probabilit\u00e0 di collisioni, migliore \u00e8 la qualit\u00e0 dell'algoritmo di controllo e quindi la sicurezza nella verifica dell'integrit\u00e0.\nAltre comuni varianti di questo semplice \"checksum\" sono ottenute usando al posto della somma l'operazione di XOR come nel Longitudinal redundancy check (LRC) o sommando i bit a gruppi di 2 o 4 come nell'Internet checksum (RFC-1071). Queste varianti mantengono la stessa semplicit\u00e0 di calcolo ma manifestano anche gli stessi difetti.\nCon il tempo sono nati diversi metodi di controllo pi\u00f9 sofisticati, come il checksum di Fletcher, l'Adler-32, il Cyclic redundancy check (CRC), in cui il risultato non dipende solo dal valore dei bit, ma anche dalla loro posizione. Il prezzo della maggiore affidabilit\u00e0 viene pagato in termini di risorse di elaborazione necessarie al calcolo del \"checksum\".\nIl checksum \u00e8 presente nell'header di molti protocolli di rete proprio per verificare l'integrit\u00e0 del pacchetto trasmesso.\nQuesti metodi sono utili per la verifica di corruzioni accidentali (errori di trasferimento, o di memorizzazione, perdita di dati), ma non sono sicuri contro gli attacchi di malintenzionati, in quanto le loro strutture matematiche non sono particolarmente complesse da aggirare. Per questo tipo di attacchi vengono utilizzati algoritmi di hash crittografati, come l'MD5, lo SHA-1 (in cui per\u00f2 sono state trovate \"collisioni\"), o lo SHA-256, per il momento incorruttibile.\nI checksum vengono usati spesso su Internet per poter garantire che i dati scaricati siano corretti e per garantirne l'autenticit\u00e0. \nPer esempio nel download di software, il distributore del programma pubblica il \"checksum\" (in genere MD5 o SHA-1), che nello specifico viene chiamato \"digest\", che viene controllato dall'utente per verificare l'integrit\u00e0 dei dati."}
{"id": "903620", "revid": "194571", "url": "https://it.wikipedia.org/wiki?curid=903620", "title": "Vertebre cervicali", "text": ""}
{"id": "903627", "revid": "125960374", "url": "https://it.wikipedia.org/wiki?curid=903627", "title": "Slovenia", "text": "La Slovenia, ufficialmente Repubblica di Slovenia (in sloveno \"Republika Slovenija\", in ungherese \" Szlov\u00e9n K\u00f6zt\u00e1rsas\u00e1g\"), \u00e8 uno Stato sovrano dell'Europa centrale, confinante a ovest con l'Italia (Friuli-Venezia Giulia), a nord con l'Austria, a est con l'Ungheria e la Croazia a sud, affacciandosi a sud-ovest sul mare Adriatico (golfo di Trieste).\nLa sua capitale \u00e8 Lubiana.\nDal 1\u00ba maggio 2004 la Slovenia \u00e8 membro dell'Unione europea e la valuta nazionale, dal 1\u00ba gennaio 2007, \u00e8 l'euro, che ha sostituito il tallero sloveno, adottato nel 1991 dopo l'indipendenza; precedentemente la moneta era il dinaro iugoslavo. Nella regione istriana del Paese vive una comunit\u00e0 autoctona italiana, mentre nella zona di confine orientale si trova quella ungherese; crescente \u00e8 l'immigrazione serba e bosniaco-erzegovina. La Festa nazionale slovena, cos\u00ec come quella croata, ricorre il 25 giugno, anniversario della dichiarazione d'indipendenza del 1991 dalla Repubblica Socialista Federale di Iugoslavia.\nStoria.\nLa storia del territorio della Slovenia e quella del popolo sloveno si intrecciano con le vicende delle potenze vicine nel corso dei secoli.\nLo sviluppo nel tempo della storia slovena si segue facendo riferimento alle sue province storiche: la Carniola al centro, la porzione meridionale della Stiria a oriente, e l'area alpino-litoranea a ovest.\nDurante l'Impero romano, il territorio dell'odierno Stato era suddiviso fra la regione della Venetia et Histria a occidente, e la provincia della Pannonia a oriente, separate da una linea di confine lungo le Alpi Giulie ed il Carso che ritorner\u00e0 pi\u00f9 volte nella vicenda storica. Dopo la caduta dell'Impero, il paese entr\u00f2 a far parte del regno di Odoacre e poi di quello ostrogoto, mentre nel VI secolo si insediarono nell'area le genti slave meridionali, cui si possono ricondurre gli attuali sloveni.\nNell'VIII secolo la zona pass\u00f2 sotto il dominio dei Franchi e dal 753 la Carniola fu cristianizzata dal monaco irlandese san Modesto inviato nella regione come corepiscopo dal vescovo Virgilio di Salisburgo e dai missionari susseguiti dal vescovato di Salisburgo e dal Patriarcato di Aquileia. Sotto Carlo Magno, la Carniola fece parte della Marca del Friuli, ma poi divenne un margraviato autonomo, governato da un margravio di etnia slava con sede a Kranj, soggetto ai duchi di Carinzia. L'area occidentale alpino-litoranea invece continu\u00f2 a far parte del Friuli storico.\nNel X secolo diverse cittadine e vallate della zona furono aggregate, seppur distanti, a Principati vescovili dell'area tedesca, mentre nel 1071 anche la Carniola fu sottoposta alla giurisdizione secolare dei Patriarchi di Aquileia. Questi la diedero in feudo alla casata di Babenberg, iniziando cos\u00ec il legame storico e statuale fra la Slovenia e l'Austria. Nel 1245, Federico II di Babenberg, duca d'Austria e di Stiria, ottenne il titolo di Ducato anche alla Carniola. Nel 1278 la citt\u00e0 di Capodistria e la zona costiera istriana a lei vicina, fino a quel momento appartenuta al Patriarcato, si un\u00ec alla Repubblica di Venezia.\nSegu\u00ec un periodo di governo della casa di Carinzia e Tirolo, che erano gi\u00e0 signori anche dell'area di Gorizia, ma alla morte di Enrico di Carinzia e Tirolo nel 1335 la Carinzia, la Carniola, la Stiria ed altri possedimenti furono assegnati dall'Imperatore Ludovico il Bavaro a Ottone IV d'Asburgo. Dal 1335 pertanto inizi\u00f2 il lungo periodo di dominio asburgico dell'attuale Slovenia, terminato solo dopo sei secoli nel 1918.\nDopo i rivolgimenti e i continui mutamenti di confini nell'et\u00e0 napoleonica, l'et\u00e0 della Restaurazione vide sancita l'annessione all'Impero d'Austria anche delle terre che erano state della Repubblica di Venezia, fra cui Capodistria e il litorale istriano.\nDopo la prima guerra mondiale e la caduta dell'Impero austro-ungarico, la maggior parte dell'attuale Slovenia entr\u00f2 nel neonato Regno di Jugoslavia (\"Regno dei serbi, dei croati e degli sloveni\"); mentre un'altra parte, corrispondente alla Valle dell'Isonzo, alle zone di Idria e di Postumia ed alla parte carsico-istriana, dove era presente una popolazione d'etnia slovena (minoritaria lungo le coste e nei centri maggiori, maggioritaria nell'interno), fu attribuita al Regno d'Italia.\nDurante la seconda guerra mondiale, nel 1941, la Jugoslavia venne invasa dagli eserciti dell'Asse, e la Slovenia fu divisa fra l'Italia (con la creazione della Provincia di Lubiana), la Germania e l'Ungheria. In quello stesso periodo, la popolazione tedesca dell'isola linguistica di Gottschee fu in larga parte espulsa, e l'area ripopolata con sloveni provenienti dalla zona sotto occupazione ungherese. Dal settembre 1943 anche la zona precedentemente annessa dall'Italia fu occupata dal Terzo Reich, e divenne parte della Zona d'operazioni del Litorale adriatico.\nAlla fine della guerra, nel 1947, la Slovenia, divenuta repubblica federata della Jugoslavia socialista, ottenne buona parte delle terre del Regno d'Italia conquistate dalle formazioni slavo-comuniste di Tito, espandendosi fino all'Isonzo, nel Carso ed inglobando gran parte delle Alpi Giulie. La popolazione autoctona italiana, anche laddove era preponderante (come sul litorale), abbandon\u00f2 il territorio con l'esodo giuliano-dalmata. Nel 1954, con la soppressione del Territorio Libero di Trieste, la Slovenia jugoslava annesse anche la porzione settentrionale della \"Zona B\", corrispondente alla citt\u00e0 di Capodistria e ai suoi dintorni, guadagnando cos\u00ec la sponda meridionale del golfo di Trieste e uno sbocco sul Mare Adriatico. Il confine meridionale con la Croazia fu fissato invece lungo il torrente Dragogna.\nIl 25 giugno 1991 la Slovenia dichiar\u00f2 l'indipendenza dalla Jugoslavia, e usc\u00ec relativamente indenne dal conflitto immediatamente scaturitone, denominato guerra dei dieci giorni, ottenendo nei mesi successivi il riconoscimento della propria sovranit\u00e0. Il Paese riusc\u00ec quindi a non essere militarmente coinvolto nei successivi eventi delle guerre jugoslave.\nCon l'indipendenza inizia un riavvicinamento della nazione al contesto storico-politico dell'Europa Centrale, nel quale si era svolta gran parte della sua storia. Nel 2004 la Slovenia entra a far parte dell'Unione europea e della NATO, e nel 2007 adotta l'euro come propria moneta.\nGeografia.\nLa Slovenia si trova nell'Europa centro-meridionale, tra le Alpi e la penisola balcanica, con una superficie di 20\u00a0273\u00a0km\u00b2 (una superficie pari a quella della Puglia) \u00e8 la seconda meno estesa tra le ex-repubbliche jugoslave dopo il Montenegro.\nMorfologia.\nLa maggior parte del territorio sloveno si trova a pi\u00f9 di 200\u00a0m sul livello del mare. Pu\u00f2 essere suddiviso in tre zone: l'altopiano carsico (\"Kras\"), compreso tra il confine con l'Italia e Lubiana; la zona alpina e prealpina che occupa la maggior parte del paese e un lembo di pianura pannonica a est verso l'Ungheria.\nL'altopiano carsico \u00e8 caratterizzato da rocce calcaree soggette al caratteristico fenomeno detto, appunto, carsismo che comporta la formazione di cavit\u00e0 sotterranee in cui talvolta scorrono anche corsi d'acqua.\nLa zona alpina \u00e8 composta, da ovest a est:\nOltre al Tricorno fra le montagne pi\u00f9 alte del paese vi sono la \u0160krlatica (2\u00a0740\u00a0m), il Mangart (2\u00a0677\u00a0m), il monte Canin (\"Kanin\", 2\u00a0587\u00a0m), il Grintovec (2\u00a0558\u00a0m), il monte Nero (\"Krn\", 2\u00a0245\u00a0m).\nIdrografia.\nI quattro principali fiumi del paese sono:\nIl lago pi\u00f9 esteso \u00e8 quello di Cerknica, che pu\u00f2 raggiungere i 38\u00a0km\u00b2: questo bacino ha la caratteristica di riempirsi e svuotarsi periodicamente a causa della presenza di fiumi carsici e inghiottitoi nel terreno sottostante; non raggiunge mai profondit\u00e0 superiori ai 3\u00a0m. Il secondo lago pi\u00f9 esteso \u00e8 quello di Bohinj, ai piedi del Tricorno, con una superficie di 3,28\u00a0km\u00b2. Altro lago da segnalare, sebbene di ridotte dimensioni, \u00e8 il lago di Bled: ha una superficie di appena 1,45\u00a0km\u00b2 e pu\u00f2 raggiungere una profondit\u00e0 di 30\u00a0m. Al centro del lago vi \u00e8 un'isola ed essa \u00e8 l'unica isola naturale della Slovenia.\nLa costa slovena si affaccia sul \"Golfo di Trieste\" per circa 46.6\u00a0km ed \u00e8 principalmente rocciosa.\nClima.\nIl clima \u00e8 submediterraneo sulla costa, alpino sulle montagne e continentale, con estati calde (spesso mitigate dall'altitudine) e inverni freddi, negli altopiani e nelle valli orientali.\nLa temperatura media annua sul litorale adriatico (Portorose) \u00e8 di 13,8\u00a0\u00b0C, con una media del mese pi\u00f9 freddo, gennaio, di 4,9\u00a0\u00b0C e del mese pi\u00f9 caldo, luglio, di 23,3\u00a0\u00b0C; a Lubiana, situata a quasi 400 metri di quota nella zona centrale, tali valori scendono rispettivamente a 9,3\u00a0\u00b0C per la media annua, -1,1\u00a0\u00b0C per la media di gennaio e 19,2\u00a0\u00b0C per la media di luglio.\nLe precipitazioni sono variabili, con valori di circa 1\u00a0000\u00a0mm sulla costa, 800\u00a0mm nel sud-est e 1\u00a0400\u00a0mm nella Slovenia centrale; lungo l'arco alpino, nelle zone orograficamente meglio esposte alle correnti umide, si possono raggiungere anche i 3\u00a0500\u00a0mm.\nSociet\u00e0.\nLa Slovenia a fine 2010 conta 2\u00a0045\u00a0901 abitanti.\nComunit\u00e0 nazionali slovene autoctone esistono in tutti i quattro paesi confinanti: in Italia (nelle provincie di Trieste, Gorizia e Udine) sono stimate tra le 70.000 e 80.000 persone, in Austria (in Carinzia sono stimate tra le 20.000 e 40.000 persone, mentre in Stiria 5.000), in Ungheria (nel Porabje sono stimati 3.500 sloveni); anche in Croazia vi \u00e8 una comunit\u00e0 nazionale slovena autoctona, in Istria settentrionale, nel Fiumano, nel Gorski Kotar e nel Med\u017eimurje, ma anche nei pressi dei fiumi Kolpa e Sotla e il loro numero \u00e8 stimato in circa 3.500 persone; in Croazia vive anche una consistente comunit\u00e0 slovena di emigranti, stimata in 10.000 individui).\nEvoluzione demografica.\nIl tasso di crescita annuo \u00e8 dello 0,12% (stima 2000). L'aspettativa di vita \u00e8 di 74 anni per gli uomini e di 81 anni per le donne; la mortalit\u00e0 infantile \u00e8 del 4,1 per mille.\nCirca il 51% della popolazione vive in aree urbane, il restante 49% in zone rurali; la densit\u00e0 abitativa, nel 2010, \u00e8 di 101,4 abitanti per km\u00b2.\nLa Slovenia \u00e8 al diciottesimo posto al mondo per il tasso di suicidi.\nEtnie e le sue comunit\u00e0.\nIl maggiore gruppo etnico \u00e8 quello sloveno, omogeneamente distribuito in tutto il paese. Esistono poi due storiche minoranze autoctone, quella italiana (concentrata nel Litorale) e quella ungherese (nell'Oltremura), riconosciute dalla Costituzione, e alle quali sono garantiti seggi in Parlamento. Sono presenti consistenti etnie provenienti da altre ex-repubbliche jugoslave, principalmente serbi, croati, bosniaci, e albanesi.\nSeguono i dati del censimento del 2002:\nLa presenza autoctona di italiani.\nGli Italiani di Slovenia rappresentano una minoranza residuale di quelle popolazioni italiane autoctone che abitarono per secoli ed in gran numero, le coste dell'Istria e le principali citt\u00e0 di questa, che erano territori della Repubblica di Venezia. In Istria, secondo i censimenti austriaci che raccolsero le dichiarazioni relative alla lingua d'uso nel 1880, 1890, 1900 e 1910, nella regione geografica istriana gli italofoni contavano dal 37,59% (1910) al 41,66% (1880) della popolazione totale, concentrati nella aree costiere occidentali dove raggiungevano anche il 90%. Hanno subito una drastica riduzione dovuta all'esodo giuliano dalmata, che \u00e8 stato causato dall'occupazione del territorio da parte dell'esercito jugoslavo durante la seconda guerra mondiale e dalle persecuzioni perpetuate da questo nei confronti della popolazione italiana, che sono conosciute come \"massacri delle foibe\".\nSecondo il censimento sloveno del 2002 in Slovenia ci sono 3\u00a0762 abitanti di nazionalit\u00e0 italiana, che sono organizzati nell'Unione Italiana. La lingua italiana viene insegnata in tutte le istituzioni statali nella zona del Litorale. Le maggiori comunit\u00e0 italiane sono a Ancarano, Capodistria, Pirano e Isola d'Istria che sono tutti e quattro comuni bilingui sloveno-italiani. Inoltre alla comunit\u00e0 italiana \u00e8 garantito un seggio al Parlamento sloveno, occupato ininterrottamente da Roberto Battelli dal 1990 al 2018, al quale \u00e8 succeduto Felice \u017di\u017ea con le elezioni del 2018.\nLa presenza autoctona di ungheresi.\nLa comunit\u00e0 ungherese \u00e8 concentrata soprattutto in tre comuni dell'Oltremura che sono bilingui sloveno-ungheresi. Anche alla comunit\u00e0 ungherese \u00e8 garantito un seggio al Parlamento sloveno.\nReligione.\nSecondo i dati del censimento 2002 la popolazione slovena si ripartisce in:\nLingue.\nLa lingua ufficiale su tutto il territorio \u00e8 lo sloveno. Ad essa si affianca l'italiano nei quattro comuni litoranei di Ancarano, Capodistria, Isola d'Istria e Pirano, e l'ungherese in tre comuni di Oltremura (Dobrovnik/Dobr\u00f3nak, Hodo\u0161/Hodos e Lendava/Lendva). I locutori di madrelingua italiana sono 3 762 (lo 0,18% della popolazione), mentre la lingua italiana \u00e8 parlata, come lingua straniera, dal 15% della popolazione (309 400 persone). Sloveno, italiano e ungherese sono le lingue elencate come ufficiali nella Costituzione. Come tali, tutte le leggi e i documenti di interesse nazionale sono redatti in tutte e tre le lingue, cos\u00ec come i passaporti. Inoltre i cittadini sloveni di lingua italiana e ungherese hanno diritto ad almeno un seggio nel Parlamento sloveno. Gli altri atti pubblici sono redatti in lingua slovena, mentre vengono redatti anche in italiano e in ungherese nelle zone dove queste hanno, a fianco dello sloveno, lo status di lingua ufficiale.\nPolitica.\nOrdinamento dello Stato.\nLa Slovenia \u00e8 una Repubblica parlamentare.\nParlamento.\nIn Slovenia vige un bicameralismo imperfetto, vale a dire che i due rami del Parlamento non hanno gli stessi poteri.\nL'Assemblea nazionale (\"Dr\u017eavni Zbor\") rappresenta la camera bassa e conta 90 componenti, eletti con un sistema elettorale misto maggioritario-proporzionale direttamente dai cittadini, con due seggi riservati alle comunit\u00e0 nazionali autoctone italiana e ungherese. Il mandato \u00e8 di quattro anni.\nL'Assemblea nazionale concede o revoca la fiducia al Governo, su proposta del Primo ministro nomina e revoca i ministri e ratifica con una maggioranza dei 2/3 dei suoi membri (60) i trattati internazionali, oltre a indire il referendum vincolante per la ratifica degli stessi.\nL'iniziativa legislativa appartiene ai deputati e al Governo. Una legge pu\u00f2 essere proposta anche da 5\u00a0000 elettori.\nIl Consiglio nazionale (\"Dr\u017eavni Svet\") rappresenta la camera alta e conta 40 componenti, cos\u00ec ripartiti:\nIl Consiglio nazionale propone all'Assemblea nazionale l'adozione di leggi ed esprime all'Assemblea nazionale il proprio parere su tutti gli affari di sua competenza. Prima della promulgazione di una legge pu\u00f2 richiedere all'Assemblea nazionale una seconda deliberazione, pu\u00f2 chiedere un'indagine su affari di carattere pubblico, pu\u00f2 chiedere la indizione di un referendum.\nL'elezione del Consiglio nazionale avviene ogni cinque anni.\nPresidente della Repubblica.\nIl Presidente della Repubblica \u00e8 eletto dal popolo per un mandato di cinque anni. Pu\u00f2 essere eletto solamente due volte consecutive.\nRappresenta l'unit\u00e0 della nazione ed \u00e8 capo delle forze armate. Promulga inoltre le leggi, accredita i diplomatici sloveni all'estero e riceve le credenziali di quelli stranieri in Slovenia, promulga i trattati internazionali.\nGoverno.\nIl Governo \u00e8 composto dal Presidente e dai ministri. Nell'ambito delle loro competenze il Governo e i singoli ministri sono autonomi e responsabili verso l'Assemblea nazionale.\nIl Presidente della Repubblica, dopo le consultazioni con i capigruppo dei deputati, presenta all'Assemblea nazionale il candidato a Presidente del Governo. Il Presidente del Governo viene eletto dall'Assemblea a maggioranza dei voti di tutti i deputati.\nI ministri vengono nominati e destituiti dall'Assemblea nazionale su proposta del Presidente del Governo. Prima della nomina il ministro proposto deve presentarsi davanti alla competente commissione dell'Assemblea e rispondere alle interrogazioni.\nMagistratura.\nAl vertice della Magistratura c'\u00e8 la Corte suprema.\nL'Assemblea nazionale elegge i giudici su proposta del Consiglio della magistratura. Il Consiglio della magistratura \u00e8 composto da undici membri: cinque sono eletti su proposta del Presidente della Repubblica dall'Assemblea nazionale, sei sono invece eletti nelle proprie file tra i giudici.\nCorte costituzionale.\n\u00c8 formata da nove giudici eletti dall'Assemblea nazionale su proposta del Presidente della Repubblica. Il suo presidente \u00e8 eletto in seno alla stessa con voto segreto e svolge il suo mandato per tre anni. Essa giudica sulla conformit\u00e0 delle leggi rispetto alla Costituzione, delle leggi e dei regolamenti rispetto ai trattati internazionali ratificati e rispetto ai principi del diritto internazionale, dei regolamenti rispetto alla Costituzione e alle leggi.\nRelazioni con l'Unione europea.\nQueste le tappe gi\u00e0 percorse del processo di integrazione:\nSuddivisioni storiche ed amministrative.\nRegioni statistiche.\nLa Slovenia \u00e8 suddivisa in 12 \"regioni statistiche\" (\"Statisti\u010dne regije\"), che non hanno carattere amministrativo, ma solamente statistico. Ognuna \u00e8 formata da vari comuni (\"ob\u010dina\") per un totale di 210, di cui 12 con lo status di citt\u00e0 (\"mestna ob\u010dina\").\nProvince tradizionali.\nLa Slovenia \u00e8 suddivisibile anche secondo 7 province tradizionali (\"pokrajine\"), senza alcun valore amministrativo ma solo storico e culturale.\nRivendicazioni territoriali.\nLa Slovenia confina a nord con l'Austria e l'Ungheria, a est e a sud con la Croazia, a ovest con l'Italia.\nEsistono attualmente varie dispute di confine con la Croazia. La Slovenia richiede la cessione da parte della Croazia di alcune delle sue acque territoriali a ovest di Umago per potere accedere direttamente alle acque internazionali.\nAltre controversie tra le due ex repubbliche jugoslave riguardano l'assegnazione di alcune piccole unit\u00e0 catastali nei pressi del monte Gorjanci e lungo il fiume Mura.\nCitt\u00e0 principali.\nDi seguito sono riportati i comuni sloveni superiori ai 25.000 abitanti, ordinati per popolazione:\nIstituzioni.\nUniversit\u00e0.\nLa prima e la pi\u00f9 grande universit\u00e0 della Slovenia venne fondata nel 1919: si tratta dell'Universit\u00e0 di Lubiana.\nEconomia.\nSettore primario.\nL'agricoltura occupa il 6% del PIL (in particolar modo grano e granturco).\nDegno di nota \u00e8 il grande proliferare di imprese di import/export grazie alla posizione strategica della nazione, che ne ha determinato sempre un crocevia. Il settore del commercio, in generale, contribuisce al 10,8% del PIL.\nSettore secondario.\nAll'interno dell'economia slovena, il settore industriale \u00e8 quello pi\u00f9 significativo, occupando il 40% del PIL. In particolar modo sono sviluppati l'industria siderurgica e del legno, mentre sono in forte crescita l'industria elettronica, elettrodomestici e trasporti.\nIn particolar modo, nonostante le ridotte dimensioni della Nazione, la Slovenia pu\u00f2 contare su Petrol, compagnia petrolifera nazionale equivalente in Italia all'Eni.\nSettore terziario.\nIl settore economico turistico \u00e8 prevalentemente montano, mentre rimane marginale il settore turistico balneare data la scarsa estensione delle coste. Fra le zone di un certo rilievo vanno menzionate le grotte di Postumia (\"Postojna\") e il lago di Bled.\nMolto importante per l'economia slovena \u00e8 il gioco d'azzardo: molto frequentati sono i casin\u00f2, soprattutto quelli sul confine italiano a Nova Gorica.\nTrasporti.\nL'infrastruttura stradale dispone di una rete autostradale in via di ammodernamento. Dal 1\u00ba luglio 2008 \u00e8 obbligatorio l'uso di un bollino (\"vinjeta\"), che pu\u00f2 avere validit\u00e0 settimanale, mensile, semestrale od annuale, per percorrere tutte le autostrade e le superstrade slovene.\nLa Slovenia dispone di tre aeroporti internazionali: l'Aeroporto di Lubiana-Brnik, intitolato a Jo\u017ee Pu\u010dnik (\"Letali\u0161\u010de Jo\u017eeta Pu\u010dnika Ljubljana\"), che si trova a Brnik, 26\u00a0km a nord della capitale, l'Aeroporto di Maribor-Orehova Vas intitolato a Eduardo Rusjan presso Slivnica e l'aeroporto di Portorose presso Sicciole. Ci sono poi altri aeroporti minori.\nLa compagnia aerea nazionale \u00e8 stata (dichiar\u00f2 il fallimento nel 2019) l'Adria Airways.\nLungo il fiume Sava corre la linea ferroviaria che collega la Germania e l'Austria con i Balcani. Un'altra importante linea ferroviaria che attraversa la Slovenia parte da Trieste in Italia ed arriva in Ungheria, attualmente in fase di ammodernamento nell'ambito del progetto del \"corridoio V\".\nAmbiente.\n\u00c8 prevalentemente montuoso/collinare. \u00c8 attraversata da 2 fiumi principali: Drava e Sava\nIl parco nazionale del Tricorno \u00e8 l'unico parco nazionale della Slovenia e si trova nel nord ovest del paese, non lontano dalla frontiera italiana ed austriaca.\nCultura.\nLetteratura.\nLa produzione letteraria slovena ebbe un primo periodo di splendore nel XVI secolo con la Riforma: si distinse la figura di Primo\u017e Trubar, Jurij Dalmatin, traduttore della Bibbia in lingua slovena e Adam Bohori\u010d, autore, nel 1584, della prima grammatica slovena.\nNel XIX secolo la letteratura slovena raggiunge il momento di massimo splendore con Ivan Cankar nel romanzo e soprattutto con France Pre\u0161eren, il poeta nazionale sloveno, autore della poesia Zdravljica (oggi inno nazionale sloveno), la cui figura oggi \u00e8 celebrata, il giorno della sua morte, l'8 febbraio, con il Giorno della Cultura Slovena.\nArte.\nNel campo dell'architettura nel XX secolo si afferma la figura di Jo\u017ee Ple\u010dnik, considerato spesso l'architetto sloveno pi\u00f9 importante.\nPatrimoni dell'umanit\u00e0.\nCinque siti della Slovenia sono iscritti nella lista dei patrimoni dell'umanit\u00e0 dell'UNESCO.\nMusica.\nTra i musicisti e cantanti che si sono maggiormente distinti ricordiamo, tra gli altri, Rebeka Dremelj e soprattutto Slavko Avsenik, re del folk sloveno, interprete di canzoni famose come \"Na Golici\" (1955): questa canzone ebbe un notevole successo a livello mondiale.\nNell\u2019ambito della musica colta \u00e8 da ricordare Matija Bravni\u010dar, tra i primi compositori sinfonici della Slovenia, presidente dell\"Unione dei compositori iugoslavi\" e membro dell\"Accademia slovena delle Scienze e delle Arti\".\nScienza.\nChimica.\nNel XX secolo si distinse Fritz Pregl, Premio Nobel per la chimica, nel 1923 \"\u201cper l'invenzione del metodo di microanalisi delle sostanze organiche\u201d\".\nMatematica.\nNel XVIII secolo si distinse la figura di Jurij Vega, che diede importanti contributi nel campo dei logaritmi, e propose un sistema metrico decimale, in seguito adottato, nel 1871, dal'Impero asburgico di allora.\nApicoltura.\nNel XVIII secolo si afferm\u00f2 la figura dell'apicoltore sloveno Anton Jan\u0161a (1734-1773), pioniere della apicoltura moderna: la sua figura ha assunto rilevanza internazionale in quanto il 20 maggio di ogni anno, in onore alla sua data di nascita, si celebra la Giornata mondiale delle api.\nSlovenia nello spazio.\n3 settembre 2020: vengono lanciati Trisat e Nemo HD i primi satelliti sloveni nello spazio.\nIn ambito spaziale ricordiamo la figura dell'ingegnere Hermann Noordung, tra i pionieri dei viaggi nello spazio.\nSport.\nMotocross.\nTim Gajser (Poetovio, 8 settembre 1996) \u00e8 un pilota motociclistico sloveno, campione del mondo MX2 nella stagione 2015 e campione del mondo MXGP 2016 e 2019 e 2020.\nCiclismo.\nAnche nel ciclismo la Slovenia presenta importanti personalit\u00e0: tra questi ricordiamo il ciclista su strada Tadej Poga\u010dar, vincitore del Tour de France 2020 e del Tour de France 2021: all'et\u00e0 di 22 anni meno un giorno \u00e8 il 2\u00b0 ciclista pi\u00f9 giovane ad aver vinto il Tour;\nPrimo\u017e Rogli\u010d, vincitore della Vuelta a Espa\u00f1a dal 2019 al 2021 e della prova a cronometro dei Giochi olimpici di Tokyo 2020, oltre che vincitore di svariate tappe dei grandi giri.\nCalcio.\nLa Nazionale di calcio della Slovenia, che ha giocato la sua prima gara nel 1992, un anno dopo la separazione dalla Jugoslavia, ha come attuale capocannoniere Zlatko Zahovi\u010d, con 35 reti.\nGinnastica artistica.\nUno dei pi\u00f9 importanti ginnasta iugoslavi naturalizzato sloveno fu Leon \u0160tukelj, vincitore di diverse medaglie d'oro sia alle Olimpiadi che ai campionati mondiali.\nGiochi olimpici.\nTra le pi\u00f9 titolate campionesse olimpiche slovene ricordiamo Tina Maze, nello sci alpino, con 2 ori e due argenti.\nLa prima medaglia d'oro olimpica per la Slovenia, venne dal canottaggio, ai Giochi olimpici di Sydney 2000, con Iztok \u010cop e Luka \u0160pik, nel due di coppia.\nLa prima medaglia olimpica per la Slovenia fu la medaglia di bronzo vinta nel canottaggio (due senza), da Iztok \u010cop e Denis \u017dvegelj, a Barcellona 1992\nTradizioni e folclore.\nUna delle rappresentazioni sacre in lingua slovena celebri \u00e8 la Passione di \u0160kofja Loka, riproposta nel 1999 e nell'anno del Giubileo, il 2000. Si tratta del pi\u00f9 antico libro conservato sulla Passione di Cristo.\nGastronomia.\nNell'ambito della gastronomia slovena possiamo ritrovare un tipo di cucina che va da quella della Pannonia, delle Alpi, a quella della penisola balcanica, fino ad arrivare alla cucina mediterranea."}
{"id": "903628", "revid": "527219", "url": "https://it.wikipedia.org/wiki?curid=903628", "title": "Chiesa di Saint-Eustache", "text": "La chiesa di Sant'Eustachio (in francese: \"\u00e9glise Saint-Eustache\") \u00e8 un luogo di culto cattolico situato nel I \"arrondissement\" di Parigi. \u00c8 una delle pi\u00f9 importanti chiese della citt\u00e0.\nStoria.\nPrima chiesa.\nLe origini della chiesa di Sant'Eustachio risalgono agli inizi del XIII secolo. Una cappella consacrata a Sant'Agnese fu il primo edificio costruito. Una cripta con questo nome confina ancora con la chiesa. Questa cappella era il dono di un borghese di Parigi, Jean Alais, che l'avrebbe fatta costruire in onore del re Filippo Augusto, che gli aveva concesso di riscuotere un centesimo su ogni cesto di pesce che arrivava alle Halles.\nDal 1223, Sant'Agnese divenne una parrocchia e prese il nome di Sant'Eustachio. La ragione pi\u00f9 probabile del cambiamento fu il trasferimento di una reliquia del martire Sant'Eustachio nella nuova chiesa, reliquia tutt'oggi conservata nell'abbazia di Saint-Denis. La chiesa fu molte volte ristrutturata e ingrandita, contemporaneamente all'aumento della popolazione del quartiere.\nNel XIV secolo, il re Filippo VI conserv\u00f2 la sua protezione reale, soprattutto per le confraternite della Maddalena che celebravano in quel luogo la messa. Appena prima della sua morte, nell'agosto del 1483, Luigi XI conferm\u00f2 la protezione reale attraverso delle lettere patenti.\nLa chiesa nel 1532.\nNel 1532, fu deciso di costruire una chiesa degna del cuore di Parigi. La prima pietra dell'edificio attuale fu posata il 19 agosto da Jean de la Barre, capo dei commercianti. I lavori furono successivamente affidati a Boccador, Nicolas Le Mercier e Charles David, genero di quest'ultimo.\nCostruita in uno stile gotico in pieno Rinascimento, la chiesa mescola un carattere architettonico armonico dove l'antico delle colonne greche e romane si sposa con delle linee ancora presenti nel Medioevo. L'obiettivo era di fare una chiesa gotica semicircolare. Cos\u00ec, la chiesa ha l'elevazione dello stile gotico, gli archi tipici del romanico e gli ornamenti del rinascimento: tutti questi caratteri riuniti danno alla chiesa un carattere unico.\nLa sua costruzione fu rallentata a causa di frequenti difficolt\u00e0 di finanziamento. Ren\u00e9 Benoist, curato della chiesa di Sant'Eustachio nel 1569, acquis\u00ec una grande influenza sui parrocchiani tanto che fu soprannominato il \"Papa delle Halles\". Nel 1578, fece stampare una richiesta al fine di ottenere degli aiuti per il completamento della sua chiesa. Iniziata nel 1532, non fu terminata, e Benoist non aveva ancora intrapreso dei lavori, malgrado la \u00ab...grande affluenza del popolo che non aveva ancora una chiesa parrocchiale in Francia\u00bb. La lettera ottenne senz'altro qualche somma di denaro, perch\u00e9 furono eretti molti pilastri della navata e molte altre finestre.\nDopo molte interruzioni, la chiesa fu terminata nel 1633 e consacrata il 26 aprile 1637 da Monseigneur de Gondi, arcivescovo di Parigi.\nLa chiesa nel 1754.\nL'antica facciata occidentale di Sant'Eustachio, le cui torri erano rimaste incomplete, fu abbattuta per costruire due cappelle su richiesta, nel 1665, di Colbert. Oltre a ci\u00f2, un nuovo progetto fu disegnato da Louis Le Vau, del quale Colbert doveva assicurare il finanziamento.\nDi quest'opera fu posata la prima pietra soltanto il 22 maggio dal duca di Chartres. Jean Hardouin-Mansart de Jouy ne divenne l'architetto. La sua costruzione dur\u00f2 molto tempo per mancanza di fondi, e il progetto iniziale, che comprendeva due torri a due piani ai lati di una galleria, fu sostituito da un frontone pesante che schiaccia la facciata.\nL'architetto Moreau complet\u00f2 l'opera. La torre sud resta ancora incompleta ai giorni nostri.\nLa chiesa, gi\u00e0 grande, avrebbe probabilmente raggiunto una dimensione e un'altezza impressionanti se le difficolt\u00e0 riscontrate nella sua costruzione fossero state meno numerose.\nPersonalit\u00e0 e avvenimenti.\nLa chiesa di Sant'Eustachio \u00e8 stata luogo di numerosi battesimi, matrimoni e sepolture di grandi personalit\u00e0.\nRichelieu (1585), Moli\u00e8re (1622), Jean-Fran\u00e7ois Regnard (1655) e Madame de Pompadour (1721) vi furono battezzati.\nLuigi XIV fece l\u00ec la sua prima comunione verso il 1649.\nL\u00ec si sposarono Sully (1583) con Anne de Courtenay, Pomponne (1660) con Catherine Ladvocat e Lully (1662) con Madeleine Lambertet.\nIl corpo di Mirabeau fu deposto nella chiesa il giorno seguente la sua morte, il 3 agosto 1791, dove Joseph Antoine Cerutti pronunci\u00f2 la sua orazione funebre, prima di essere trasferito al Panth\u00e9on.\nSono sepolti l\u00ec anche Vincent Voiture (1648), Claude Favre de Vaugelas (1650), Colbert (1683), Scaramouche (1694), l'ammiraglio di Tourville (1701), Madame de Tencin (1749), Marivaux (1763), Rameau (1764); i funerali di La Fontaine (1685), Anna Maria Pertl madre di Mozart (1778) e di Mirabeau (1791), furono celebrati in questa chiesa.\nL'orazione funebre di Turenne fu pronunciata nel 1676 da Fl\u00e9chier. Fu inoltre a Sant'Eustachio che Jean Baptiste Massimon pronunci\u00f2 il suo sermone nel 1704. Pi\u00f9 tardi, Berlioz vi diriger\u00e0 la prima esecuzione del suo \"Te Deum\" il 30 aprile 1855 e Liszt, quella della sua \"Messa solenne\", il 15 marzo 1896. Il 18 dicembre 2012, il cantante Laurent Voulzy tenne un concerto unico nel suo genere in questa chiesa, che \u00e8 una delle date della sua \"tourn\u00e9e Lys &amp; Love Tour\".\nArchitettura.\nUn'architettura \"gotico-rinascimentale\".\nL'architettura eterogenea della chiesa di Sant'Eustachio fu molto spesso criticata:\nEsterno.\nL'edificio fu per molto tempo considerato come una chiesa regale grazie alla sua vicinanza con il pi\u00f9 alto luogo della monarchia, il Louvre.\nI simboli di Sant'Eustachio, santo che prima della sua conversione aveva molto amato la caccia, sono richiamati nei decori; sono per esempio in cima alle transenne (nord e sud) o sui piedistalli all'interno della chiesa.\nDi fronte alla chiesa, sul lato di place Ren\u00e9-Cassin, nel 1989 \u00e8 stata collocata la scultura \u00c9coute di Henry de Miller. \nEdificio all'interno.\nLa cappella della Vergine fu costruita nel 1640 e poi restaurata dal 1801 al 1804; fu inaugurata da Pio VII il 22 dicembre di quell'anno affinch\u00e9 lui venisse a Parigi per l'incoronazione di Napoleone.\nQuesta cappella, con una volta a vela, possiede una scultura della Madonna di Jean Baptiste Pigalle che il pittore Thomas Couture ha abbellito con tre grandi affreschi sul tema della Vergine.\nCappelle laterali a sinistra\nCappelle del deambulatorio (a sinistra)\nCappella assiale\nCappelle del deambulatorio (a destra)\nCappelle laterali a destra\nDecori interni.\nDecori del XVII secolo e del XVIII secolo.\n\"Il Martirio di Sant'Eustachio di Vouet\".\nDalla sua costruzione nel 1630, il cuore della chiesa di Sant'Eustachio \u00e8 stato adornato da un altare principale, conferito dal gusto dell'epoca. Finanziato da Claude de Buillon, sovrintendente delle Finanze, questo altare principale \u00e8 uno dei pi\u00f9 grandi di Parigi. Per decorare la parte centrale, due dipinti sono stati ordinati a Simon Vouet: uno rappresenta \"Il Martirio di Sant'Eustachio\" e l'altro \"L'apoteosi di Sant'Eustachio.\" (il secondo era posizionato al di sotto del primo). Vouet, ritornato da Roma nel 1627, \u00e8 quindi la figura dominante della pittura parigina. \u00c8 anche l'autore dei quadri che ornano gli altari delle chiese Saint Nicola des Champs (1689), Saint Paul-Saint Louis (1639-1642) e Saint Merri (verso il 1645).\nVittima del cambiamento di gusto, l'altare architetturale della chiesa fu distrutto nel XVIII secolo. I quadri di Vouet sono tuttavia stati riutilizzati nel nuovo altare (\u00e8 probabile che in questa occasione \"il Martirio di Sant'Eustachio\", originariamente di forma rettangolare, sia divenuto rotondo). Dopo le confische rivoluzionarie, il cammino dei due quadri si separa: \"L'apoteosi di Sant'Eustachio\" \u00e8 inviato nel 1809 al museo di Nantes e il \"Martirio di Sant'Eustachio\" \u00e8 venduto nel 1810 al Cardinale Fesch. Quest'ultimo quadro \u00e8 finalmente recuperato dalla prefettura della Senna nel 1855 per essere reso alla chiesa di Sant'Eustachio.\n\"Il martirio di sant'Eustachio\" \u00e8 attualmente posizionato alla fine della navata, al di sotto della porta nord. Eustachio, generale romano convertitosi al cristianesimo, ci \u00e8 presentato mentre devia i suoi occhi dal dio pagano che l'imperatore Traiano gli comandava di adorare. L'imperatore lo condanna allora a essere bruciato vivo in una pentola di bronzo con sua moglie e i suoi due figli, visibili tra il fumo emanato dal braciere. Degli angioletti portano delle corone d'alloro manifestando la riconoscenza divina e anticipano l'ingresso di Eustachio e della sua famiglia presso Dio. Questo quadro, intensamente drammatico, dai colori freddi e luminosi, testimonia il culmine dello stile lirico sviluppato da Vouet al suo ritorno da Roma.\nVetri colorati del cuore della chiesa.\nQuando la costruzione della chiesa stava per terminare, all'inizio del XVII secolo, l'arte del vetro colorato era largamente in declino in Francia. Le vetrate che guarniscono le alte finestre del cuore della chiesa sono tra i rari vetri colorati di quest'epoca.\nLista delle vetrate.# San Gregorio e Sant'Agostino\nLa tomba di Colbert.\nAlla sua morte nel 1683, Colbert fu inumato nella chiesa di Sant'Eustachio, di cui era parrocchiano. Due anni dopo, la sua vedova, Marie Charron, ordin\u00f2 a due scultori Tuby e Coysevox la realizzazione di una tomba il cui disegno \u00e8 fornito da Charles Le Brun. Questa tomba \u00e8 collocata sotto un'arcata nella Cappella della vergine. Una statua di Colbert, in ginocchio, le mani unite, rivestito del mantello da cavaliere dell'Ordine dello Spirito Santo, \u00e8 posata su un sarcofago di marmo nero. Un angelo mantiene un libro aperto davanti a lui. Il sarcofago \u00e8 supportato da due alti consoli posati su una grande fondamento dove sono posizionati la Fedelt\u00e0 (a sinistra) e la Fede o l'Abbondanza (a destra).\nDurante la Rivoluzione, la tomba di Colbert fu smantellata e i suoi principali elementi furono confiscati, poi esposti al Museo dei monumenti francesi. La statua dell'angelo era scomparsa al momento dello smantellamento. Nel 1817, i principali elementi della tomba furono resi alla chiesa di Sant'Eustachio e installati in un nuovo luogo, la cappella di San Luigi Gonzaga, dove sono attualmente.\nDipinti e sculture.\nLa chiesa ospita inoltre due quadri di pittori italiani rari nelle collezioni francesi: Santi di Tito e Rutilio Manetti. Il dipinto di Santi di Tito, \"Tobia e l'angelo\", si trova nella terza cappella del deambulatorio. All'origine, questo quadro ornava la sacrestia della Basilica di San Marco a Firenze. Inviato a Vienna durante uno scambio tra l'Imperatore d'Austria e il Granduca di Toscana nel 1792-1793, fece parte delle opere d'arte sequestrate nel 1809 in Austria da Vivant Denon, direttore del Museo del Louvre, e fu finalmente collocato nella chiesa di Sant'Eustachio nel 1811. Il quadro di Mantetti, \"L'estasi della Maddalena\", si trova nella quinta cappella del deambulatorio.\nDecori del XIX secolo.\nMobili disegnati da Baltard.\nDal 1842 al 1860, l'architetto Victor Baltard, supervision\u00f2 la restaurazione della chiesa. Nel 1842, fu incaricato di progettare un nuovo altare maggiore, dopo l'incendio del 1844, che distrusse le prime tre travi della chiesa, Beltard disegn\u00f2 il bozzetto di un nuovo organo e di una nuova tribuna.\nDipinti alle pareti.\nNel 1850, un vasto insieme di decorazione delle cappelle fu incominciato. Numerosi artisti, tra cui antichi laureati del Prix de Rome, vi parteciparono. La chiesa di Sant'Eustachio offre di fatto uno straordinario panorama della pittura religiosa del XIX secolo.\nLa decorazione della cappella della Vergine \u00e8 affidata a Thomas Couture\nDecori del XX secolo.\nUno dei nove esemplari del trittico, \"La vita di Cristo\", di Keith Haring, in bronzo ricoperto di una patina d'oro bianco, si trova nella cappella di San Vincenzo de' Paoli Per un curioso caso, l'affresco di Simon Vouet che lo mostra e che rappresenta il trionfo escatologico della Chiesa sul male, sintetizzato nel Nuovo Testamento, \u00e8 incorniciato dall'evocazione del suo primo e del suo ultimo capitolo, cio\u00e8, al di sotto di un monocromo di rose, la Nascita della Vergine circondata da angeli, il cui nuovo non richiama il bambino radiante del trittico ugualmente circondato di angeli, e al di sotto l'Apocalisse, con san Giovanni e la bestia a sette teste, il quale ricorda l'essere a 12 teste al centro dell'opera di Keith Haring.\nOrgani a canne.\nOrgano maggiore.\nL'organo maggiore, dotato di circa 8000 canne, \u00e8 il pi\u00f9 grande organo di Francia, superando gli strumenti della cattedrale di Notre Dame di Parigi (111 registri, con meno di 8000 canne) e la chiesa di Saint-Sulpice (102 registri per 7500 canne).\nDal 1989, l'organo \u00e8 collegato a due consolle identiche: la prima \u00e8 situata nella cantoria ed \u00e8 a trasmissione meccanica con leva Barker, mentre la seconda, mobile e a trasmissione elettronica, \u00e8 destinata ai concerti e permette all'organista di suonare nella navata in mezzo al pubblico; entrambe sono dotate di 5 tastiere di 61 note ciascuna e pedaliera di 32 note, e comandano 101 registri.\nLa chiesa ospitava un organo dal XVI secolo, ma non si hanno molte informazioni riguardanti la sua origine. Modificato all'inizio del XIX secolo da Andr\u00e9 Marie Daublaine e Louis Callinet con progetto di Charles Spackman Barker, fu distrutto da un incendio che divamp\u00f2 nel 1844 durante un'ispezione di controllo, pochi mesi dopo la sua inaugurazione. Fu ricostruito tra il 1849 e il 1854 da Barker e Charles Verschneider, restaurato nel 1879 da Joseph Merlin e poi modificato su richiesta dell'organista Joseph Bonnet negli '20 e '30 del '900. Ha subito poi un rinnovamento integrale per opera dell'olandese Van Den Heuvel nel 1989, ad eccezione del buffet (che \u00e8 l'originale) e di qualche registro, di cui fanno parte tra le altre le grandi canne del registro \"Montre\", datate 1854. Dal 1963 al 2015 \u00e8 stato organista titolare Jean Guillou.\nOrgano del coro.\nNella seconda campata della navata laterale interna destra del coro, a pavimento si trova un secondo strumento, costruito dall'organaro Abbey nel 1842 e successivamente pi\u00f9 volte modificato.\nL'organo \u00e8 a trasmissione elettrica e dispone di 16 registri; la sua consolle, mobile indipendente, si trova nei pressi del corpo d'organo ed ha due tastiere e pedaliera.\nBibliografia.\nSi tratta di un catalogo dell'esposizione al Museo Carnavalet, \"dal 4 ottobre 2012 al 24 febbraio 2013.\""}
{"id": "903629", "revid": "212348", "url": "https://it.wikipedia.org/wiki?curid=903629", "title": "Macedonia del Nord", "text": "La Macedonia del Nord, ufficialmente Repubblica della Macedonia del Nord (; in albanese: \"Republika e Maqedonis\u00eb s\u00eb Veriut\"), \u00e8 uno Stato della penisola balcanica nell'Europa sud-orientale. La capitale \u00e8 Skopje.\nFino al 2019 il nome ufficiale dello Stato era Repubblica di Macedonia: per questo il Paese \u00e8 stato coinvolto in un'annosa disputa sul proprio nome con la Grecia, conclusasi nel giugno 2018 grazie all'accordo di Prespa. Nonostante il mancato raggiungimento del \"quorum\" nel referendum confermativo del 30 settembre, il parlamento macedone ha approvato nel gennaio del 2019 una modifica costituzionale per adottare il nome di \"Macedonia del Nord\", divenuto ufficiale il successivo 12 febbraio, e poter cos\u00ec aderire con la nuova denominazione alla NATO il 27 marzo 2020 e aprendo la strada all'ingresso nell'Unione europea, essendo il Paese tra quelli formalmente candidati all'adesione alla UE.\nDa alcuni stati, tra cui quelli dell'Unione europea, nonch\u00e9 dall'Unione medesima e da altre entit\u00e0 sovranazionali, era riconosciuta come Ex Repubblica Jugoslava di Macedonia (abbreviato ERJM o ERIM; in inglese \"Former Yugoslav Republic of Macedonia\", FYROM; in macedone \u03a0\u043e\u0440\u0430\u043d\u0435\u0448\u043d\u0430 \u0408\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430, \"Porane\u0161na Jugoslovenska Republika Makedonija\") a seguito dell'adesione del Paese all'ONU (1993) con tale \"denominazione provvisoria\".\nStato senza sbocco al mare, la Macedonia del Nord confina a sud-ovest con l'Albania, a nord-est con la Bulgaria, a nord con la Serbia e il Kosovo e a sud-est con la Grecia. Il territorio governato dalla Macedonia era in precedenza la parte meridionale estrema della Jugoslavia. I confini odierni vennero fissati poco dopo la seconda guerra mondiale, quando la Jugoslavia socialista stabil\u00ec nella zona la Repubblica Popolare di Macedonia, riconoscendo i macedoni come una nazione separata all'interno della Jugoslavia. Rinominatasi Repubblica di Macedonia l'8 settembre 1991, si separ\u00f2 pacificamente dalla Jugoslavia senza ulteriori modificazioni territoriali. \nCostituita principalmente da una popolazione macedone e una albanese, la convivenza \u00e8 sfociata spesso in annose dispute etniche e territoriali nonch\u00e9 politiche. Esistono inoltre piccole minoranze rom, turche e serbo-bulgare.\nLe lingue ufficiali parlate in Macedonia del Nord sono il macedone (alfabeto cirillico) e l'albanese.\nGeografia.\nGeografia fisica.\nLa Macedonia del Nord comprende solo una parte della regione geografica della Macedonia: il rimanente \u00e8 diviso tra la vicina Grecia (con poco pi\u00f9 della met\u00e0 del totale), la Bulgaria (con meno di un decimo), l'Albania e la Serbia.\nIl terreno \u00e8 montuoso per la maggior parte, aspro con valli e bacini profondi, dislocato tra il \u0160ar e il Rhodope intorno alla valle del Vardar. Tre grandi laghi, il Lago di Ocrida, il Lago Prespa e il Lago Dojran si trovano sui confini meridionali della Repubblica, tagliati dalle frontiere con l'Albania e la Grecia. Il fiume pi\u00f9 importante \u00e8 il Vardar, che prosegue in Grecia con il nome Axios.\nIl clima \u00e8 temperato caldo, con estati e autunni secchi, e inverni relativamente freddi con pesanti nevicate. La regione \u00e8 sismicamente molto attiva e ha subito terremoti distruttivi in passato, il pi\u00f9 recente avvenuto nel 1963, quando Skopje fu pesantemente danneggiata da un sisma molto violento.\nGeografia politica.\nLa citt\u00e0 pi\u00f9 grande \u00e8 la capitale Skopje, che ha circa 500.000 abitanti. Dopo di essa, le citt\u00e0 pi\u00f9 grandi sono Kumanovo, Tetovo, Gostivar, Struga, Bitola, Prilep, Ocrida e Veles, con una popolazione compresa tra 50.000 e 100.000 persone.\nSuddivisione amministrativa.\nIl paese \u00e8 suddiviso in 85 comuni (in lingua macedone: o\u043f\u0448\u0442\u0438\u043d\u0438, op\u0161tini; singolare: o\u043f\u0448\u0442\u0438\u043d\u0430, op\u0161tina), dieci dei quali raggruppati nella Grande Skopje, una citt\u00e0 metropolitana.\nAmbiente.\nOltre il 7% del territorio \u00e8 totalmente/parzialmente protetto. Nella Macedonia del Nord vi sono:\nSociet\u00e0.\nCitt\u00e0.\nNella Macedonia del Nord vi sono 34 citt\u00e0, di cui solo cinque hanno una popolazione che supera i 50.000 abitanti. La capitale Skopje da sola raggruppa il 25% circa del totale della popolazione nazionale.\nEtnie.\nLo Stato macedone \u00e8 composto da due principali gruppi etnici. Secondo gli ultimi sondaggi della CIA del 2016 sono cos\u00ec suddivisi: \nVi sono poi alcune minoranze, fra le quali le pi\u00f9 importanti sono: bulgari, turchi, serbi, arumeni, rom.\nDemografia.\nCome in tutte le repubbliche della ex-Jugoslavia, la caduta caus\u00f2 una significativa emigrazione, motivata dalla crisi economica e accentuata dalle tensioni etniche. Pi\u00f9 di 4000 cittadini macedoni provenienti dal nord-ovest dell'allora Repubblica di Macedonia - in particolare dai villaggi di Skudrinje, \u017dirovnica, Trebi\u0161te, Rostu\u0161a, Golem Papradnik, Centar Zupa e dalla citt\u00e0 di Gostivar - sono emigrati in Italia a partire dalla met\u00e0 degli anni novanta insediandosi in citt\u00e0 come Roma, Ancona, Treviso.\nLingue.\nLe lingue ufficiali del Paese sono il macedone, lingua slava meridionale scritta nell'alfabeto cirillico, e l'albanese. \nSono riconosciute localmente le lingue dei gruppi etnici minoritari, tra i quali il turco, il roman\u00ed parlata dai rom, il serbo, l'arumeno e la variante di quest'ultimo, il meglenorumeno parlata dai meglenorumeni.\nLo Stato macedone \u00e8 l'unico a riconoscere ufficialmente la lingua arumena, lingua autoctona della regione, parlata come madrelingua da 9.695 aromeni (censimento 2002), ma conosciuta da altre migliaia di cittadini macedoni di discendenza arumena che si sono urbanizzati.\nReligioni.\nSecondo il censimento del 2002 la maggioranza della popolazione \u00e8 composta da membri della Chiesa ortodossa macedone (64,8%), seguita in buona parte dagli slavo-macedoni. \nLa seconda fede pi\u00f9 diffusa del Paese \u00e8 l'islam (33,3%), praticato in maggioranza dalla popolazione albanese e dalle minoranze torbesca (ovvero gli slavo-macedoni di fede musulmana) e turca. L'1,5% \u00e8 rappresentato da altri culti non specificati (arumeni, roman\u00ed). Il cattolicesimo di rito romano, meno dell'1%, \u00e8 osservato in alcuni territori popolati da albanesi.\nIn ambito religioso ricordiamo la figura di Madre Teresa di Calcutta, nata proprio nella Macedonia del Nord e Premio Nobel per la pace, nel 1979.\nStoria.\nIl territorio dell'attuale Macedonia del Nord ha fatto parte, durante i secoli, di numerosi Stati e imperi antichi. La Peonia, l'antica Macedonia, l'Impero romano e l'Impero bizantino; nel VI-VII secolo d.C. arrivarono i primi Slavi e in seguito si formarono gli Stati medioevali di Bulgaria e di Serbia. Nel XV secolo la regione venne conquistata dall'Impero ottomano.\nIn seguito alle due guerre balcaniche nel 1912 e nel 1913 e la dissoluzione dell'Impero ottomano, divent\u00f2 parte della Serbia e fu riconosciuta come \"\u0408\u0443\u0436\u043d\u0430 \u0421\u0440\u0431\u0438\u0458\u0430\" (\"Ju\u017ena Srbija\", \"Serbia meridionale\"). Dopo la Prima guerra mondiale la Serbia si un\u00ec al neo-formato Regno dei Serbi, Croati e Sloveni. Nel 1929, il regno fu rinominato Jugoslavia e diviso in province chiamate \"banovina\". Il territorio della moderna Macedonia del Nord divenne la banovina del Vardar (\"Vardarska Banovina\").\nNel 1941, il Regno di Jugoslavia venne occupato dalle Potenze dell'Asse. La banovina del Vardar venne spartita tra la Bulgaria e l'Italia, che al momento occupava l'Albania. Il rigido governo che le forze occupanti stabilirono nella zona incoraggi\u00f2 molti slavi macedoni ad appoggiare il movimento di resistenza di Josip Broz Tito, che divenne il presidente della Jugoslavia alla fine della guerra. Dopo la conclusione della seconda guerra mondiale, la \"Repubblica Popolare di Macedonia in Jugoslavia\" divent\u00f2 una delle sei repubbliche della \"Repubblica Popolare Federale di Jugoslavia\". In seguito alla ridenominazione della Federazione Jugoslava in Repubblica Socialista Federale di Jugoslavia nel 1963, la Repubblica Federale di Macedonia fu ridenominata allo stesso modo \"Repubblica Socialista di Macedonia\". La repubblica si ridenomin\u00f2 Repubblica di Macedonia nel 1991, quando si separ\u00f2 pacificamente dalla Jugoslavia: sin da allora entr\u00f2 in conflitto formale con la Grecia a proposito del nome ufficiale dello Stato dopo la sua dichiarazione d'indipendenza, e solo nel 2018 \u00e8 stato esperito un serio tentativo di risolvere la disputa.\nLa Repubblica di Macedonia rimase in pace durante la guerra civile jugoslava nei primi anni novanta ma fu parzialmente coinvolta nella guerra del Kosovo nel 1999, quando circa 360\u00a0000 albanesi si rifugiarono dal Kosovo nel paese. I profughi ritornarono velocemente nella loro regione alla fine della guerra, ma, poco dopo, i radicali albanesi di entrambi i lati del confine presero le armi per rivendicare l'autonomia o l'indipendenza per le aree a maggioranza albanese della Repubblica. Venne combattuta una piccola guerra civile e le etnie albanesi si ribellarono, soprattutto nel nord e nell'est del paese, nel marzo/giugno del 2001. Si arriv\u00f2 a una conclusione del conflitto con l'intervento di un piccolo contingente di monitoraggio della NATO e con l'impegno del governo a riconoscere culturalmente la minoranza albanese.\nSecondo l'accordo di Prespa del giugno 2018 la Repubblica di Macedonia ha cambiato nome, dopo un referendum confermativo non vincolante avvenuto il 30 settembre 2018, in Repubblica della Macedonia del Nord; il referendum ebbe un risultato inaspettato: il 94,18% dei votanti vot\u00f2 per il S\u00ec al cambiamento, ma non fu raggiunto il quorum necessario del 50% pi\u00f9 uno (i partecipanti furono solo il 36,91%). Il primo ministro macedone Zoran Zaev, ha deciso comunque di andare avanti nelle procedure per il cambio del nome ed \u00e8 riuscito a far approvare in Parlamento la revisione costituzionale a gennaio 2019, e anche la Grecia ha approvato l'accordo pochi giorni dopo. \nIl 27 marzo 2020 il Paese \u00e8 ufficialmente entrato nella NATO, mentre \u00e8 prevista anche un'entrata nell'UE nel 2025.\nPolitica.\nPolitica interna.\nLa Macedonia del Nord \u00e8 una democrazia parlamentare con un governo composto da una coalizione di partiti dalla legislatura unicamerale (\u0421\u043e\u0431\u0440\u0430\u043d\u0438\u0435, \"Sobranie\"), e un potere giudiziario indipendente con una corte costituzionale. Il ruolo del Presidente della Repubblica \u00e8 per lo pi\u00f9 cerimoniale, il potere reale \u00e8 nelle mani del Presidente del Governo di Macedonia. La Costituzione della Macedonia del Nord (\u0423\u0441\u0442\u0430\u0432 \u043d\u0430 \u0420\u0435\u043f\u0443\u0431\u043b\u0438\u043a\u0430 \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430), risale al 17 novembre 1991.\nCon il passaggio a un nuovo sistema di leggi e le elezioni tenute nel 2005, le funzioni governative locali sono state divise in 78 comuni (\u043e\u043f\u0448\u0442\u0438\u043d\u0438 \"op\u0161tini\", singolare - \u043e\u043f\u0448\u0442\u0438\u043d\u0430 \"op\u0161tina\"). La capitale, Skopje, viene governata come insieme di 10 comuni, a cui ci si riferisce collettivamente come \"\u0413\u0440\u0430\u0434 \u0421\u043a\u043e\u043fj\u0435\" \"la Citt\u00e0 di Skopje\".\nAll'interno della Macedonia del Nord, la principale divergenza politica \u00e8 tra i partiti basati per la maggior parte su distinzioni etniche e che rappresentano la maggioranza macedone del paese e la minoranza albanese. La questione del bilanciamento dei poteri tra le due comunit\u00e0 port\u00f2 a una breve guerra civile nel 2001, in seguito alla quale \u00e8 stato raggiunto un accordo sulla condivisione dei poteri.\nPolitica estera.\nLa Macedonia del Nord \u00e8 un membro di varie organizzazioni internazionali quali le Nazioni Unite e l'OSCE, dove \u00e8 iscritta con la denominazione provvisoria \"Former Yugoslav Republic Of Macedonia\" (Repubblica Ex Jugoslava di Macedonia).\nDal 27 marzo 2020, essa \u00e8 ufficialmente un Paese membro della NATO, ed \u00e8 tuttora in trattative per accedere all'Unione europea (gi\u00e0 accettato come paese candidato all'entrata, al pari della Turchia).\nRapporti con l'Unione europea.\nA partire dal 2001, anno della firma dell'Accordo di stabilizzazione e associazione, il processo di integrazione europea del Paese ha conosciuto una serie di alti e bassi, che ne ha protratto notevolmente i tempi. Il Paese \u00e8 comunque ufficialmente candidato all'ingresso nell'Unione europea.\nQueste le tappe gi\u00e0 percorse:\nLa disputa sul nome.\nLa Repubblica di Macedonia, fin dal giorno della sua indipendenza (1991), \u00e8 stata impegnata in una disputa con la Grecia a proposito del nome ufficiale del paese, i simboli nazionali e la costituzione.\nAl momento della proclamazione dell'indipendenza del nuovo Stato, il governo greco sollev\u00f2 tre obiezioni che ne impedivano il riconoscimento: \nD'altra parte, la Repubblica di Macedonia era preoccupata che possibili soluzioni alternative potessero costituire appigli per rivendicazioni territoriali, prima della Jugoslavia e poi della Serbia.\nLe opposizioni avanzate dalla Grecia contro l'uso del nome \"Macedonia\" da parte del nuovo Stato sono le gi\u00e0 citate origini elleniche del nome, che contrastano con il fatto che le trib\u00f9 slave non si insediarono nel territorio fino al VI secolo.\nIn seguito, il governo greco ha dichiarato che il nome \"Macedonia\" era stato assegnato al paese per la prima volta da Tito, presidente della Jugoslavia, intorno al 1950, quando essa era la provincia meridionale estrema della Jugoslavia: sotto il Regno di Jugoslavia, infatti, il territorio costituiva la \"provincia (\"banovina\") del Vardar\". Tuttavia, nell'Impero ottomano la regione compresa tra il Mar Egeo a sud, il lago di Ocrida a ovest, il fiume Mesta a est e la catena montuosa della Sar Planina a nord era comunemente indicata come \"Macedonia\".\nCome compromesso, l'Organizzazione delle Nazioni Unite riconobbe la repubblica nella primavera del 1993 con il nome di \"Former Yugoslav Republic Of Macedonia\" (Repubblica ex Jugoslava di Macedonia). Dopo l'ammissione del nuovo Stato nelle Nazioni Unite con tale nome, altre organizzazioni internazionali adottarono la medesima convenzione, comprese l'Unione europea, la NATO e il Comitato Olimpico Internazionale.\nLe dispute sono state tutte risolte.\nCentodiciotto Stati (tra cui gli Stati Uniti d'America, la Russia, la Cina e la Bulgaria) riconoscevano lo stato come \"\"Repubblica di Macedonia\" o semplicemente \"Macedonia\", mentre altri paesi la riconoscevano come \"Former Yugoslav Republic of Macedonia\"\"; altri ancora invece non avevano una posizione univoca. Tutti avevano comunque accettato di riconoscere ogni accordo finale risultante da trattative in seno alle Nazioni Unite. Anche l\u00ec, dove questo stato era riconosciuto con il nome \"Former Yugoslav Republic of Macedonia\", spesso comunque veniva indicato per semplicit\u00e0 come \"Macedonia\".\nDopo aver proposto quale soluzione della controversia i nomi \"Repubblica di Skopje\" e \"Repubblica del Vardar\" (entrambi rifiutati dalla Repubblica di Macedonia), la Grecia \u00e8 passata da un'assoluta opposizione al nome \"\"Macedonia\" nella denominazione ufficiale del nuovo Stato alla richiesta che il nome fosse accompagnato da un qualificativo (\"Alta Macedonia\", \"Nuova Macedonia\", \"Macedonia-Skopje\"\", ...), convergendo dunque con le proposte dei mediatori incaricati dall'Organizzazione delle Nazioni Unite, Cyrus Vance e, successivamente, Matthew Nimitz. Ma la Repubblica di Macedonia rifiut\u00f2 ogni qualificativo e fu disposta ad ammettere un doppio nome a scelta dello Stato che lo usava, il che implicava per\u00f2 il nome senza qualificativi nelle organizzazioni internazionali, le quali adottano di norma la denominazione preferita dallo Stato stesso.\nBench\u00e9 la disputa sul nome con la Grecia sia continuata fino al 2018 e abbia bloccato l'accesso della Repubblica di Macedonia all'Unione europea e alla NATO (nonostante in pratica i due paesi si fossero accordati sulle altre questioni), le relazioni economiche e la cooperazione si sono talmente sviluppate dal 1995, che la Grecia \u00e8 considerata adesso uno dei pi\u00f9 importanti partner e investitori stranieri.\nAl termine di lunghi negoziati, il 12 giugno 2018 venne annunciato dal premier macedone Zoran Zaev e da quello greco Alex\u012bs Tsipras l'accordo sul nome: lo stato si sarebe chiamato \"Repubblica della Macedonia del Nord\". Tale nome avrebbe dovuto essere inserito nella Costituzione del paese e ratificato da un referendum; al termine di tale processo, si sarebbero potuti potranno aprire i negoziati sull'adesione del paese alla NATO e alla Unione europea.\nIl 30 settembre 2018 il referendum, cos\u00ec come stabilito dall'accordo con la Grecia, per il nuovo nome del Paese (Macedonia del Nord) fall\u00ec. L'affluenza alle urne non raggiunse il quorum del 50% pi\u00f9 uno, fermandosi al 36,87%. La maggior parte dei votanti, il 91,48%, fu a favore del cambio del nome mentre solo il 5,64% espresse la propria contrariet\u00e0 alla modifica.\nMalgrado il risultato del referendum, nell'ottobre del 2018, con la maggioranza dei 2/3, venne avviata la procedura per il cambio del nome in \"Repubblica della Macedonia del Nord\". Le necessarie modifiche costituzionali vennero approvate dalla Sobranie, con 81 voti a favore su 120, l'11 gennaio 2019.\nIl 25 gennaio successivo anche il Parlamento ellenico approv\u00f2 l'accordo di Prespa, con la stretta maggioranza di 153 voti favorevoli e 146 contrari. Perch\u00e9 il cambiamento di nome avesse effetto, l'accordo prevedeva che la Grecia dovesse approvare anche l'adesione della Macedonia del Nord alla NATO (il cui protocollo \u00e8 stato firmato a Bruxelles il 6 febbraio 2019) e che il governo macedone informasse gli stati con cui intratteneva relazioni diplomatiche e le organizzazioni internazionali dell'avvenuta modifica del nome.\nL'8 febbraio 2019 il parlamento greco ha ratificato il protocollo sull'adesione della Macedonia del Nord alla NATO, completando cos\u00ec tutte le clausole previste per l'entrata in vigore dell'accordo sul nome.\nIl 12 febbraio 2019 il governo della Repubblica di Macedonia del Nord ha annunciato l'entrata in vigore dell'accordo e degli emendamenti costituzionali che hanno cos\u00ec effettivamente attuato il cambio di nome dello stato, chiudendo la controversia con la Grecia.\nIstituzioni.\nUniversit\u00e0.\nTra le pi\u00f9 importanti universit\u00e0 ricordiamo l'Universit\u00e0 dei Santi Cirillo e Metodio di Skopje, la pi\u00f9 grande della Macedonia del Nord, istituita nel 1949.\nE tra le altre universit\u00e0 ricordiamo l'Universit\u00e0 di San Clemente di Ocrida di Bitola, istituita nel 1979 e l'Universit\u00e0 di Goce Delcev di Stip, istituita nel 2007.\nEconomia.\nLa Repubblica Macedone era una delle aree pi\u00f9 povere dell'ex Jugoslavia. Nel settembre 1991, anno della sua pacifica indipendenza, produceva soltanto il 5% di tutti i beni e servizi della Repubblica Federale. L'indipendenza ha fatto cessare l'arrivo dei fondi provenienti dal governo federale, acuendo la difficile situazione economica. I primi anni di indipendenza hanno risentito gli effetti negativi di molte situazioni: l'assenza di infrastrutture; la mancanza di un mercato libero; le sanzioni dell'ONU alla Serbia che rappresenta uno dei suoi principali mercati; l'embargo economico dalla Grecia per la controversia legata al nome e alla costituzione. Per tutto questo l'economia \u00e8 ristagnata fino al 1996; dopo di che si \u00e8 avuta una ripresa fino al 2000. Successivamente si \u00e8 avuto l'effetto negativo dell'insurrezione albanese del 2001, che ha comportato una riduzione degli scambi commerciali. L'aumento della disoccupazione e la diffusione del mercato nero continuano a essere un grave peso per lo sviluppo dell'economia macedone. Il PIL pro capite rimane uno dei pi\u00f9 bassi d'Europa.\nCultura.\nIn Macedonia del Nord vi si trovano siti religiosi di rilevanza. \nGli stili musicali macedoni si sono sviluppati sotto la forte influenza della musica ecclesiastica bizantina, delle danze e delle musiche albanesi e turco-ottomane.\nLa Macedonia del Nord \u00e8 uno dei paesi dove si trovano i meglio preservati affreschi bizantini dal periodo tra l'XI e il XVI secolo. Ci sono varie migliaia di metri quadrati di affreschi ben preservati, la maggior parte delle quali \u00e8 in ottime condizioni e rappresenta i capolavori della pittura della scuola bizantino-macedone.\nNella Repubblica l'architettura passata incontra spesso quella presente; l'architettura antica dei monasteri e delle chiese provocano contrasto con l'architettura moderna. La maggior parte dei monasteri macedoni, costruiti in vari periodi, e particolarmente quelli costruiti tra l'XI e il XV-XVI secolo, sono giunti a oggi perfettamente conservati. Le icone macedoni, e in particolare quelle di Ocrida fanno parte delle collezioni pi\u00f9 preziose del mondo odierno. Secondo il punto di vista degli studi bizantini, sono quasi uniche.\nLetteratura.\nUna letteratura propria macedone si afferma nel XX secolo con il poeta Ko\u010do Racin, il fondatore della letteratura macedone moderna.\nMusica.\nLo strumento propriamente macedone \u00e8 la gaida, usato anche il fyelli o kaval, anche la \u00e7iftelia (queste ultime in uso soprattutto presso l'etnia albanese) trova posto nella musica tradizionale del paese.\nGli eventi culturali pi\u00f9 importanti del paese sono il Festival estivo di Ocrida di musica classica e del dramma, le serate poetiche con poeti da pi\u00f9 di 50 paesi del mondo, le Serate all'Opera di Sofia di maggio, il Camera Festival a Bitola, Il Teatro aperto giovanile e i festival jazz a Skopje, ecc.\nTra i cantanti macedoni pi\u00f9 affermati a livello internazionale ricordiamo To\u0161e Proeski, noto per vari album e per il brano \"Aria\" cantato in italiano assieme a Gianna Nannini; tra gli altri cantanti macedoni ricordiamo Kaliopi.\nArte.\nUno dei pi\u00f9 celebri artisti macedoni \u00e8 Vlado Goreski.\nPatrimoni dell'umanit\u00e0.\nDue siti della Macedonia del Nord sono stati iscritti nella Lista dei patrimoni dell'umanit\u00e0 dell' UNESCO.\nCinema.\nPer quanto riguarda l'ambito cinematografico la Macedonia del Nord si \u00e8 affermata in campo internazionale con il regista Mil\u010do Man\u010devski, il cui film Prima della pioggia (1994) ha ottenuto la nomination all'Oscar al miglior film straniero, nel 1995.\nFestivit\u00e0 pubbliche.\nLe principali festivit\u00e0 della Macedonia del Nord sono:\nOltre a queste ci sono svariate festivit\u00e0 religiose minori\nAlfabetizzazione.\nPopolazione totale (di et\u00e0 maggiore di anni 15): 97.8% (Stime 2020)\nIstruzione.\nL'istruzione \u00e8 gratuita e obbligatoria per 12 anni, divisi in due cicli: 9 anni di scuola elementare, 4 anni di scuola superiore. Nel paese vi sono 7 universit\u00e0.\nGastronomia.\nLa cucina macedone raccoglie in parte le influenze della cucina mediterranea e di quella mediorientale e il clima favorisce le condizioni di crescita per vari tipi di alimenti. Una tipica torta di pane macedone viene chiamata Pastrmalija .\nSport.\nLo sport pi\u00f9 praticato in Macedonia del Nord \u00e8 il calcio; il giocatore pi\u00f9 famoso \u00e8 Goran Pandev, un idolo per la popolazione macedone e capocannoniere della Nazionale di calcio della Macedonia del Nord, con 38 reti. Un altro sport molto diffuso \u00e8 la pallamano, mentre la pallacanestro ha avuto un grande successo nel corso degli anni duemila, prevalentemente grazie alla qualificazione della nazionale macedone al campionato europeo del 2009 e alle semifinali ottenute negli europei del 2011.\n\u00c8 da ricordare anche la kickboxing con Dimitar Gjeorgjiev quattro volte campione del mondo .\nGiochi olimpici.\nLa Macedonia del Nord ai Giochi olimpici ha ottenuto a oggi due medaglie, aggiudicata dal lottatore Mogamed Ibragimov, medaglia di bronzo nella categoria 85\u00a0kg di lotta libera ai Giochi olimpici estivi del 2000 e nel taekwondo medaglia d'argento da parte di Dejan Georgievski."}
{"id": "903630", "revid": "729019", "url": "https://it.wikipedia.org/wiki?curid=903630", "title": "Blagoje Ad\u017ei\u0107", "text": "Il 21 settembre 1989 fu nominato Capo di Stato Maggiore dell'Armata Popolare Jugoslava e quindi responsabile delle azioni dell'esercito jugoslavo durante le guerre in Slovenia, Croazia e Bosnia ed Erzegovina. Fu poi destituito l'8 maggio 1992. \u00c8 stato successivamente incriminato a Osijek per i crimini di guerra e genocidio."}
{"id": "903640", "revid": "1005847", "url": "https://it.wikipedia.org/wiki?curid=903640", "title": "Organigramma dell'Esercito Italiano", "text": ""}
{"id": "903641", "revid": "6923", "url": "https://it.wikipedia.org/wiki?curid=903641", "title": "Ice (in case of emergency)", "text": ""}
{"id": "903647", "revid": "6923", "url": "https://it.wikipedia.org/wiki?curid=903647", "title": "ICE (In Caso di Emergenza)", "text": "Il programma ICE (In Caso di Emergenza; \"In Case of Emergency\") \u00e8 stato concepito dal paramedico Bob Brotchie nel maggio 2005. L'idea dietro a questo programma \u00e8 di permettere ai primi soccorsi (soccorritori, vigili del fuoco, polizia) di identificare le persone e di contattare i loro parenti prossimi per ottenere informazioni mediche. La proposta si basa sul consiglio di tenere nella rubrica del proprio cellulare un numero da contattare in caso di emergenza, registrandolo sotto il nome \"ICE\". La proposta ha generato reazioni diverse, alcuni operatori di emergenza lo hanno ritenuto una buona idea, altri lo considerano inutile o pericoloso in quanto scoraggia l'uso di metodi pi\u00f9 efficaci.\nDettaglio della proposta.\nNei paesi sviluppati, gran parte delle persone possiede un telefono cellulare, e la polizia o i paramedici talvolta lo utilizzano per identificare le vittime di incidenti stradali o di altro tipo. L'idea di ICE \u00e8 che ognuno metta un contatto di emergenza con il relativo numero nel telefono sotto la parola \"ICE\". Questo permetterebbe al personale d'emergenza di avere un posto fisso dove guardare.\nQualora si vogliano indicare pi\u00f9 numeri da chiamare si pu\u00f2 usare il seguente formato: \"ICE1 mamma\", \"ICE2 pap\u00e0\", \"ICE3 eccetera\".\nIn alcuni paesi viene talvolta proposta una sigla differente (ad esempio ECU per \"En Cas d'Urgence\").\nNe circola anche una versione differente che propone di usare le sigle 1ICE, 2ICE ecc.\nSono commercializzati prodotti diretti al programma ICE in tecnologia Internet delle cose, che tramite, tecnologia di lettura in prossimit\u00e0 NFC, consentono agli utilizzatori di rendere disponibili alla consultazione i dati ritenuti indispensabili per il primo soccorso (gruppo sanguigno, allergie, malattie, patologie, ecc...).\nStoria della proposta.\nA seguito di ricerche effettuate dalla Vodafone che mostravano come meno del 25% delle persone portassero con s\u00e9 chiare informazioni su chi avrebbero voluto che fosse informato in caso di un grave incidente, nel maggio 2005 \u00e8 stata avviata una campagna per incoraggiare le persone a fare questo da parte di Bob Brotchie dell'East Anglian Ambulance Service nel Regno Unito. L'idea ha preso campo dopo gli attentati di Londra del 2005.\nIntervistato il 12 luglio 2005 sul programma radiofonico della BBC \"Today programme\", Brotchie ha detto:\nBrotchie ha anche spronato le fabbriche di telefoni cellulari a supportare la campagna, aggiungendo un titolo ICE nella lista delle rubriche di tutti i nuovi cellulari.\nCirca nello stesso periodo - almeno attorno al 12 luglio - sono state messe in circolazione email allarmiste che suggerivano che la campagna fosse \"la fase uno di un virus per cellulari che si sta spianando la strada per propagarsi molto rapidamente\", o che l'uso di questo \"servizio\" sarebbe stato addebitato sul conto dei clienti. Questa affermazione \u00e8 stata successivamente smascherata come una leggenda metropolitana. Matt Ware, dell'East Anglian Ambulance Service, ha chiesto al pubblico di ignorare le email che facevano queste affermazioni.\nIl simbolo.\nIl simbolo ICE \u00e8 stato sviluppato da Mark Balduzzi, un infermiere di Syracuse, New York nel luglio 2005 per dare al pubblico degli strumenti fai-da-te, cos\u00ec da poter promuovere il programma ICE da parte di organizzazioni e di singoli individui per aiutare il reperimento di informazioni d'emergenza. Il simbolo \u00e8 stato sviluppato per essere gratuito e con libert\u00e0 di distribuzione. Tutti sono incoraggiati ad usare questo simbolo per promuovere la sicurezza individuale e la prontezza dei soccorsi.\nLe critiche.\nLa proposta ha ricevuto numerose critiche da parte di operatori di emergenza. La Federazione Cantonale Ambulanze del Canton Ticino si \u00e8 detta dubbiosa sull'efficacia e legalit\u00e0 della proposta. Anche il noto sito di debunking Hoaxbuster ha scoraggiato la proposta.\nI problemi del sistema sono:\nPer questo motivo, il LAFD (\"Los Angeles Fire Department\") raccomanda di usare questo metodo solo dopo aver inserito le stesse informazioni nel proprio portafoglio.\nInoltre, l'ITU-T, l'organismo internazionale per le Telecomunicazioni, propone un altro standard totalmente diverso, chiamato E.123. Questo standard, al contrario dell'ICE, ha uno status ufficiale."}
{"id": "903653", "revid": "6923", "url": "https://it.wikipedia.org/wiki?curid=903653", "title": "TVR Sagaris", "text": "La TVR Sagaris \u00e8 un'automobile progettata e costruita dalla casa automobilistica britannica TVR nella fabbrica di Lancashire.\nIl prototipo della Sagaris fu presentato nel 2003 in occasione della MPH03 Auto Show. La vettura che sarebbe stata prodotta fu presentata nel 2004 al \"Birmingham Motorshow\" e la vendita cominci\u00f2 lo stesso anno.\nTecnica.\nBasata sulla TVR T350, la Sagaris era concepita per gare automobilistiche di endurance. Questo si traduce nelle molte prese d'aria e particolari della scocca che garantiscono un raffreddamento costante, molto importante in questo tipo di gara.\nCome tutte le TVR, anche la Sagaris ignora completamente le linee-guida dell'UE riguardo alle automobili, non utilizzando cos\u00ec ABS o airbag, n\u00e9 controlli elettronici per stabilit\u00e0 o trazione, che ne accentuano l'uso in pista.\nIl nome, \"Sagaris\", deriva dall'omonima ascia da combattimento (molto leggera) usata dagli Sciti, che usavano per penetrare l'armatura del nemico. La Sagaris \u00e8 stata disegnata da Graham Browne."}
{"id": "903655", "revid": "118543720", "url": "https://it.wikipedia.org/wiki?curid=903655", "title": "Makonde", "text": "I Makonde (o Maconde) o Wamakonde sono un'etnia diffusa nel Mozambico settentrionale e nella Tanzania sudorientale.\nConosciuti come grandi guerrieri, furono fondamentali nella lotta di liberazione del Mozambico (l'indipendenza arriv\u00f2 nel 1974) nei confronti del Portogallo perch\u00e9 oltre che feroci e agguerriti combattenti conoscevano meglio dell'esercito portoghese le foreste del nord del Mozambico dove si erano stabiliti da generazioni e questo li avvantaggi\u00f2 nella lotta di liberazione.\nTra i Makonde, gli uomini hanno l'abitudine di limare i denti appuntendoli e facendoli diventare simili a quelli degli squali, ci\u00f2 che contribuisce ad incrementare il loro aspetto aggressivo e ad alimentare la leggenda dei Makonde come guerrieri feroci. Hanno anche l'abitudine di tatuare il proprio corpo. Le colorate e a volte bizzarre maschere che rappresentano molte volte animali o persone malate vengono usate nelle loro cerimonie religiose e sono solo un esempio della ricca e antica cultura dei Makonde.\nLa precisa terra d'origine del popolo Makonde si trova nelle regioni montuose intorno al fiume Ruvuna che forma il confine tra il Mozambico e la Tanzania, in particolare nel sud di quest'area; qui si trovano le provincie di Capo Delgado e di Nassa. Molti Makonde vivono ancora l\u00ec, ma grandi gruppi migrarono in Tanzania stabilendosi in maggioranza nel sud o nella citt\u00e0 di Dar es Salaam e nei suoi dintorni. Ci sono 2 popoli che definiscono s\u00e9 stessi Makonde, quello del Mozambico e quello della Tanzania. Anticamente in riferimento ai Makonde si ritrovano i termini Mavia, Mawia o Maviha che significano violento, o spaventevole, o orribile.\nI 2 gruppi si differenziarono per vari motivi, ma soprattutto per il contatto avuto con gli arabi da parte di quelli della Tanzania; questi diventarono in maggioranza musulmani per salvarsi dalla schiavit\u00f9, visto che gli Arabi non facevano schiavi tra i popoli praticanti la loro stessa religione.\nI Makonde del Mozambico vissero invece in grande isolamento.\nEntrambi i gruppi scolpivano utensili per il proprio uso quotidiano, ma soltanto quelli del Mozambico continuarono nella produzione e vendita delle sculture. La proibizione islamica di riprodurre immagini umane probabilmente gioc\u00f2 un importante ruolo in questa differenza ostacolando lo sviluppo della scultura nei Makonde di Tanzania.\nDopo la depressione del 1930 aument\u00f2 il numero dei Makonde che traversarono il fiume Ruvuma e molti di loro andarono a lavorare nelle piantagioni di sisal in Tanzania specialmente nelle regioni di Tanga e di Morogoro, ma anche nelle piantagioni di chiodi di garofano di Zanzibar e di Pemba.\nMantennero la loro tradizionale abilit\u00e0 nello scolpire il legno da guadagnarsi la vita nel nuovo ambiente e svilupparono quella che ora \u00e8 conosciuta in tutto il mondo come scultura Makonde.\nTra i grandi scultori Makonde ricordiamo Kashimiri Matayo, Yoseph Francis, Nafasi Mpagua, Hossein Hanangagola, Dastani Nyedi.\nIl termine \"Chikungunya\", patologia virale appartenente alla classe delle arbovirosi \u00e8 una parola in lingua Makonde, che descrive l'andatura tipica di chi \u00e8 affetto dalla Chikungunya: letteralmente significa \"ci\u00f2 che piega\" o \"contorce\". La patologia, infatti, provoca intensi dolori articolari che costringono all'impotenza funzionale di molte articolazioni."}
{"id": "903659", "revid": "767487", "url": "https://it.wikipedia.org/wiki?curid=903659", "title": "David Cross (musicista)", "text": "Viene chiamato da Robert Fripp per i nuovi King Crimson nel 1972, accanto a John Wetton, Bill Bruford e Jamie Muir. Dopo l'abbandono di Muir, la sua permanenza nel gruppo \u00e8 sempre pi\u00f9 difficile, facendo fatica ad emergere in una formazione che ha il suo motivo di esistere, pi\u00f9 che nelle registrazioni in studio, nell'improvvisazione dal vivo, dove viene musicalmente schiacciato dalla sezione ritmica. Questa frustrazione \u00e8 ben sottolineata dal live \"USA\", dove le inudibili parti di violino sono sovrincise in studio dal virtuoso Eddie Jobson. Dopo i dischi \"Larks' Tongues in Aspic\" e \"Starless and Bible Black\" decide quindi di lasciare, malgrado la fiducia incondizionata del resto del gruppo. Compare comunque in \"Red\", in un brano registrato dal vivo prima dell'abbandono. Si dedica a quel punto alla musica per il teatro.\nSolo nei primi anni novanta ritrover\u00e0 la fiducia per affrontare la musica con un suo gruppo. Registra gli album \"Exiles\", \"Testing to Destruction\" e \"Closer Than Skin\" a cui collaborano Fripp, Wetton, Peter Hammill ed i parolieri Richard Palmer-James e Peter Sinfield.\n\u00c8 professore alla London Metropolitan University.\nIl 16 Marzo 2016 esce Another Day un nuovo album di inediti in collaborazione con David Jackson (ex-Van Der Graaf Generator)."}
{"id": "903662", "revid": "1305772", "url": "https://it.wikipedia.org/wiki?curid=903662", "title": "DND", "text": ""}
{"id": "903664", "revid": "729019", "url": "https://it.wikipedia.org/wiki?curid=903664", "title": "Veljko Kadijevi\u0107", "text": "Kadijevi\u0107 fu Ministro della Difesa della Repubblica Socialista Federale di Jugoslavia dal 1988 al 1992, che lo rende de facto Comandante in Capo dell'Armata Popolare Jugoslava durante la Guerra dei dieci giorni e la fase iniziale della Guerra d'indipendenza croata.\nNato da madre croata e padre serbo si \u00e8 sempre dichiarato come jugoslavo.\nRicevette lo status di rifugiato nel 2005 ed ebbe la cittadinanza russa il 13 agosto 2008 su decreto del presidente Dmitrij Medvedev. Ha quindi vissuto a Mosca fino alla morte, avvenuta nel 2014 all'et\u00e0 di 88 anni."}
{"id": "903665", "revid": "287204", "url": "https://it.wikipedia.org/wiki?curid=903665", "title": "Veljko Kadijevic", "text": ""}
{"id": "903667", "revid": "20090", "url": "https://it.wikipedia.org/wiki?curid=903667", "title": "Veliko Kadijevic", "text": ""}
{"id": "903670", "revid": "287204", "url": "https://it.wikipedia.org/wiki?curid=903670", "title": "Blagoje Adzic", "text": ""}
{"id": "903679", "revid": "2194416", "url": "https://it.wikipedia.org/wiki?curid=903679", "title": "Agente diplomatico", "text": "Un agente diplomatico (semplicemente diplomatico) \u00e8 un funzionario di uno Stato o di un'organizzazione intergovernativa che intrattiene relazioni con un altro Stato o un'organizzazione internazionale.\nStoria.\nLa prassi di distinguere i diplomatici in due classi si diffuse gradualmente a partire dal XVI secolo. Attorno alla met\u00e0 del XVII secolo, quando si era ormai generalizzata l'istituzione di missioni diplomatiche permanenti fra gli stati, fu generalmente riconosciuta la distinzione tra ambasciatori e residenti.\nDurante il XVIII secolo fu introdotta la terza classe, intermedia, dei ministri plenipotenziari. Nel 1815 il Congresso di Vienna, per porre fine alle frequenti dispute di rango e precedenza, stabil\u00ec le tre classi degli ambasciatori, ministri plenipotenziari e incaricati d'affari; la quarta classe, dei ministri residenti, fu introdotta dal Congresso di Aquisgrana nel 1818. Attualmente le classi sono definite dall'art. 14 della Convenzione di Vienna sulle relazioni diplomatiche, il quale, peraltro, non distingue pi\u00f9 fra ministri plenipotenziari e residenti.\nPer il diritto interno degli stati gli agenti diplomatici sono di solito funzionari burocratici, appartenenti alla carriera diplomatica e dipendenti dal Ministero degli Affari Esteri o dal dicastero corrispondente (che nel gergo diplomatico viene spesso detto \"cancelleria\"). Tuttavia, in certi stati gli agenti diplomatici possono essere nominati anche al di fuori di tale carriera, come avviene negli Stati Uniti d'America dove le sedi diplomatiche pi\u00f9 importanti sono conferite secondo logiche di spoil system. Il personale della carriera diplomatica, oltre che come agente diplomatico, pu\u00f2 prestare servizio anche all'interno dello Stato, negli uffici del dicastero di appartenenza.\nI soggetti.\nSecondo il diritto internazionale i diplomatici si distinguono nelle seguenti classi in ordine gerarchico ascendente:\nSono inoltre considerati diplomatici:\nCaratteristiche.\nAccreditamento.\nI capi missione possono iniziare ad esercitare le loro funzioni solo a seguito dell\"'accreditamento\". Questo comporta una complessa procedura che si pu\u00f2 cos\u00ec riassumere:\nPer gli agenti diplomatici che non sono capi missione la procedura \u00e8 molto pi\u00f9 semplice: il ministero degli esteri dello Stato accreditante comunica l'avvenuta nomina (e nella comunicazione \u00e8 implicita la richiesta di gradimento); il ministero degli esteri dello Stato accreditatario risponde comunicando la presa d'atto (nella quale \u00e8 implicito il gradimento).\nFunzioni.\nSecondo l'art. 3 della Convenzione di Vienna sulle relazioni diplomatiche del 18 aprile 1961, le funzioni di una missione diplomatica consistono segnatamente nel:\nAlle missioni diplomatiche possono inoltre essere attribuite funzioni consolari laddove non opera un posto consolare; tali funzioni sono esercitate da un'articolazione organizzativa dell'ambasciata o legazione detta \"cancelleria consolare\".\nDove invece i posti consolari ci sono, questi dipendono dalla missione diplomatica.\nImmunit\u00e0 diplomatiche.\nSecondo il diritto internazionale, e in particolare secondo la Convenzione di Vienna del 1961, agli agenti diplomatici sono accordate le cosiddette \"immunit\u00e0 diplomatiche\", che si traducono in una serie di restrizioni all'esercizio delle prerogative statali, sancite dal diritto internazionale nei confronti dello Stato che li ospita, per consentirgli di esercitare liberamente le loro funzioni. Oltre che nei confronti dello Stato accreditatario, le immunit\u00e0 proteggono l'agente diplomatico anche nei confronti degli stati in cui transita per raggiungere la sede diplomatica o farvi ritorno.\nVa rilevato che le immunit\u00e0 non sono stabilite nell'interesse dell'agente diplomatico ma in quello dello Stato accreditante, quindi \u00e8 questo il titolare del corrispondente diritto soggettivo nei confronti dello Stato accreditatario e degli Stati di transito, secondo il diritto internazionale.\nLe immunit\u00e0 diplomatiche, attualmente sancite dalla Convenzione di Vienna sulle relazioni diplomatiche del 1961, comprendono:\nOltre che ai capi missione e al personale diplomatico delle missioni, le immunit\u00e0 diplomatiche si applicano alle loro famiglie, al personale non diplomatico della missione e al personale di servizio degli agenti diplomatici.\nAttivit\u00e0.\nCorpo diplomatico.\n\u00c8 detto \"corpo diplomatico\" l'insieme degli agenti diplomatici accreditati presso uno Stato, presso una organizzazione internazionale o la Santa Sede.\nMissione diplomatica.\nLa missione diplomatica \u00e8 l'organo che uno Stato o la Santa Sede invia nel territorio di un altro Stato o presso la Santa Sede o un'organizzazione internazionale per intrattenere con essi relazioni. \u00c8 detto missione anche il rapporto giuridico di diritto internazionale che in tal modo s'instaura tra lo Stato o il diverso soggetto internazionale che invia l'organo (detto accreditante) e quello che lo riceve (detto accreditatario). Oltre alle missioni diplomatiche permanenti vi possono essere missioni speciali, inviate per la trattazione di affari particolari.\nLa missione diplomatica \u00e8 un organo complesso, istituito con un trattato tra accreditante e accreditatario. Ad esso \u00e8 preposto un capo missione; se il capo missione ha il rango di ambasciatore o nunzio apostolico, la missione prende il nome di ambasciata o, rispettivamente, nunziatura apostolica; altrimenti prende il nome di legazione. Va rilevato che, mentre in passato venivano istituite ambasciate solo presso gli stati pi\u00f9 importanti e legazioni negli altri, oggi (la prassi si \u00e8 affermata dopo la Seconda guerra mondiale) gli stati tendono ad istituire ovunque missioni con il rango di ambasciata. Le missioni diplomatiche presso organizzazioni internazionali sono solitamente denominate missioni permanenti, a prescindere dal grado del capo missione, detto rappresentante permanente.\nOltre al capo missione operano nella missione diplomatica altri agenti diplomatici suoi collaboratori (possono essere, anche in funzione dell'importanza della sede, ministri-consiglieri, se hanno il rango di ministro plenipotenziario, consiglieri o segretari di legazione, ambasciata o nunziatura), nonch\u00e9 esperti in determinate materie (gli addetti militari, commerciali, culturali, scientifici ecc. detti anche \"attach\u00e9\"), personale esecutivo ed ausiliario. Il ministro plenipotenziario o, in mancanza, il funzionario diplomatico pi\u00f9 alto in grado presente, sostituisce il capo missione in caso di assenza o impedimento oppure quando non \u00e8 stato nominato o \u00e8 stato richiamato dallo Stato accreditante per difficolt\u00e0 nelle relazioni con l'accreditatario (si suol dire, allora, che \u00e8 preposto alla missione in qualit\u00e0 di incaricato d'affari - anche se ha un diverso rango - ' nel primo caso, ' o \"\" nel secondo).\nFunzionari internazionali e casi particolari.\nIn alcuni casi la figura del funzionario internazionale \u00e8 equiparata a quella del diplomatico, se dipendente di un'organizzazione intergovernativa come le Nazioni Unite, l'Unione europea o la NATO. A questi sono infatti concesse alcune immunit\u00e0 diplomatiche come l'inviolabilit\u00e0 personale e l'immunit\u00e0 fiscale. A questo proposito, i funzionari dell'ONU e della UE vengono provvisti di speciali lasciapassare che hanno funzioni simili a quelle di un passaporto diplomatico.\nI Paesi membri del Commonwealth che riconoscono il sovrano britannico quale loro capo dello Stato non si scambiano ambasciatori, per evitare che il capo dello Stato debba accreditarli a s\u00e9 stesso. In luogo dell'ambasciatore si scambiano un \"high commissioner\" (Alto commissario), di solito con rango di ambasciatore, che formalmente \u00e8 considerato rappresentante del governo e non del capo dello Stato anche se, di fatto, le sue funzioni non sono diverse da quelle di un ambasciatore. In questo caso l'accreditamento \u00e8 sostituito da una semplice lettera del capo del governo che invia l'alto commissario rivolta al capo del governo che lo riceve. Per ragioni essenzialmente storiche vengono scambiati alti commissari e non ambasciatori anche con i Paesi del Commonwealth che non riconoscono il monarca britannico come capo dello Stato.\nFino ad un recente passato anche gli stati federati dell'Australia e le province del Canada avevano un loro rappresentante presso il governo di Londra, con il titolo di \"agent general\" (agente generale); in precedenza questo titolo era utilizzato per designare i rappresentanti delle colonie britanniche presso il governo metropolitano.\nLa Libia ha denominato per un certo tempo, dal 1971, \"uffici del popolo\" le proprie missioni diplomatiche e \"segretario\" il loro capo. Attualmente ha adottato nuovamente le denominazioni tradizionali."}
{"id": "903717", "revid": "123287270", "url": "https://it.wikipedia.org/wiki?curid=903717", "title": "Angelo Arpa", "text": "Biografia.\nDi origine ungherese (il nome di famiglia era \u00abArpad\u00bb), Angelo Arpa entr\u00f2 nella Compagnia di Ges\u00f9 il 30 maggio 1940. \nPadre Arpa oper\u00f2 negli anni cinquanta a Genova dove fu per molti anni professore di filosofia all'Istituto Bartolomeo Arecco, l'istituto scolastico dei Gesuiti di Genova.\nSi interess\u00f2 di cinema, che identific\u00f2 come uno dei pi\u00f9 efficaci veicoli di trasmissione della cultura. In questo ambito fu tra gli ideatori dei primi Cineforum in Italia. In particolare padre Arpa fond\u00f2 il Cineforum di Genova nei locali dell'Arecco, sul modello di quanto fatto a Roma dal padre domenicano F\u00e9lix Morlion.\nNella storia del cinema italiano il nome di padre Arpa compare molto spesso in riferimento a Federico Fellini del quale fu amico e consigliere spirituale. I due si conobbero alla 15\u00aa Mostra internazionale d'arte cinematografica di Venezia del 1954, in cui Fellini presentava \"La strada\", film apprezzato dal pubblico cattolico. \nD'altro canto padre Arpa era un ascoltato consigliere dell'arcivescovo di Genova cardinal Giuseppe Siri, influente figura del cattolicesimo conservatore. Perci\u00f2 il gesuita funse in qualche modo da mediatore fra i cineasti e gli ambienti che avrebbero potuto essere loro avversi. Cos\u00ec, quando la censura proib\u00ec l'uscita de \"Le notti di Cabiria\", padre Arpa ne organizz\u00f2 la proiezione privata a Siri. L'alto prelato apprezz\u00f2 il film e subito la censura statale ne autorizz\u00f2 la circolazione.\nNel 1959 Fellini, intuendo che \"La dolce vita\" avrebbe creato polemiche, and\u00f2 a Genova a sottoporre il film a padre Arpa, il quale non gli chiese nessun taglio: e cos\u00ec il film fu autorizzato dalla censura. L'anteprima era stata organizzata per Siri, il quale non diede un giudizio negativo sul film, ma non si sent\u00ec di intercedere ufficialmente come aveva fatto con \"Le notti di Cabiria\". Lo scandalo scoppi\u00f2 dopo l'uscita del film, e padre Arpa (cos\u00ec come Siri) difese l'amico regista con particolare impegno fino ad essere ripreso dalle gerarchie vaticane. \nQualche anno dopo Fellini prese amabilmente in giro il gesuita nel personaggio di padre Spagna, il prete cinefilo interpretato da Salvo Randone in \"Toby Dammitt\", episodio di \"Tre passi nel delirio\".\nPadre Arpa promosse presso il pubblico cattolico anche gli altri maestri del neorealismo, De Sica, Rossellini, Visconti. Di Pier Paolo Pasolini fu anche consulente per \"Il Vangelo secondo Matteo\". \nArpa fu anche produttore cinematografico; fond\u00f2 la casa di produzione cinematografica \"Golden Star International\", con la quale realizz\u00f2, fra l'altro, \"Era notte a Roma\" di Roberto Rossellini. Tuttavia, il film fu un insuccesso e la Golden Star non riusc\u00ec a rimborsare i finanziatori.\nOltre all'attivit\u00e0 del \"Cineforum\", padre Arpa diede vita alla Fondazione Columbianum per instaurare rapporti culturali fra l'Europa e l'America Latina. La Fondazione organizz\u00f2 le cinque edizioni della Rassegna Internazionale del Cinema Latinoamericano, tenute a Santa Margherita Ligure (1960 e 1961), Sestri Levante (1962 e 1963) e Genova (1965), sotto la direzione di Gianni Amico. Nelle varie edizioni la manifestazione ospit\u00f2 i maggiori esponenti delle \"nuove ondate\" di cinema sudamericano (tra gli altri Glauber Rocha, Fernando Birri, Nelson Pereira dos Santos, Tom\u00e1s Guti\u00e9rrez Alea) e segn\u00f2 la fine dell'isolamento diplomatico di Cuba, ospitando le autorit\u00e0 di quel paese. \nIl dissesto finanziario della Golden Star e del \"Columbianum\", tuttavia, portarono padre Arpa ad essere incarcerato per alcuni mesi nel 1967 e ad essere espulso dalla Compagnia di Ges\u00f9: c'\u00e8 chi ritiene che l'ingenuit\u00e0 finanziaria del gesuita sia servita da pretesto per chi voleva liberarsi di un prete scomodo.\nNegli anni ottanta padre Arpa figur\u00f2 ancora come consulente religioso del film \"Il nome della rosa\" di Jean-Jacques Annaud.\nNel 2002 gli fu concesso del Governo italiano il contributo vitalizio straordinario (legge Bacchelli) per meriti culturali.\nPer volont\u00e0 testamentaria di Padre Arpa il suo corpo \u00e8 stato cremato e inumato nella Cappella Generalizia della Compagnia di Ges\u00f9 del Cimitero del Verano di Roma. Nella stessa Cappella riposano i Generali della Compagnia."}
