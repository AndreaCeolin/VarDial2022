{"id": "864755", "revid": "287204", "url": "https://it.wikipedia.org/wiki?curid=864755", "title": "Il mondo di Rocannon", "text": "Il mondo di Rocannon (\"Rocannon's World\") \u00e8 un romanzo di fantascienza di Ursula K. Le Guin del 1966, edito in Italia nel 1984, ma precedentemente pubblicato nel 1973 con il titolo di L'ultimo pianeta al di l\u00e0 delle stelle.\nCostituisce il primo, in ordine di tempo, dei romanzi del \"Ciclo dell'Ecumene\" (Ekumene), o \"Lega di tutti i mondi\", ossia pianeti collegati fra loro attraverso il volo iper-luce delle navi robotizzate prive di equipaggio umano, o attraverso il pi\u00f9 lento volo alla velocit\u00e0 della luce delle navi con equipaggio umano; pianeti le cui popolazioni comunicano tra loro mediante l\"'ansible\", dispositivo che consente la comunicazione istantanea tra mondi distanti decine di anni-luce in quanto sfrutta la deformazione gravitazionale dello spazio-tempo. In realt\u00e0, la formazione dell'Ecumene cos\u00ec definita avviene in una fase che si colloca posteriormente alla storia narrata in questo romanzo e nei due successivi \"Il pianeta dell'esilio\" e \"Citt\u00e0 delle illusioni\"; pertanto nella letteratura fantascientifica anglosassone questa serie di romanzi dell'autrice \u00e8 nota come il \"ciclo degli Hainiti\".\nTrama.\nIl romanzo \u00e8 la storia del comandante di una missione antropologica voluta dalla Lega, su un mondo abitato da varie razze di umanoidi e caratterizzato da una cultura feudale assimilabile al medioevo terrestre, e da razze animali alate, come i grifoni, usati dagli abitanti come destrieri. Rocannon rimane isolato sul pianeta in seguito all'attacco di un esercito nemico della Lega che distrugge la sua nave, e accompagnato dall'amico Mogien, signore di Hallan, e da uno sparuto drappello di amici, tenta di rimettersi in contatto con la Lega. Per farlo, dovr\u00e0 attraversare le impervie terre del pianeta, Fomalhaut II, e rintracciare l'unico ansible funzionante e in mano ai pochi occupanti il campo delle astronavi nemiche. Dotato di conoscenze superiori e della sua tuta, impenetrabile a qualunque arma, Rocannon diverr\u00e0 per gli abitanti del pianeta il leggendario Dio Errante, colui \"che cammina in mezzo agli uomini\". Rocannon finisce per amare quel mondo e, pur dopo aver portato a termine la missione, decide di rimanervi, fino alla fine dei suoi giorni."}
{"id": "864759", "revid": "50026", "url": "https://it.wikipedia.org/wiki?curid=864759", "title": "Jocotea", "text": ""}
{"id": "864764", "revid": "50026", "url": "https://it.wikipedia.org/wiki?curid=864764", "title": "Tartaruga domenicana", "text": ""}
{"id": "864765", "revid": "26891", "url": "https://it.wikipedia.org/wiki?curid=864765", "title": "Curtiss A-25", "text": ""}
{"id": "864767", "revid": "26891", "url": "https://it.wikipedia.org/wiki?curid=864767", "title": "Curtiss A-25 Shrike", "text": ""}
{"id": "864768", "revid": "26891", "url": "https://it.wikipedia.org/wiki?curid=864768", "title": "A-25", "text": ""}
{"id": "864769", "revid": "50026", "url": "https://it.wikipedia.org/wiki?curid=864769", "title": "Trachemys cubana", "text": ""}
{"id": "864770", "revid": "419370", "url": "https://it.wikipedia.org/wiki?curid=864770", "title": "Vito Li Causi", "text": "Biografia.\nDocente di idrochinesiterapia nella facolt\u00e0 di medicina dell'Universit\u00e0 degli Studi di Catania, fu eletto consigliere comunale a Castelvetrano alle elezioni del 1980, del 1985 e del 1990. Del centro in provincia di Trapani fu anche, per tre volte, sindaco.\nNel 2006, nella XV legislatura, fu eletto alla Camera dei deputati, nella lista Popolari UDEUR nella circoscrizione Sicilia 1. Durante il suo mandato parlamentare fece parte delle Commissioni Cultura e Antimafia.\nNel marzo del 2008 lascia l'Udeur per approdare all'Udc.\nLi Causi muore la mattina del 13 ottobre 2015, all'et\u00e0 di 68 anni, nella sua Castelvetrano, a causa di una grave malattia che lo affliggeva da anni."}
{"id": "864776", "revid": "50026", "url": "https://it.wikipedia.org/wiki?curid=864776", "title": "Trachemys delle Antille", "text": ""}
{"id": "864782", "revid": "767487", "url": "https://it.wikipedia.org/wiki?curid=864782", "title": "Pietro Pulli", "text": "Poco si sa sulla vita di Pulli. La prima notizia che ci giunge sul suo conto risale all'autunno del 1731, quando egli compose sei arie per una revisione de \"La mogliere fedele\" di Leonardo Vinci. Nel libretto di quest'opera era menzionato come \"famosissimo sonatore di aceliuti e contrapuntisto\", mentre diciture in altri lavori lo designano semplicemente come maestro di cappella napoletano. Fu operativo a Napoli almeno fino al 1734 e, successivamente, dal 1739 a Modena.\nA parte il primo periodo della sua attivit\u00e0 operistica, in cui scrisse alcuni lavori buffi in dialetto napoletano, egli compose soprattutto opere serie. Tra queste la pi\u00f9 famosa \u00e8 sicuramente \"Caio Marzio Coriolano\", la quale, dopo esser sta rappresentata a Reggio Emilia, ebbe successive riprese a Napoli, Venezia e a Modena."}
{"id": "864785", "revid": "7077", "url": "https://it.wikipedia.org/wiki?curid=864785", "title": "Gioco strategico a turni", "text": "Un gioco strategico a turni \u00e8 un gioco di strategia in cui lo scorrere degli eventi \u00e8 diviso in parti ben visibili e definite, chiamate turni o giri.\nIl turno divide il flusso di gioco in unit\u00e0 ben precise, e in ogni turno ogni giocatore pu\u00f2 effettuare un certo \"valore\" (non numero) di mosse. Per esempio, quando il tempo \u00e8 l'unit\u00e0 del flusso di gioco, i turni rappresentano una quantizzazione del tempo, come anni, mesi, settimane o giorni, e ogni giocatore pu\u00f2 gestire una o pi\u00f9 entit\u00e0. Ad un giocatore di un gioco a turni \u00e8 permesso un periodo di analisi prima di intraprendere un'azione di gioco, stabilendo quindi una separazione tra lo scorrere del gioco e l'elaborazione mentale, che conduce, presumibilmente, alle migliori soluzioni. Una volta che ogni giocatore ha terminato il suo turno, quel giro di gioco \u00e8 finito, e ogni processo speciale condiviso \u00e8 eseguito (ad esempio la generazione di eventi casuali). A questo punto si prosegue dal giro di gioco successivo.\nLa maggior parte dei giochi da tavolo sono a turni, altrimenti la giocabilit\u00e0 tenderebbe ad andare fuori controllo; tuttavia, quando un particolare giocatore pu\u00f2 intervenire nel gioco durante il proprio turno, non \u00e8 raro considerare il tempo impiegato dal giocatore per fare le sue mosse al fine di migliorare l'equit\u00e0 del gioco. Negli Scacchi, ad esempio, un paio di orologi controllabili possono essere usati per tener traccia del tempo impiegato dai giocatori per le loro mosse.\nAnche molti solitari strategici sono a loro volta a turni.\nGeneri.\nI giochi di strategia a turni si dividono in due tipologie, in base a come i giocatori conducono i turni, simultaneamente o in sequenza. I primi sono gli strategici a turni simultanei, dei quali \"Diplomacy\" \u00e8 un esempio degno di nota. Gli altri formano la categoria degli strategici a turni alterni, che sono a loro volta suddivisi in:\nLa differenza consiste nell'ordine in cui i giocatori svolgono un turno. Nel primo caso il primo giocatore \u00e8 sempre il medesimo, nel secondo caso la selezione del primo giocatore \u00e8 legata ad alcuni fattori competitivi, nel terzo caso il primo giocatore \u00e8 scelto casualmente."}
{"id": "864791", "revid": "158913", "url": "https://it.wikipedia.org/wiki?curid=864791", "title": "Guarigione del cieco nato", "text": "La guarigione del cieco nato \u00e8 uno dei miracoli attribuiti a Ges\u00f9, contenuto nel solo \"Vangelo secondo Giovanni\" (). La fonte di questo miracolo sarebbe, secondo alcuni, il cosiddetto \"Vangelo dei segni\".\nRacconto del miracolo.\nVedendo un cieco tale fino dalla nascita, i discepoli chiedono a Ges\u00f9 se \u00e8 per colpa sua o per colpa dei suoi genitori che egli \u00e8 in quella situazione. Ges\u00f9 risponde: \nViene poi descritto propriamente il miracolo: \nA questo punto vengono raccontate tutte le reazioni al miracolo:\nDa ultimo Ges\u00f9 trae la sua conclusione: \nCaratteristiche.\nIl \"Vangelo secondo Giovanni\" dedica un intero capitolo a questo miracolo. Raccontando il miracolo vengono analizzati tutti i particolari: antefatti, reazioni dei presenti, conseguenze circa i vari personaggi che intervengono.\nQuesto brano richiama il cammino dei catecumeni, il passaggio dalla cecit\u00e0 a vedere con occhi nuovi. Per sette volte ritorna la domanda \"Come ti sono stati aperti gli occhi?\". Il brano, carico di simbolismi, nella Chiesa cattolica, viene proclamato nella IV domenica di Quaresima.\n Ges\u00f9 si dichiara contrario a tale pensiero.\nI farisei avevano la possibilit\u00e0 di \"espellere dalla sinagoga\": In questo brano colui che era stato cieco viene \"cacciato fuori\"."}
{"id": "864793", "revid": "842", "url": "https://it.wikipedia.org/wiki?curid=864793", "title": "Videogioco di strategia", "text": ""}
{"id": "864794", "revid": "1005847", "url": "https://it.wikipedia.org/wiki?curid=864794", "title": "Pietro Rao", "text": "Attivit\u00e0 politica.\n\u00c8 stato eletto per due mandati consigliere comunale a Partinico, di cui nel primo era stato presidente del consiglio comunale per il Centro Cristiano Democratico.\nAlle elezioni politiche del 2006 \u00e8 stato candidato alla Camera dei deputati, \"circoscrizione Sicilia 1\", nella lista \"\"Lega Nord - Movimento per l'Autonomia\"\" , risultando poi il primo dei candidati non eletti.\nTuttavia, il 17 luglio 2006, Giovanni Roberto Di Mauro, che lo precedeva, \u00e8 stato eletto anche deputato all'Assemblea Regionale Siciliana, optando per quest'ultima carica e lasciando quindi a Rao l'incarico di deputato.\nDurante il suo mandato parlamentare \u00e8 stato componente della Commissione Difesa.\nAlle elezioni regionali in Sicilia del 2008 \u00e8 stato candidato con il Movimento per l'Autonomia all'Assemblea regionale siciliana ma, pur ottenendo 6.429 preferenze, non \u00e8 risultato eletto.\nNel contempo \u00e8 anche ricandidato alla Camera dei deputati, sempre nella \"circoscrizione Sicilia 1\", nelle liste del Movimento per l'Autonomia (in nona posizione), ma non viene rieletto deputato. Viene allora nominato dal governatore siciliano Raffaele Lombardo presidente della societ\u00e0 pubblica \"Sicilia Lavoro Spa\".\nAlle comunali di Partinico del 2018, vicino alla Lega di Salvini, si candida a Sindaco e ha raccolto il 20,15 dei voti, andando al ballottaggio contro il candidato del centrodestra Maurizio De Luca, che viene poi eletto.\nLavoro.\nNel lavoro svolge la professione di farmacista ed imprenditore nel settore farmaceutici essendo il fondatore della Rao Farmaceutici, farmacia specializzata nel settore veterinario con sede a Palermo e altre sedi dislocate in tutto il territorio siciliano."}
{"id": "864799", "revid": "729019", "url": "https://it.wikipedia.org/wiki?curid=864799", "title": "Cinque Nazioni 1958", "text": "Il torneo di rugby a 15 delle Cinque Nazioni del 1958 si disput\u00f2 dall'11 gennaio al 19 aprile. Il torneo venne vinto dall'Inghilterra.\nClassifica.\n "}
{"id": "864800", "revid": "125909215", "url": "https://it.wikipedia.org/wiki?curid=864800", "title": "Stadio Mario Rigamonti-Mario Ceppi", "text": "Lo stadio Mario Rigamonti-Mario Ceppi (comunemente conosciuto come stadio Rigamonti-Ceppi) \u00e8 un impianto sportivo della citt\u00e0 italiana di Lecco.\nInaugurato nel 1922, \u00e8 di propriet\u00e0 comunale e ospita storicamente le partite interne del , maggior squadra di calcio cittadina.\nDeve la sua intitolazione a Mario Rigamonti, calciatore del Grande Torino (e prima ancora del Lecco) morto nella tragedia di Superga nel 1949, e a Mario Ceppi, il presidente pi\u00f9 vincente nella storia del club bluceleste.\nStoria.\nLa costruzione.\nNel 1922 il presidente della Societ\u00e0 Canottieri Lecco Eugenio Ceppi decise di mettere a disposizione un terreno di sua propriet\u00e0 nel quartiere lecchese di Castello, affinch\u00e9 vi si costruisse un campo regolamentare a beneficio della sezione calcistica del proprio club (che ancora non si era organizzata autonomamente).\nI lavori per il \"campo sportivo di via Cantarelli\" (dall'odonimo di una delle strade circostanti) procedettero celermente e il 15 ottobre del 1922 (con una settimana di ritardo rispetto alla data prevista, a causa di una pioggia torrenziale che aveva costretto a differire) la struttura venne inaugurata ufficialmente con la disputa di una gara amichevole tra Lecco e Trevigliese.\nTra il 1923 e il 1924 il campo venne implementato con l'aggiunta di spalti e strutture di servizio, assurgendo a vero e proprio stadio.\nFino al 2 giugno 1949 lo stadio non ebbe una propria intitolazione: in tale data gli venne associata la memoria di Mario Rigamonti, calciatore scomparso un mese prima nella tragedia di Superga, gi\u00e0 militante nel Lecco nel 1945.\nL'espansione e la Serie A.\nLa struttura del 1923 rimase inalterata per decenni, con sole due tribune (una coperta) sui lati lunghi del campo erboso.\nAllorch\u00e9 nel 1956-1957 il Lecco raggiunse per la prima volta la Serie B e, tre anni dopo, la Serie A, nell'estate del 1960 l'impianto fu interessato da un cospicuo ampliamento: le tribune vennero ingrandite con strutture in prefabbricato metallico, portando la capienza a un totale di 22 000 posti, e venne posto in opera un impianto di illuminazione artificiale, che permise di giocarvi anche partite in notturna.\nIl ridimensionamento.\nAllorch\u00e9 le fortune del Lecco iniziarono a declinare, dagli anni 1980 in poi lo stadio sub\u00ec una graduale riduzione della capienza. Nel 1984 fu abbattuta la tribuna centrale in tubolari metallici, eretta negli anni 1960, poi sostituita nel 1987 da una nuova gradinata permanente in cemento (di capienza sensibilmente inferiore).\nNel 1993, in occasione del decimo anniversario dalla sua morte, lo stadio venne co-intitolato proprio a Mario Ceppi, che da presidente fu il primo artefice dei maggiori successi della squadra bluceleste.\nCon l'avvento del terzo millennio, dovendo ottemperare all'irrigidimento delle norme di sicurezza sugli impianti sportivi pubblici, la capienza omologata dello stadio \u00e8 calata al di sotto dei 5 000 posti, senza per\u00f2 che le gradinate abbiano sub\u00ecto amputazioni strutturali.\nPassaggio all'erba sintetica e nuovi adeguamenti.\nNell'estate del 2018 il \"Rigamonti-Ceppi\" \u00e8 stato sottoposto a un nuovo intervento di ammodernamento, per un importo di circa 500 000 euro: il manto erboso \u00e8 stato sostituito da un tappeto d'erba sintetica di quarta generazione, mentre gli spalti sono stati consolidati, riverniciati e risanati avvalendosi dell'opera gratuita di alcuni richiedenti asilo.\nNello stesso anno lo stadio ha accolto in via transitoria le gare interne della , club di Serie D impossibilitato a usare il proprio campo interno (a sua volta soggetto a ristrutturazione) per le prime partite dell'annata 2018-2019.\nNell'estate 2019, in ottemperanza alle norme infrastrutturali della Serie C (e in generale alle raccomandazioni della FIFA in materia di stadi), i settori tribuna e distinti del \"Rigamonti-Ceppi\" sono stati integralmente dotati di seggiolini individuali; al contempo \u00e8 stata rivista la viabilit\u00e0 perimetrale e la mappa degli accessi (allargando i marciapiedi di via Don Pozzi, via Cantarelli e via Pascoli, nonch\u00e9 posando nuove barriere per il prefiltraggio dei tifosi) ed \u00e8 stato potenziato l'impianto di illuminazione (portato a 800 lumen in tutte le direzioni e allacciato a gruppi elettrogeni, per garantirne l'alimentazione anche in caso di black out sulla rete ordinaria).\nDati strutturali.\nLo stadio si configura come struttura a vocazione unicamente calcistica: gli spalti si affacciano direttamente sui bordi del terreno di gioco, attorno al quale non vi \u00e8 alcun tipo di pista. La capienza omologata \u00e8 di poco meno di 5000 posti, tutti numerati e suddivisi in quattro settori:\nEventi non calcistici.\nIl 9 agosto 2014 lo stadio ha ospitato le finali del mondiale per club di Ultimate frisbee (WUCC 2014)."}
{"id": "864803", "revid": "125418211", "url": "https://it.wikipedia.org/wiki?curid=864803", "title": "Swan (Elisa)", "text": "Swan \u00e8 una canzone di Elisa del 2005 scritta per il film \"Melissa P.\" di Luca Guadagnino e pubblicata come singolo nello stesso anno.\n\u00c8 stata inclusa nella colonna sonora del film, alla quale Elisa ha partecipato anche con alcuni brani strumentali. Nel film \u00e8 presente anche una versione acustica del brano, che non \u00e8 stata inclusa nella colonna sonora e che non \u00e8 reperibile altrove.\n\"Swan\" \u00e8 stata inserita anche nel primo greatest hits della cantautrice, \"Soundtrack '96-'06\", pubblicato l'anno successivo, mentre nel 2007 \u00e8 stata riarrangiata e inserita in \"Caterpillar\".\nIl singolo.\nIl singolo della canzone \u00e8 stato pubblicato il 31 ottobre 2005 in digitale e il 25 novembre 2005 in CD e contiene anche due versioni di \"Rainbow\" (una delle quali \u00e8 inclusa anche nella colonna sonora di \"Melissa P.\"). Il CD \u00e8 stato distribuito prima dalla Universal e successivamente (dal 10 febbraio 2006) dalla Warner.\nIl brano entr\u00f2 nella programmazione radiofonica a partire dal 21 ottobre 2005.\nRimasto nella classifica dei singoli anche nel 2006, si \u00e8 aggiudicato la posizione numero 19 nella classifica di fine anno dei singoli pi\u00f9 venduti nel 2005 in Italia.\n\"Swan\" \u00e8 il primo singolo di Elisa ad essere stato pubblicato in formato digitale.\nVideo musicale.\nIl video del brano, uscito il 1\u00ba novembre 2005, \u00e8 stato girato da Luca Guadagnino, che aveva gi\u00e0 diretto Elisa nel video di \"Luce (tramonti a nord est)\", \"Broken\" e \"Asile's World\". Oltre ad Elisa che canta suonando la chitarra, il video vede alcune scene del film."}
{"id": "864805", "revid": "1226", "url": "https://it.wikipedia.org/wiki?curid=864805", "title": "Sefardita", "text": ""}
{"id": "864806", "revid": "38120", "url": "https://it.wikipedia.org/wiki?curid=864806", "title": "Trofeo Garibaldi", "text": ""}
{"id": "864808", "revid": "1543377", "url": "https://it.wikipedia.org/wiki?curid=864808", "title": "Religione dell'antica Grecia", "text": "Per religione dell'antica Grecia, si intende l'insieme di credenze, miti, rituali, culti misterici, teologie e pratiche teurgiche e spirituali professate nella Grecia antica, sotto forma di religione pubblica, filosofica o iniziatica.\nLe origini della religione greca vanno individuate nella preistoria dei primi popoli abitanti l'Europa, nelle credenze e nelle tradizioni di differenti popoli indoeuropei che, a partire dal XXVI secolo a.C., migrarono in quelle regioni, nelle civilt\u00e0 minoica e micenea e nelle influenze delle civilt\u00e0 del Vicino Oriente antico occorse lungo i secoli.\nLa \"religione greca\" cess\u00f2 di essere con gli editti promulgati dall'imperatore romano di fede cristiana Teodosio I nel 380 e nel 392, il quale proib\u00ec tutti i culti non cristiani, ivi compresi i misteri eleusini, e con le devastazioni operate dai Goti lungo il IV e il V secolo d.C..\nPremessa.\nL'espressione \"religione greca\" \u00e8 di conio moderno. Gli antichi Greci non possedevano un termine per ci\u00f2 che il termine moderno \"religione\" intende indicare in modo peraltro problematico.\nAnche se nella cultura religiosa greco-antica non esisteva un termine che riassumesse ci\u00f2 che \u00e8 inteso per \"religione\", il termine di origine ionica \"thresk\u00e8ia\" indicava la modalit\u00e0 formale con cui andava celebrato il culto a favore degli d\u00e8i. Mario Vegetti accosta al termine moderno di \"religione\" quello greco antico di \"eusebeia\" ovvero la cura nei confronti degli d\u00e8i.Scopo del culto religioso greco era infatti quello di mantenere la concordia con gli d\u00e8i: non celebrare loro il culto significava provocarne l'ira, da qui il \"timore della divinit\u00e0\" () che lo stesso culto provocava in quanto connesso con la dimensione del sacro. Il termine che nella lingua greca moderna indica la \"religione\" \u00e8 \"thresk\u00e8ia\" (), un termine di origine ionica collegato \u2013 appunto \u2013 a (\"thresk\u00f2s\"; \"pio\", \"timoroso di Dio\").\nCi\u00f2 premesso, \u00e8 indubitabile in questa civilt\u00e0 il ruolo fondamentale ricoperto dall'esperienza religiosa, dato che qualsivoglia aspetto della vita dell'uomo greco aveva sempre e comunque una valenza religiosa, senza una chiara distinzione dell'ambito \"sacro\" da quello \"profano\". La pratica del culto era strettamente intrecciata ad ogni evento civile, con sacrifici e preghiere che accompagnavano la vita della cittadinanza.\nLa nozione di \"religione\", un termine di origine latina, nella sua accezione comune e \"moderna\" non esiste prima del XVIII secolo. Il termine stesso \"religio\" viene usato da Cicerone per indicare una \"rilettura\", intendendo una osservazione rigorosa di ci\u00f2 che riguarda il culto degli d\u00e8i. La religione romana \u00e8 infatti ritualistica: sebbene sia per molti aspetti debitrice alle forme della religione greca, in contrapposizione ad essa a Roma avviene una processo di demitizzazione che trasforma il mito in culto e basa la professione religiosa sulla pratica dei riti.\nLo studio della religione greca.\nSeppure nozione dibattuta, la religione, in generale, si esprime per mezzo di racconti, rappresentazioni artistiche, culti.\nLa religione greca \u00e8 comunemente conosciuta soprattutto per mezzo dei miti che ne compongono la mitologia. Fin dall'avvio del suo studio nel corso del Rinascimento, infatti, e per tutto il XIX secolo, la religione greca \u00e8 stata considerata essenzialmente come mitologia.\nNel corso della prima met\u00e0 del XX secolo questo paradigma \u00e8 entrato in crisi: autori come Andr\u00e9-Jean Festugi\u00e8re hanno considerato lo studio della mitologia greca come fuorviante ai fini di una conoscenza della effettiva religione che andava conosciuta per mezzo dei riti.\nLe ragioni di questa crisi sono molteplici e vanno dalla personale impostazione degli studiosi al fatto che \u00abil progresso degli studi classici, lo sviluppo in particolare, dell'archeologia e dell'epigrafia, hanno aperto agli antichisti, a fianco del campo mitologico, nuovi campi di ricerca che hanno indotto a mettere in causa, talvolta per modificarlo piuttosto in profondit\u00e0, il quadro della religione greca offerto dalla sola tradizione letteraria\u00bb.\nDalla seconda met\u00e0 del XX secolo, vi \u00e8 una riconsiderazione complessiva dello studio della religione greca: \u00abIl mito gioca la sua parte in questo insieme allo stesso titolo delle pratiche rituali e dei fatti di figurazione del divino: mito, rito, rappresentazione figurata, tali sono i tre momenti di espressione - verbale, gestuale, figurata - attraverso cui si manifesta l'esperienza religiosa dei Greci, ciascuno costituendo un linguaggio specifico che, fino nella sua associazione agli altri due, risponde a bisogni particolari e assume una funzione autonoma.\u00bb.\nIl politeismo greco.\nLa religione greca \u00e8 indubbiamente, almeno nei suoi aspetti pi\u00f9 diffusi, una religione politeistica. Ciononostante, sia il termine che la nozione di politeismo non sono conosciuti nel mondo greco. Tale termine, \"politeismo\" (dal greco \u03c0\u03bf\u03bb\u03cd\u03c2 \"polys\" + \u03b8\u03b5\u03bf\u03af \"theoi\" ad indicare \"molti d\u00e8i\"), \u00e8 attestato solo nelle lingue moderne ed ha origine in Francia a partire dal XVI secolo: esso deriva dall'analogo termine greco \"polytheia\" coniato dal filosofo giudaico di lingua greca Filone di Alessandria (20 a.C.-50 d.C.) per indicare la differenza tra l'unicit\u00e0 del dio ebraico rispetto alla nozione pluralistica dello stesso propria delle religioni antiche.\nLe origini.\nAlla base della religione greca vi sono molteplici fondamenta: la cultura preistorica europea e quella degli invasori indoeuropei, le civilt\u00e0 minoica e micenea nonch\u00e9 i contributi delle civilt\u00e0 vicino-orientali. Conosciuta per i suoi miti, la religione greca \u00e8 principalmente una religione etnica, strettamente legata al territorio greco nel quale hanno trovato radice il pantheon e la continuit\u00e0 cultuale emergente dalle popolazioni vicine all'uscita dei \"secoli bui\".\nLa religione greca nel periodo arcaico e classico.\nA seguito del crollo della civilt\u00e0 micenea e del seguente periodo dei secoli oscuri che ha visto l'affermazione dei Dori, emergono le prime \"p\u00f3leis\" (citt\u00e0) come atto spontaneo di aggregazione delle comunit\u00e0 greche.\nCon la \"p\u00f2lis\", cambia anche la forma di governo: al dominio centralizzato dal palazzo sede del re subentra la comunit\u00e0, aristocratica, degli opliti-contadini.\nIl rito religioso del sacrificio subisce in questo quadro una profonda revisione: durante il banchetto comunitario, le offerte vengono bruciate per gli dei su un altare, senza che un sacerdote o un re possano servirsi delle porzioni sacrali.\nAl contempo, il crollo della civilt\u00e0 palaziale micenea lascia spazio al ritorno di antichissimi culti che, rielaborati dalla cultura greca arcaica e classica, fanno apparire le tradizioni del passato miceneo come un'epoca \"mitica\", che si contrappone alla cultualit\u00e0 e alle tradizioni pi\u00f9 tarde.\nMolteplici tradizioni concorrono a saldare i riti di comunit\u00e0 che condividono la medesima lingua e scrittura. Questa lingua serve a veicolare tali tradizioni attraverso autorit\u00e0 letterarie, come Esiodo e, in maggior misura, Omero.\nUn altro elemento fondante di questa riorganizzazione del culto \u00e8 il santuario extraurbano, che diventa nell'era delle \"p\u00f3leis\" il centro attorno al quale si sviluppa la ritualit\u00e0 del nuovo culto unitario che raggruppa tutte le tradizioni precedenti in un'unica mitologia fatta da elementi e storie interconnesse.\nPer la religione greca \"omerica\", la realt\u00e0 \u00e8 divisa tra gli esseri immortali (d\u00e8i) e quelli mortali (uomini), dove all'uomo \u00e8 assegnato un preciso destino che non deve evadere, pena di sconfinare nella \"h\u00fdbris\", che viene ricordato dal motto delfico di \u00abConosci te stesso\u00bb (, \"gn\u00f4thi seaut\u00f3n\") col significato di \"non superare la tua condizione mortale\" mettendoti sullo stesso piano degli d\u00e8i. Con Platone il paradigma cambia: il filosofo ateniese del IV secolo a.C., facendo leva sulle credenze proprie delle religioni misteriche, consegna all'uomo la possibilit\u00e0 di divenire immortale, quindi di rendere s\u00e9 stesso simile a un dio. Si passa quindi da una visione della religione molto terrena presente in Omero, ad una religiosit\u00e0 platonica che acquisisce una componente ultraterrena, dove l'anima immortale costituisce col corpo mortale una dualit\u00e0 che va a caratterizzare la religione orfica.\nInoltre, la presenza filosofi occorre lungo tutta la storia della religione greca a reinterpretare lo stesso racconto in senso \"teologico\", anche attraverso una critica radicale dei contenuti \"omerici\" e con significativi cambiamenti di prospettiva.\nIl mito raccontato dai poeti, l'obbligatoria pratica cultuale cittadina e l'insegnamento teologico dei filosofi, rappresentano la composita condizione in cui si trovava l'uomo greco di fronte al sacro, diviso fra una \"teologia dei poeti\" ed una teologia istituzionale legata alla \"p\u00f2lis\", alle quali viene ad aggiungersi la \"teologia naturale\" dei filosofi.\nLa religione del \"mondo di Omero\".\nIl mondo di Omero \u00e8 il mondo descritto essenzialmente dai poemi epico-religiosi dell'\"Iliade\" e dell'\"Odissea\", come anche dalla \"Teogonia\" di Esiodo e dai cosiddetti \"Inni omerici\". La datazione di queste opere si situa tra l'VIII e il VI secolo a.C..\nLe Muse e l'origine sacra del canto.\nI poemi omerici, cos\u00ec come la \"Teogonia\" di Esiodo, si contraddistinguono per un preciso \"incipit\" che richiama l'intervento di alcune dee indicate con il nome di \"Muse\" (), per esempio in quello dell'Iliade.\nLe Muse sono figlie di Zeus e Mnemosine (la \"Memoria\") e la loro guida era Apollo. L'importanza delle muse nella religione greca era elevata: esse infatti rappresentavano l'ideale supremo dell'Arte, intesa come verit\u00e0 del \"Tutto\" ovvero l'\u00abeterna magnificenza del divino\u00bb.\nIn occasione del suo matrimonio, Zeus domand\u00f2 agli altri d\u00e8i quale fosse un loro desiderio non ancora esaudito e questi gli risposero chiedendo di generare delle divinit\u00e0 \u00abcapaci di celebrare, attraverso la parola e la musica, le sue grandi imprese e tutto ci\u00f2 che egli aveva stabilito.\u00bb. Se dunque le Muse sono quelle dee che rappresentano l'ideale supremo dell'arte, i poeti sono da loro \"posseduti\", sono \"entheos\", ( \"pieni di Dio\") come ricorda lo stesso Democrito: \u00ab\"Bello\" \u00e8 assai tutto ci\u00f2 che un poeta scrive in stato di entusiasmo e agitato da un afflato divino\u00bb Ed essere \"entheos\", \"pieno di Dio\", \u00e8 una condizione che \u00abil poeta condivide con altri ispirati: i profeti, le baccanti e le pitonesse\u00bb. Donando agli uomini la possibilit\u00e0 di parlare secondo il \"vero\", le figlie di Mnemos\u00fdne consentono ai cantori di \"ricordare\" avendo questa stessa funzione uno statuto religioso e un proprio culto.\nQuesta memoria dei poeti non corrisponde agli stessi fini di quella degli uomini moderni, dato che si tratta di un'onniscienza di carattere divinatorio. Essa si definisce attraverso la formula: \"ci\u00f2 che \u00e8, ci\u00f2 che sar\u00e0, ci\u00f2 che fu\". La parola cantata, pronunciata da un poeta dotato di un dono di veggenza, \u00e8 una parola che si riferisce ad una verit\u00e0 divina che, per sua propria virt\u00f9, istituisce un mondo simbolico religioso a contatto con il mondo reale. Il canto dei poeti acquisisce cos\u00ec anche un potere dalle caratteristiche magiche, capace di curare i mali e di far dimenticare le disgrazie.\nIl mondo di Omero.\nIl mondo descritto da questi canti \u00e8 un mondo pienamente dotato di vita, dove ogni aspetto della natura ha una personalit\u00e0 tangibile ed una volont\u00e0, al pari di ogni essere vivente e divino. Talete stesso, nel VII secolo a.C. indic\u00f2 questo mondo come pieno di divinit\u00e0. Per gli uomini, calcare la terra era tutt'uno con entrare in contatto \u2013 almeno col pensiero \u2013 con elementi della sfera divina.\nOmero descrive le modalit\u00e0 di azione degli dei, in eterna conflittualit\u00e0 fra di essi. Gli dei omerici rappresentano l'universo greco e plasmeranno la cultura greca dei secoli a venire. Di fatto, il mito raccontato da Omero definisce le dinamiche delle nuove citt\u00e0, la loro ritualit\u00e0 e le relazioni fra di esse, dando un mito fondante alla cultura ufficiale.\nLa \"Teogonia\" esiodea.\nEsiodo, con la \"Teogonia\", d\u00e0 un ordinamento al cosmo popolato dagli dei. La sua opera diventa il racconto tradizionale della nascita del culto, scaturito dalla creazione a partire dal Caos del cosmo, di tutti gli dei e, infine, della donna.\nGli d\u00e8i e gli eroi della religione greca arcaica e classica.\nGli Dei e la nozione greca della divinit\u00e0.\nCome ha evidenziato Jean-Pierre Vernant, gli d\u00e8i greci non sono persone con una propria identit\u00e0, quanto piuttosto risultano essere \"potenze\" che agiscono assumendo poliedriche forme e non identificandosi mai completamente con tali manifestazioni. Gli dei sono il fondamento di ogni cosa o fatto e come tali sono considerati dagli antichi greci come \"il motore del mondo\": condizionano l'esistenza umana, l'ambiente naturale e tutti gli aspetti della vita sociale e politica. Inoltre, questa influenza dell'esistenza umana \u00e8 da considerarsi come una spinta interna, con la divinit\u00e0 che determina lo stato d'animo e le inclinazioni dell'uomo. Cos\u00ec Afrodite \u00e8 la causa scatenatrice dell'incanto d'amore, il sentimento di pudore \u00e8 determinato dall'influenza di Aidos e Gabriella Pironti ricorda che Senofonte si trova ne l'\"Anabasi\" in condizioni di difficolt\u00e0 economiche perch\u00e9 pur avendo onorato Zeus \"Basileus\" si \u00e8 dimenticato di onorare Zeus \"Meilichios\" collegato alle fortune familiari e quindi economiche.\nAnche se \u00abin ogni azione importante dell'uomo agisce un Dio\u00bb, come evidenzia Max Pohlenz, persino nei momenti in cui \u00e8 condizionato da tali potenze, egli non si percepisce come privo di \"libera scelta\".\nGli d\u00e8i greci sono \"potenze\" caratterizzate dall'essere estranee agli affanni (\u1f00\u03ba\u03b7\u03b4\u03ae\u03c2 \"ak\u0113d\u1e17s\") e dalla sofferenza (\u1f00\u03c7\u03b5\u03cd\u03c9 \"ache\u00fa\u014d\") come ricorda l'eroe Achille:\nNeanche corpo fisico, spesso di forma umana, con cui possono manifestarsi gli d\u00e8i, coincide con quello umano: in esso, infatti, non circola il sangue, ma un altro umore, l'\"ich\u00f3r\" (\u1f30\u03c7\u03ce\u03c1). Questo perch\u00e9 gli d\u00e8i non si alimentano di cereali e di vino. Separati dagli uomini per natura, condizione e destino, gli d\u00e8i vengono rappresentati dai greci secondo i canoni assoluti della bellezza. Purtuttavia questi corpi fisici si manifestano come potenze, come quando Apollo colpisce con la mano Patroclo, e sono individuabili anche se utilizzano corpi simili agli uomini, proprio per mezzo delle loro tracce (\"ichnos\", \u1f34\u03c7\u03bd\u03bf\u03c2) come osserva Aiace Oileo dopo aver scorto Posidone. Per\u00f2 questa demarcazione tra d\u00e8i e uomini non sempre \u00e8 rispettata, come nel caso, ad esempio, di Efesto e di Teti che si qualificano come colpiti dal dolore (\"achnymenoi\").\nIl ruolo degli dei \u00e8 quello di mantenere e garantire l'ordine che governano i diversi piani di esistenza del cosmo. Sono all'origine, in quanto modelli da seguire, di molti miti fondatori. Gli d\u00e8i greci posseggono inoltre la caratteristica di differenziarsi nell'ambito delle loro rispettive \"potenze\" e di pagarne caro il prezzo qualora si avventurassero in ambiti che non gli sono propri, come ricorda Zeus ad Afrodite ferita da Diomede dopo il suo tentativo di proteggere Enea. Come gli uomini, Zeus e gli altri olimpi devono rispettare i pochi limiti che gli sono imposti nell'ordine cosmico, senza alterarne le regole naturali. In questo modo, Zeus deve fulminare Asclepio, colpevole di aver violato le barriere della morte facendo resuscitare i propri pazienti, oppure deve rinunciare a salvare suo figlio Sarpedonte dal suo funesto destino.\nGli eroi.\nNella religione greca, gli eroi sono esseri su un piano intermedio tra l'uomo e la divinit\u00e0, unificati dalla loro partecipazione ai miti e onorati da un culto funebre. Nel periodo omerico gli eroi vengono appellati \"semid\u00e8i\" (\u1f21\u03bc\u03af\u03b8\u03b5\u03bf\u03b9). Gli eroi per quanto di natura eccezionale, sono simili e vicini agli uomini, nelle loro vene scorre sangue e non icore, proprio agli dei, e non possiedono poteri magici o soprannaturali, mentre partecipano alle vicende umane sulla terra.\nIl culto dedicato agli eroi appare per la prima volta in un frammento inerente a Mimnermo e a un testo di Porfirio che richiama una legge di Draconte. Il rito di tipo funerario a loro dedicato si distingue generalmente da quello riservato agli olimpi per le modalit\u00e0 sacrificali che per la presenza della tomba dell'eroe in luoghi pubblici: questa presenza fisica permette di elevare al rango di eroi sia personaggi del mito, che personaggi storici.\nIl \"da\u00edm\u014dn\".\nOltre agli \"d\u00e8i\" e agli \"eroi\", nella religione greca sono presenti delle figure intermedie fra l'umano ed il divino, il \"demone\" (\"da\u00edm\u014dn,\" \u03b4\u03b1\u03af\u03bc\u03c9\u03bd, \u00abessere divino\u00bb). La nozione comune di \"demone\", iscritto come essere inferiore al dio, e soprattutto di natura malvagia, appartiene all'opera di Platone e Senocrate e non quindi alle precedenti credenze della religione greca che invece non stabiliscono una relazione gerarchica tra \"dio\" e \"demone\" quanto utilizzano il termine \"d\u00e1im\u014dn\" anche per indicare delle divinit\u00e0 quali Afrodite o, pi\u00f9 generalmente, come \"daimones\" gli stessi d\u00e8i riuniti sull'Olimpo. Pi\u00f9 precisamente, se il \"d\u00e1im\u014dn\" non indica una classe divina, esso indica certamente un modo di comportarsi che pu\u00f2 essere anche \"umano\", ovvero \u00e8 il comportamento proprio di chi \u00e8 posseduto da una \"forza\" positiva con cui egli agisce in accordo (\"s\u1ef3n da\u00edmoni\") e quindi l'esito del suo destino risulta \"favorevole\"; ovvero se il destino risulta avverso allora egli \u00e8 collocato contro questo \"demone\" (\"pr\u00f2s da\u00edmoni\"). Allo stesso modo quando ci si ammala \u00e8 possibile che sia stato un demone a muoverci contro, allora gli d\u00e8i possono soccorrerci. D'altronde possedere il favore, ovvero lo sfavore, del \"da\u00edmon\" non dipende dall'uomo, e la sua presenza gli \u00e8 garantita fin dalla nascita.\nIn Esiodo, il d\u00e8mone \u00e8 lo stato \"post mortem\" della prima generazione aurea vivente al tempo di Crono la quale, sopraffatta dal sonno, venne trasformata da Zeus in \"tutrice dei mortali\", protettrice del genere umano.\nUomini e d\u00e8i.\nNella \"Teogonia\" di Esiodo non si parla della generazione degli uomini, fatto salvo della creazione della prima donna, quella figura menzionata nelle \"Opere e giorni\" come Pandora, \"\u03a0\u03b1\u03bd\u03b4\u03ce\u03c1\u03b1\", cio\u00e8 \"fornita di \"tutti i doni\" \". Zeus, irato con Prometeo che aveva rubato il fuoco per donarlo agli uomini, decide di inviare per vendetta all'umanit\u00e0 la donna. Formata da Efesto col fango, adornata dei doni delle dee, Pandora apparentemente possiede una bella presenza, ma in realt\u00e0 nasconde lo \"spirito di cagna\". La creazione della donna, del \"bel male\", ci dice Esiodo, modifica lo \"status\" degli uomini che da \"anthropoi\" divengono \"andres\" e quindi uomini associati alle donne, destinati alla generazione e alla morte.\nQuesto frutto della mescolanza di acqua e terra, propria della genesi delle donne, nell'\"Iliade\" (VII, 99) riguarda pure gli uomini, anche se, l'invettiva di Menelao contro i propri compagni che hanno timore di Ettore, possa in realt\u00e0 inerire al fatto che si stiano comportando da donne e non da guerrieri. Tuttavia sia Aristofane che Callimaco (fr. 192) richiamano l'uomo come fatto d'argilla. Nello specifico, a plasmare l'uomo con acqua e terra per Callimaco, come per Apollodoro (I,7,1), Pausania (X,4,4) e Filemone (fr. 89), fu il titano Prometeo.\nPrometeo non \u00e8 l'unico Titano vicino e amico degli uomini, come ricorda anche Diodoro Siculo. Secondo i Cretesi, i Titani nacquero al tempo dei Cureti, che vivevano nei pressi di Cnosso e erano sei maschi (Crono, Iperione, Ceo, Iapeto, Crio, Oceano) e cinque femmine (Rea, Temi, Mnemosine, Febe e Teti), figli di Urano e di Gea \u2013 oppure figli di uno dei Cureti andato in sposo a una certa Titaia da cui essi presero il nome. Ognuno di questi Titani ebbe modo di lasciare un dono prezioso in eredit\u00e0 agli uomini, conquistando in questo modo un onore imperituro. Crono, dei Titani il pi\u00f9 anziano, fu re, e grazie a lui gli uomini passarono dallo stato selvaggio alla civilt\u00e0. Insegn\u00f2 agli uomini anche ad essere probi e semplici d'animo, questa \u00e8 la ragione per cui si sostiene che gli uomini al tempo di Crono furono giusti e felici.\nSe la creazione degli uomini non ha posto nella \"Teogonia\", diversamente questa viene citata nell'altra opera di Esiodo, \"Opere e giorni\", viene raccontata la loro genesi in quattro stirpi (aurea, argentea, bronzea e quella degli Eroi; appartenendo noi, con Esiodo, a quella ferrea, la quinta, l'ultima). La differenza tra le varie stirpi umane \u00e8 determinata dai differenti stili di vita e dal fatto se questi osservino il criterio di giustizia oppure si prestino alla tracotanza. La \"fabbricazione\" dell'uomo da parte degli d\u00e8i \u00e8, nella concezione esiodea, resa necessaria affinch\u00e9 questi si voti \u00aball'esercizio del sacrificio\u00bb. L'uomo, quindi, plasmato d'argilla, si distingue dalle bestie e dagli d\u00e8i andando a occupare una posizione tra questi intermedia, resa tale dalla parentela con gli d\u00e8i grazie alla pratica cultuale. Dagli d\u00e8i la stirpe degli uomini \u00e8 separata dalle caratteristiche proprie della sua esistenza caratterizzata dagli affanni e dalla morte; dalle bestie si distingue per la consapevolezza del suo inevitabile destino. Tale destino gli \u00e8 stato consegnato da Zeus in persona. Cos\u00ec ora l'uomo della generazione di \"ferro\" a differenza dell'uomo della stirpe \"aurea\" \u00e8 costretto a lavorare duramente i campi e a sacrificare le bestie per poter riempire il proprio ventre, allo stesso modo \u00e8 costretto a unirsi in matrimonio con la donna (il bel male) per poter generare la sua stirpe mortale. Le pratiche cultuali inerenti alla coltivazione dei campi, al sacrificio e al matrimonio ne caratterizzano quindi la vita religiosa, che se da una parte li collega al mondo divino, a cui una volta era unito, ora ne rammenta l'incolmabile distanza. Tale ambiguit\u00e0 ne caratterizza costantemente l'esistenza.\nIl culto.\nLe principali modalit\u00e0 con cui l'uomo greco si relazionava al \"divino\" erano la preghiera, la divinazione e il sacrificio.\nMentre \u00abIl luogo privilegiato in cui la divinit\u00e0 incontra l'uomo \u00e8 il santuario.\u00bb.\nIl luogo sacro.\nL'area del culto greco, il santuario, consiste in un terreno adibito a luogo sacro indicato con il nome di \u03c4\u03ad\u03bc\u03b5\u03bd\u03bf\u03c2 (\"t\u00e9menos\"), anche detto \u1f31\u03b5\u03c1\u03cc\u03bd (\"hier\u00f3n\").\nIl \"t\u00e9menos\" \u00e8 spesso separato dal circostante terreno considerato non puro (\u03b2\u03ad\u03b2\u03b7\u03bb\u03bf\u03bd, \"b\u00e9belon\") da un muro di cinta (\u03c0\u03b5\u03c1\u03af\u03b2\u03bf\u03bb\u03bf\u03c2 \"per\u00edbolos\") alto pi\u00f9 di un uomo e interrotto da un ingresso (\u03c0\u03c1\u03cc\u03c0\u03c5\u03bb\u03bf\u03bd \"propylon\").\nAll'interno dell'area sacra del \"t\u00e9menos\" si colloca uno o pi\u00f9 templi, la casa del dio indicata con il termine \"na\u00f3s\" (\"\u03bd\u03b1\u03cc\u03c2\"), che solitamente ne accoglie l'immagine cultuale detta \"\u00e1galma\" (\u03ac\u03b3\u03b1\u03bb\u03bc\u03b1). All'interno dell'area del \"t\u00e9menos\" \u00e8 collocato l'altare (\"bom\u00f3s\", \u03b2\u03c9\u03bc\u03cc\u03c2; per i sacrifici agli d\u00e8i olimpici) o la fossa sacrificale (\"b\u00f3thros\", \u03b2\u03cc\u03d1\u03c1\u03bf\u03c2; per i sacrifici agli d\u00e8i ctoni, agli eroi e ai defunti) situato per\u00f2 all'esterno del tempio. Il \"bom\u00f3s\" era il luogo unitamente alla statua del dio o della dea, alla quale accostandosi in qualit\u00e0 di supplice si poteva ottenere la protezione sacra che ineriva allo stesso spazio sacro rappresentato dallo \"hier\u00f3n\". Tale spazio era immune da qualsiasi atto di violenza che potesse contaminarlo ed \u00e8 sufficiente la sola presenza dell'altare, piuttosto che quella del tempio, per rendere sacro uno \"hier\u00f3n\".\nCaratteristica del \"t\u00e9menos\" \u00e8 la presenza al suo interno di un elemento assolutamente naturale, come una o pi\u00f9 pietre grezze, un albero dedicato (ad esempio una quercia, un salice o un olivo), o un boschetto sacro (\"\u00e1lsos\", \u1f04\u03bb\u03c3\u03bf\u03c2).\nAlcuni santuari erano presenti all'interno di stadi e di teatri \u00able cui attivit\u00e0 specifiche erano inconcepibili al di fuori di cerimonie religiose\u00bb.\nAll'ingresso dei santuari erano esposte le \"leggi sacre\" (a volte anche sui cippi che limitavano i confini degli stessi) che ne regolavano l'ingresso: le condizioni che queste leggi stabilivano inerivano alla piet\u00e0 religiosa, all'onesta e alla purezza. La condizione di purezza poteva riguardare, ad esempio, la lontananza per un certo periodo dai rapporti sessuali, dai lutti, dal mestruo, da cibi come il maiale o le fave, il vestire abiti puliti e di colore bianco. La \"piet\u00e0\" riguardava l'atteggiamento interiore, un atteggiamento di vigilanza e di raccoglimento, allontanando le idee empie. La \"modestia\" da adottare all'interno di un santuario suggeriva di vestire abiti non sontuosi per evitare di offendere gli d\u00e8i ostentando superiorit\u00e0, altrimenti poteva anche accadere che il sacerdote strappasse di dosso tali vesti. Anche la sobriet\u00e0 nello scegliere le vittime del sacrificio era importante: \u00abA un tessalo che portava ad Apollo dei buoi dalla corna d'oro e delle ecatombi, la Pizia dichiar\u00f2 che il dio aveva preferito un uomo Ermione che, come sacrificio, aveva offerto in tutto tre dita di pasta tolta dalla sua bisaccia\u00bb\nInfine l'onest\u00e0, che riguardava la condotta morale: i santuari erano interdetti ai criminali e agli assassini.\nSacerdote (\u03b9\u03b5\u03c1\u03b5\u03cd\u03c2) e sacerdotessa (\u03b9\u03ad\u03c1\u03b5\u03b9\u03b1).\nLa religione dell'antica Grecia non aveva una casta religiosa, formata sacerdoti educati specificatamente a questo scopo e inquadrati in un gruppo e in una gerarchia formale. Anche i culti pi\u00f9 consolidati non avevano una \"dottrina\" o tradizioni ma seguivano piuttosto un \"costume\", \"n\u00f3mos\". I sacerdoti non ricevevano una formazione specifica ed erano generalmente incaricati per un periodo predeterminato, tipicamente un anno, e potevano essere scelti per diritto ereditario (per esempio a Eleusi), casualmente, per elezione o su designazione di un oracolo. In Asia Minore la carica era messa all'asta e veniva incaricato il miglior offerente. Ne consegue che \u00abpresso i Greci sacrifica chiunque lo desideri e abbia i mezzi per farlo, anche casalinghe o schiavi.\u00bb.\nNel caso di cerimonie importanti l'incarico di offrire libagioni, pronunciare preghiere a nome della collettivit\u00e0 e dirigere il rito era compito di una personalit\u00e0 importante dotata anche dei mezzi economici per ricoprire questo ruolo. Tale personalit\u00e0 poteva essere, a seconda dei casi, il capofamiglia, il magistrato, il \"basile\u00fas\". Ne consegue anche che la propriet\u00e0 del santuario \u00e8 del dio e non dei sacerdoti officianti, i quali raramente lo abitano anche se, comunque, sono coloro a cui \u00e8 affidato il compito di gestirlo. Il sacerdote () e il suo corrispettivo femminile, la sacerdotessa (), sono coloro che seguono l'andamento di un santuario dedicato a un dio, sono quindi sacerdoti di quel \"dio\" e non di un altro, anche se \u00e8 possibile che un singolo sacerdote possa assumere su di s\u00e9 pi\u00f9 incarichi. Al sacerdote spettano comunque delle concessioni, soprattutto in termini di cibo. A lui, in quanto rappresentante del dio, viene consegnato il \"privilegio della carne\" (, \"g\u00e9ras\") ovvero alcune precise parti del corpo della vittima sacrificale come le cosce o anche il rene grigliato all'inizio del sacrificio. Anche la pelle della vittima \u00e8 spesso assegnata al sacerdote celebrante. Successivamente, i premi in denaro consegnati per un sacrificio vengono depositati nel \"fondo\" proprio del santuario (\u03b8\u03b7\u03c3\u03b1\u03c5\u03c1\u03cc\u03c2 \"thesaur\u00f3s\").\nQuindi se il sacerdozio nella religione della Grecia antica non \u00e8 una scelta o una tipo di vita, resta una carica che porta grandi onori, risultando l'uomo o la donna che vi si affidano dei \"consacrati\" (, \"hiero\u00famenoi\"). \"Consacrazione\" che emerge anche dal loro abito particolare, generalmente bianco o porpora, e dal fatto, ad esempio, di lasciarsi crescere i capelli e di portare una fascia intorno al capo (, \"str\u00f3phion\") o, ancora, di indossare una corona. Resta per costoro necessario seguire una condotta di purezza ( \"hagne\u00eda\"), ad esempio evitare il contatto con i morti, con le partorienti ed eventualmente regolare la propria attivit\u00e0 sessuale o l'alimentazione. Generalmente la sacerdotessa ha cura di divinit\u00e0 femminile, mentre il sacerdote accudisce quelle maschili, ma non mancano notevoli eccezioni.\nLa preghiera (\u03b5\u1f54\u03c7\u03b5\u03c3\u03b8\u03b1\u03b9).\nIl verbo greco antico che indica l'atto di preghiera \u00e8 \u03b5\u1f54\u03c7\u03b5\u03c3\u03b8\u03b1\u03b9 (\"\u00e9ukhesthai\") \"proclamare una giusta pretesa\" o anche \"gettare un grido di trionfo\". Nel primo caso essa si manifesta come una invocazione pronunciata per ottenere \"qualcosa\" dalla divinit\u00e0, quindi una petizione alla stessa, anche se, nota Liliane Bodson\u00abPerfino quando \u00e8 incentrata su vantaggi materiale la preghiera \u00e8 raramente passiva. Appare, piuttosto, come un'apertura all'azione divina [...] . Le preghiere di domanda, che sono in totale, le pi\u00f9 rappresentate dalla tradizione, oltrepassano il principio del \"do ut des\" e rivelano, nelle loro diverse forme, un'autentica esperienza religiosa in cui il fatto di rivolgersi agli d\u00e8i, anche per un motivo modesto, intensifica e approfondisce la relazione con gli d\u00e8i stessi.\u00bb; nel secondo caso essa indica piuttosto l'invocazione del sacerdote durante il sacrificio pronunciato a nome della comunit\u00e0 sacrificante.\nLa preghiera \"greca\" era pronunciata in piedi, con i palmi e lo sguardo rivolti verso il cielo, quindi assumendo una postura di origine indoeuropea. Nel caso di suppliche, l'uomo greco poteva inginocchiarsi, ma ci\u00f2 capitava raramente, pi\u00f9 facilmente alle donne meno attente in questo caso a tutelare il loro rango sociale che poteva essere sminuito da questo genere di postura. Quando la preghiera era indirizzata a divinit\u00e0 ctonie, ai morti o agli eroi, la postura assunta consisteva in una prostrazione a terra, oppure seduta o accovacciata.\nLa preghiera era comunque sempre pronunciata ad alta voce, fatto salvo quei casi in cui tale modalit\u00e0 era impedita. A volte essa poteva assumere una intonazione musicale in qualit\u00e0 di \"inno\".\nLa divinazione e gli oracoli.\nL'arte divinatoria (\u03bc\u03b1\u03bd\u03c4\u03b9\u03ba\u1f74 \u03c4\u03ad\u03c7\u03bd\u03b7) \u00e8 la modalit\u00e0 con cui gli uomini interpretano i \"segni\" inviati loro dagli d\u00e8i. Nella Grecia antica dubitare di questo \u00e8 indice di mancanza di religiosit\u00e0. Se tutti gli d\u00e8i sono liberi di inviare agli uomini i loro segni, \u00e8 Apollo il dio che consente solo ad alcuni di questi ultimi di interpretare correttamente i segni divini. L'indovino, il \"mant\u00eds\", \u00e8 l'uomo che possiede questo privilegio, un privilegio che pu\u00f2 risultare ereditario.\nI \"segni\" inviati dagli d\u00e8i corrispondono in genere a tutto ci\u00f2 che accade in modo casuale: \u00abuno starnuto involontario, un inciampamento, uno scuotimento delle membra; un incontro imprevisto o l'eco di un nome colto casualmente; fenomeni celesti come fulmini comete, stelle cadenti, eclissi di sole o di luna e perfino gocce di pioggia\u00bb. Similmente nascono delle pratiche divinatorie come il \"tiro a sorte\", l'osservazione dei fulmini, dell'immagine restituita da uno specchio, l'evocazione degli spiriti dei defunti, l'esame dei visceri delle vittime sacrificali (una tecnica divinatoria importata dal Vicino Oriente), l'osservazione del volo degli uccelli.\nParticolare interesse si attribuisce al volo dei rapaci, che \u00e8 oggetto di osservazione da parte dello \"oi\u014dnop\u00f3los\": egli sceglie un luogo ben individuato e fisso e da l\u00ec, indirizzando lo sguardo verso il nord, ne scruta la direzione.\nL'esame dei visceri delle vittime sacrificali svolto dallo \"hierosk\u00f3pos\" (\u1f31\u03b5\u03c1\u03bf\u03c3\u03ba\u03cc\u03c0\u03bf\u03c2) \u00e8, durante le guerre, il compito proprio del \"mant\u00eds\" che segue, unitamente alla mandrie addette allo scopo, l'armata; e non si d\u00e0 inizio allo scontro se i segni non vengono interpretati favorevolmente. Erodoto ricorda come, a Platea, Greci e Persiani rinviarono lo scontro per giorni in quanto i risultati, ottenuti con la stessa tecnica divinatoria, ne sconsigliavano l'inizio. Tra i visceri che vengono esaminati, particolare importanza \u00e8 assegnata al fegato. Anche talune circostanze annesse ai sacrifici sono oggetto di valutazione: ad esempio, se l\u2019animale da sacrificare si reca spontaneamente o meno all'altare, come divampa il fuoco e come le parti dell'animale sacrificato bruciano, o come scoppia la vescica.\nAltra pratica divinitoria piuttosto diffusa, soprattutto per problemi di salute, \u00e8 l'\"enko\u00edm\u0113sis\" (\u1f10\u03b3\u03ba\u03bf\u03af\u03bc\u03b7\u03c3\u03b9\u03c2) consistente nel dormire all'interno di un santuario allo scopo di ricevere un sogno \"profetico\" dagli d\u00e8i, e dove l'interpretazione dello stesso era cura di un corpo sacerdotale (\u1f40\u03bd\u03b5\u03b9\u03c1\u03bf\u03c0\u03cc\u03bb\u03bf\u03c2, \"oneirop\u00f3los\") ad essa dedicato.\nGli oracoli.\nL'oracolo (\u03c7\u03c1\u03b7\u03c3\u03c4\u03ae\u03c1\u03b9\u03bf\u03bd, \"chr\u0113st\u1e17rion\", detto anche \u03bc\u03b1\u03bd\u03c4\u03b5\u1fd6\u03bf\u03bd, \"mante\u00eeon\") \u00e8 quel santuario (\u03c4\u03ad\u03bc\u03b5\u03bd\u03bf\u03c2, detto anche \u1f31\u03b5\u03c1\u03cc\u03bd) dove un dio offre un responso (\u03c7\u03c1\u03b7\u03c3\u03bc\u03cc\u03c2, \"chr\u0113sm\u00f3s\") ovvero d\u00e0 una risposta (\u03bc\u03b1\u03bd\u03c4\u03b5\u03af\u03b1 \"mante\u00eda\") a coloro che cercano il suo consiglio. Erodoto elenca diciotto santuari con oracoli; tra questi, i pi\u00f9 famosi in epoca classica risultano quello di Zeus a Dodona, quello di Amphi\u00e1raos (\u1f08\u03bc\u03c6\u03b9\u03ac\u03c1\u03b1\u03bf\u03c2) a Oropo, quello di Troph\u1e53nios (\u03a4\u03c1\u03bf\u03c6\u03ce\u03bd\u03b9\u03bf\u03c2) a Lebadea, quello di Apollo a Didima e, pi\u00f9 prestigioso tra tutti, quello di Apollo a Delfi.\nL'origine di questi oracoli \u00e8 probabilmente orientale: i Greci del VII secolo a.C. gi\u00e0 conoscevano l'oracolo di Amon situato nell'oasi di Siwa. Nell'antichit\u00e0, l'oracolo di Zeus a Dodona sosteneva di essere il primo per origine. Nell'\"Iliade\" Achille invoca lo Zeus di Dodona, dove vivono i suoi profeti che dormono per terra e mai si lavano i piedi; allo stesso modo Odisseo vorrebbe recarsi a Dodona per conoscere i piani di Zeus dal movimento della chioma della quercia a lui dedicata. Esiodo in un testo con lacune, parla di tre colombe che vivono sulla quercia, in testi successivi tali \"colombe\" altro non sarebbero che le sacerdotesse dell'oracolo. Scavi arecheologici hanno verificato l'esistenza di un santuario, in cui fu eretto, ma solo nel IV secolo a.C., un piccolo tempio.\nL'Oracolo di Delfi.\nL'Oracolo di Delfi \u00e8 l'oracolo pi\u00f9 reputato e noto della religione greca del periodo arcaico.\nNel tempio di Apollo si celebrava il culto del dio, mentre la pizia vi rendeva i responsi degli oracoli.\nIl sacrificio.\nNella religione greca il sacrificio \u00e8 il principale atto di culto della religione greca.\nNel caso di sacrifici alle divinit\u00e0 olimpiche, gli animali vengono sacrificati e le loro carni fatte a pezzi e bollite in un calderone, tranne le viscere che invece venivano grigliate su lunghi spiedi e consumate subito.\nLa suddivisione in parti dell'animale sacrificato era rigidamente stabilita. Nella \"Teogonia\", Esiodo offre una spiegazione mitica della spartizione della vittima sacrificale tra uomini e d\u00e8i, attribuendo la scelta a un \"inganno\" di Prometeo. Il titano si presenta al consesso degli dei e degli uomini con un grande bue che abbatte e macella ripartendone il corpo in due parti rispettivamente destinate agli dei e agli uomini. In questo modo, evidenzia Jean-Pierre Vernan, \u00abIl sacrificio appare cos\u00ec come l'atto che ha consacrato, realizzandola la prima volta, la segregazione degli statuti divino e umano.\u00bb. Sotto un sottile strato di grasso appetitoso, Prometeo nasconde le ossa del bue prive di carne, mentre, avvolta nella pelle e nello stomaco ripugnante, cela la carne della bestia. Zeus deve scegliere per primo privilegia la parte di grasso e di ossa nascoste; scopertosi ingannato, Zeus condanna gli uomini ad una vita mortale.\nLa nozione di \"psych\u00e9\" (\u03c8\u03c5\u03c7\u03ae).\nI poemi omerici affrontano pi\u00f9 volte il tema di ci\u00f2 che accade dopo la morte: cessata la vita del corpo, la sua \"psych\u00e9\" (\u03c8\u03c5\u03c7\u03ae) vola via.\n\"Thumos\" (\u03b8\u03c5\u03bc\u03cc\u03c2) e \"psych\u00e9\" (\"\u03c8\u03c5\u03c7\u1f74\") sono componenti dell'essere vivente, di cui l'uomo greco dei poemi omerici crede che dopo la morte sopravviva solo la \"psych\u00e9\" del defunto. Tale \"psych\u00e9\" non \u00e8 altro che una immagine dello stesso che scompare come \"fumo\" o come un'ombra; la nozione \u00e8 difficilmente traducibile in lingua italiana, come in qualsiasi altra lingua moderna, in quanto non si riuscirebbe a coprirne l'intera area semantica, ma \u00e8 genericamente associata all'\"anima\".\nNe consegue che per le credenze proprie dell'\"uomo omerico\", con la morte non finisce l'esistenza in quanto tale, ma certamente l'esistenza dell'uomo inteso come personalit\u00e0, volitivit\u00e0, affettivit\u00e0. L'\"ombra\" che si aggira nell'Ade \u00e8 solo un \"sogno\", un'immagine sbiadita e priva di qualsiasi contenuto rispetto a quello che da vivo egli fu.\nNonostante questa nozione della realt\u00e0 dei defunti, l'uomo greco tributa agli stessi dei culti familiari presso le loro tombe. I morti vengono quindi percepiti ancora come \"potenti\", in grado di influire in qualche modo sulla vita dei loro cari.\nCon il successivo emergere dei culti misterici, si diffonde l'idea che chi muore, qualora avesse praticato quelle \"iniziazioni\", possa ambire ad un'altra condizione rispetto a quella comune, una condizione simile a quella riservata agli \"eroi\" rapiti nell'Isola dei beati. Mentre chi ha vissuto una vita da \"non iniziato\", non avr\u00e0 la stessa fortuna.\nLe religioni dei misteri (\u1f44\u03c1\u03b3\u03b9\u03b1) e delle iniziazioni.\nLe religioni dei misteri implicano una ritualit\u00e0 riservata agli iniziati e mantenuta segreta.\nSi tratta quindi di un insieme di pratiche e credenze a carattere iniziatico, che permettono al suo partecipante di integrare un gruppo che lo elevi ad \"uno \"status\" diverso, talora in modo radicale, dal precedente\", e sulla segretezza di tali pratiche, durante e dopo l'integrazione nel gruppo religioso.\nI Misteri di Eleusi.\nI Misteri eleusini erano riti religiosi misterici che si celebravano ogni anno nel santuario di Demetra nell'antica citt\u00e0 greca di Eleusi.\nIl santuario dei Misteri di Eleusi (\"Telest\u00e8rion\", \u03c4\u03b5\u03bb\u03b7\u03c3\u03c4\u03ae\u03c1\u03b9\u03bf\u03bd) risulta eretto nel XV secolo a.C. data a cui si pu\u00f2 far avviare la pratica degli stessi quindi essi furono praticati per circa duemila anni anche se \u00e8 probabile una loro rielaborazione nel corso dei secoli.\nI Misteri di Eleusi vengono distinti in \"Piccoli Misteri\", collegati al mito eziologico della purificazione di Eracle dopo che questi ebbe ucciso i Centauri, celebrati nel mese di Antesterione (febbraio-marzo) nella localit\u00e0 di Agra, un sobborgo di Atene, consistenti in digiuni, purificazioni e sacrifici guidati da un mistagogo; e \"Grandi Misteri\" celebrati nel mese di Boedromione (settembre-ottobre), della durata di otto giorni. A questi \"Grandi Misteri\" poteva partecipare chiunque parlasse greco e non si fosse macchiato di omicidio, compresi quindi gli stranieri, gli schiavi e le donne, purch\u00e9 avessero partecipato precedentemente ai \"Piccoli Misteri\".\nNel 395 d.C., nello stesso anno in cui Teodosio I proib\u00ec tutti i culti \"pagani\", i Visigoti guidati da Alarico distrussero una parte del \"Telest\u00e8rion\" che non fu pi\u00f9 ricostruito.\nDionisismo.\nDioniso \u00e8 il dio dell\u2019 \"ebbrezza\", intesa come \"mutamento\" dello stato di coscienza provocato dall'intervento divino: ebbrezza non quindi necessariamente collegata al consumo di vino, ma piuttosto interpretabile come \"man\u00eda\" (\"furore\"), intesa come incremento della forza spirituale che si diffonde, durante i riti, tra i fedeli del dio. Durante la trasformazione di coscienza, fedele e dio si fondono, ed entrambi si indicano come \"B\u00e1kkhos\" (\u0392\u03ac\u03ba\u03c7\u03bf\u03c2).\nI satiri sono divinit\u00e0 della vita selvatica dei boschi e dei luoghi selvaggi; da vecchi vengono indicati come sileni. In et\u00e0 ellenistica sono associati a Dioniso.\nI Greci evocavano Dioniso in un culto che divenne via via pi\u00f9 marginale rispetto alla religione comune. Al dio erano riservate pratiche cultuali proprie (anche se regolamentate dalle citt\u00e0-Stato), quindi difficilmente inquadrabili.\nPur considerando le difficolt\u00e0 di descrivere i \"misteri\" (\u03bc\u03c5\u03c3\u03c4\u03ae\u03c1\u03b9\u03b1) propri di Dioniso, si pu\u00f2 comunque attestare la presenza del suo culto a partire dalle religioni egee. Cos\u00ec, in due tavolette rinvenute nel Palazzo di Nestore a Pilo di Messenia (PY Xa, 102 e PY Xb, 1419), ove il nome del dio appare in miceneo come \"Di-wo-nu-so\" (Lineare B: \ud800\udc07\ud800\udc3a\ud800\udc1d\ud800\udc30), ma nella forma genitiva di \"Di-wo-nu-so-jo\" (Lineare B: \ud800\udc07\ud800\udc3a\ud800\udc1d\ud800\udc30\ud800\udc0d), con il significato di \"Giovane figlio di Zeus\" e la sua figura \u00e8 legata inequivocabilmente alla \"giovinezza\". Quindi dio della vita feconda, in particolare, ma non solo, della vegetazione e quindi della vite, dell'uva e del vino.\nL'iniziazione dionisiaca consisteva nella condivisione della teofania di Dioniso da parte delle Menadi (\u039c\u03b1\u03b9\u03bd\u03ac\u03b4\u03b5\u03c2). Ci\u00f2 accadeva di notte in luoghi selvaggi e solitari attraverso danze estatiche e per mezzo di un sacrificio nel quale la vittima veniva squartata (\u03c3\u03c0\u03b1\u03c1\u03b1\u03b3\u03bc\u03cc\u03c2 \"sparagmos\") e poi mangiata cruda: questo era il modo di entrare in comunione con Dioniso, in quanto gli animali cos\u00ec sacrificati erano considerate sue incarnazioni. A tale riguardo, va rammentata anche la testimonianza di Diodoro Siculo sulla esistenza dei Misteri dionisiaci e sul fatto che questi, a partire dal V secolo a.C., avessero acquisito delle influenze orfiche. La presenza del dio Dioniso, quindi il differente stato di coscienza che provocava tale estasi, consentiva alle menadi di profetizzare in modo del tutto differente da quello \"omerico\" (dove la profezia nasceva dalle interpretazioni di segni causali esterni, mentre nell\"'orgia\" bacchica sorgeva invece dall\u2019 \"entusiasmo\", ovvero dalla possessione divina). L\u2019alterazione dionisiaca dello stato di coscienza, per altro verso, forniva il supporto a credenze secondo le quali la \"psych\u00e9\" liberatasi del corpo si univa alla divinit\u00e0, acquisendo cos\u00ec uno stato superiore all'ordinario.\nOrfismo.\nL'Orfismo \u00e8 un movimento religioso sorto in Grecia presumibilmente verso il VI secolo a.C. intorno alla figura di Orfeo. I primi riferimenti si ritrovano in un testo di Pindaro, il frammento 131 b.\nLa scelta di richiamarsi a Orfeo \u00abera dovuta a qualcosa di pi\u00f9 che non ad un vago sentimento di venerazione per un grande nome dell'antichit\u00e0\u00bb. Piuttosto, essa rispecchia l\u2019aspirazione a realizzare una sintesi fra le credenze sulla \"possessione\" divina proprie dell'esperienza dionisiaca, da un lato, e le pratiche di \"purezza\" proprie dei Misteri eleusini, dall'altro. Ne derivano i due elementi fondanti delle dottrine orfiche: la credenza nella divinit\u00e0 e quindi nell'immortalit\u00e0 dell'anima e la necessit\u00e0, al fine di evitare la perdit\u00e0 di tale immortalit\u00e0, di condurre l'intera vita in uno stato di purezza.\nL'importanza dell'orfismo nella storia della cultura religiosa, e pi\u00f9 in generale nella storia del pensiero occidentale, deriva dalla novit\u00e0 di molti aspetti del suo culto. La presenza di un elemento divino nell'uomo caratterizza questa corrente religiosa, in una dualit\u00e0 che contrappone l'anima immortale alla mortalit\u00e0 del corpo: si tratta evidentemente di una concezione destinata a influenzare profondamente la nascita e lo sviluppo della civilt\u00e0 europea.\nReligioni iniziatiche: sovrapposizioni ed elementi comuni.\nErodoto indica Orfeo e Pitagora come fondatori di una nuova religione rispetto alla religione greca tradizionale e, significativamente, uno si presenta come \"poeta\" mentre l'altro come \"filosofo\": \u00abLa pi\u00f9 profonda trasformazione della religione greca \u00e8 legata a questi due nomi\u00bb. La \"lamina di Hipp\u00f3nion\", unitamente al \"papiro di Derveni\" e ai graffiti rinvenuti nei pressi di Olbia Pontica, attestano la presenza di \"iniziati\" orfici gi\u00e0 nel V secolo a.C. Il sapere religioso \u00e8 trasmesso da sacerdoti orfici itineranti (\u1f48\u03c1\u03c6\u03b5\u03bf\u03c4\u03b5\u03bb\u03b5\u03c3\u03c4\u03ae\u03c2), di cui Platone attesta la presenza, la cui predicazione si fonda su libri attribuiti allo stesso Orfeo; la presenza di libri \u00e8 una novit\u00e0 assoluta in un campo, quello religioso, fino a quel momento occupato dai riti e dall'oralit\u00e0 mitica. Nel complesso, questi scritti evocano l\u2019esistenza a carico degli uomini di una colpa antica: Platone allude in tal senso a una \u201cnatura titanica\u201d insita negli uomini.\nLe religioni iniziatiche del mondo greco hanno in comune numerosi aspetti. La letteratura iniziatica amplia la tradizionale teogonia esiodea ad altre divinit\u00e0, a motivi inauditi, ibridi e incestuosi, accogliendo influenze orientali oltre a prendere riferimento dai misteri precedenti, come quelli afferenti a Eleusi, quelli della Samotracia, di Flia e gli stessi dionisiaci. La conoscenza iniziatica \u00e8 quindi descritta in libri, come nelle lamine orfiche, che presentano un sapere che prescinde dalla semplice poesia, andando a coprire significati che ineriscono a un sapere esoterico e a una rivelazione.\nL'elemento rilevante di tutte queste dottrine \u00e8 il mutamento della nozione di \"psych\u00e9\" che inerisce a tutte le creature, uomini e bestie, dotate quindi di \"psych\u00e9\", che tuttavia non corrisponde alla spenta \"psych\u00e9\" accolta nell'Ade omerico, ma \u00e8 viva e immortale, condizione che nella letteratura religiosa omerica inerisce solo alla natura divina. La \"psych\u00e9\" immortale e celestiale proviene dal mondo divino, e a tale mondo \u00e8 destinata a ritornare dopo ripetute prove esistenziali, oppure vaga eternamente nel diverso manifestarsi nel cosmo, un vagare deciso casualmente o da un tribunale dei morti. L'uomo, per mezzo di una irreprensibile condotta morale e attraverso delle iniziazioni, pu\u00f2 dunque far tornare la propria \"psych\u00e9\" alla sua iniziale condizione divina.\nLe religioni bacchiche, orfiche e pitagoriche, seppur con elementi di sovrapposizione, mantengono ciascuna un proprio ambito, dei propri riti misterici e una propria letteratura, attribuita all'ispiratore della fenomeno religioso.\nLe teologie dei filosofi.\nIl termine \"teologia\" (\u03b8\u03b5\u03bf\u03bb\u03bf\u03b3\u03af\u03b1, \"theolog\u00eda\") compare per la prima volta nel IV secolo a.C. nell'opera di Platone la \"Repubblica\"\".\" Nell'opera di Platone il termine \"theolog\u00eda\" ricorre ad indicare, da parte dei poeti, l'approccio alla divinit\u00e0 basato su un'indagine razionale sulla natura e che vuole evitare l'approccio fondato sui miti di Omero e di Esiodo, dal quale viene la caratterizzazione in senso antropomorfo degli dei ovvero portatore di debolezze tipicamente \"umane\".\nAnalogamente, anche Aristotele utilizza il termine \"theolog\u00eda\" e suoi derivati per indicare quella \"prima filosofia\" (\u03c0\u03c1\u03ce\u03c4\u03b7 \u03c6\u03b9\u03bb\u03bf\u03c3\u03bf\u03c6\u03af\u03b1) obiettivo dell'indagine sull'\"essere\". Al contempo Aristotele utilizza lo stesso termine per indicare i non filosofi come Esiodo e Ferecide a cui si contrappongono i primi filosofi indicati come \"fisici\".\nCaratteristiche delle teologie dei filosofi.\nLe teologie dei filosofi sono per la religione greca di un'importanza fondamentale, perch\u00e9 comportano un cambiamento radicale del pensare religioso che produrr\u00e0 una nozione di un dio comprensibile mediante l'adozione di uno specifico stile di vita.La comparsa del pensare filosofico \u00e8 tradizionalmente segnalata con le opere dei cosiddetti \u201cpresocratici\"; a seguire, con Socrate e i \"sofisti\", si avviano delle vere e proprie scuole \"filosofiche\". All'inizio del periodo ellenistico emergono, sulle fondamenta dell'esperienza sofistica e socratica, numerose altre scuole filosofiche. Ma gi\u00e0 nel III secolo a.C. sopravvivono ad Atene solo le scuole che risultarono ben organizzate, ovvero quelle fondate da Platone, Aristotele e Teofrasto, Epicuro, Zenone e Crisippo, oltre che due tradizioni strettamente spirituali, lo scetticismo e il cinismo. Tutto questo si osserva per seicento anni, fino al III secolo d.C., quando, grazie a un fenomeno che emerge a partire dal I secolo d.C., determinato da \"slittamenti semantici\" e \"reinterpretazioni delle nozioni filosofiche\", il platonismo assorbe l'aristotelismo e lo stoicismo, condannando alla marginalit\u00e0 le altre tradizioni. Tale sintesi, neoplatonica, ha un'importanza fondamentale per l'intera civilt\u00e0 occidentale, perch\u00e9 grazie alle traduzioni arabe e alla tradizione bizantina, impregner\u00e0 il Medioevo e il Rinascimento, conquistando il ruolo di denominatore comune delle teologie e delle mistiche ebraiche, cristiane e musulmane.\nLa critica alle credenze tradizionali: Senofane.\nVissuto nel VI secolo a.C., l'aedo Senofane \u00e8 il primo autore a condurre una serrata critica al racconto mitico e religioso cos\u00ec come tramandato nelle opere di Omero e di Esiodo, provocando quella rottura teologica che non verr\u00e0 pi\u00f9 sanata. Tale critica riguardava l'antropomorfizzazione degli d\u00e8i, resi simili agli uomini sia nell'aspetto fisico che in quello morale.\nSeppure dopo la critica di Senofane alle tradizioni mitologiche queste vivranno ancora nei culti delle \"p\u00f2leis\", resta il fatto che il filosofo greco diffonder\u00e0 il proprio pensiero teologico in \u00abcircoli sempre pi\u00f9 vasti\u00bb; erede della rivoluzione religiosa provocata dalle teologie ioniche a cui aggiunge il sentimento di solennit\u00e0 del divino, questo universalismo \u00ab\u00e8 condiviso dalla teologia di tutti i pensatori greci e ne diventa la premessa tacita o pronunciata.\u00bb.\nI nuovi culti dell'et\u00e0 ellenistica-romana.\nCon l'espansione dell'Impero macedone, la civilt\u00e0 ellenistica entra in contatto con popoli e con religioni sviluppatesi in Persia e lungo le sponde del Mediterraneo. Allo stesso Alessandro Magno, che aveva creato un impero sovranazionale, venivano tributati onori divini a partire dal 324 a.C., in quanto figlio di Amon, una divinit\u00e0 assimilata dai Greci a Zeus Ammone. Dopo la morte di Alessandro, la lingua greca viene adottata in tutto il Mediterraneo e il microcosmo delle \"p\u00f3leis\" si dissolve davanti alla multiculturalit\u00e0 della societ\u00e0 formatasi sulle rovine dell'Impero macedone. I sovrano acquista, dopo Alessandro, un carattere divino che mal si combina con gli dei tradizionali del mondo greco classico. Cambia anche il rapporto con la divinit\u00e0, che \u00e8 uno strumento di salvezza personale, come accade con Asclepio, il cui culto subisce una forte espansione in et\u00e0 ellenistica, venendo adottato in santuari-ospedali un po' in tutto il mondo di lingua greca per via dei suoi connotati salvifici.\nSiccome il rapporto con la divinit\u00e0 viene vissuto nel mondo ellenistico-romano come un rapporto diretto, i culti misterici e iatrici si diffondono rapidamente, cos\u00ec come la pratica dell'astrologia e dei riti magici. I misteri non sono pi\u00f9 appannaggio delle citt\u00e0, ma diventano un fenomeno mondano, dove l'iniziazione appare al credente uno strumento per raggiungere la divinit\u00e0. Nascono nuovi culti anche grazie al fenomeno del sincretismo, accentuato con l'espansione ad oriente dell'Impero Romano, quando la civilt\u00e0 ellenistica viene assimilata da parte di Roma e vengono introdotti sul territorio dell'Impero delle religioni di origine straniera.\nSi affacciano cos\u00ec nel mondo greco i culti egizi e altri culti di origine orientale. I greci vedevano la religione egizia come esotica e a volte bizzarra, ma al tempo stesso piena di antica saggezza. Questi culti sono interpretati in senso misterico e iniziatico e si diffondono fino a superare in popolarit\u00e0 i misteri greci.\nCulto di Osiride.\nA partire dal V secolo a.C., con lo storico Erodoto, Osiride e Dioniso sono equiparati. La venerazione delle due divinit\u00e0 si ritrova in un culto sincretico diffusosi attorno al mar Mediterraneo in epoca tardo antica e fino almeno al I secolo d.C. dove ancora si ritrova il termine composto Osiride-Dioniso.\nCulto di Iside.\nDiffusi da mercanti e altri viaggiatori del Mediterraneo, i culti egiziani di Iside e Serapide si stabilirono nelle citt\u00e0 portuali greche verso la fine del IV secolo a.C. e si espansero attraverso la Grecia e l'Asia minore durante il III e II secolo. L'isola greca di Delo, sacra ad Apollo, fu uno dei primi centri di culto in Grecia di entrambi gli dei, anche grazie al suo stato di centro commerciale. Nel loro momento pi\u00f9 importante, nel tardo II secolo e inizio del III secolo d.C., Iside e Serapide erano venerati nella maggior parte delle citt\u00e0 dell'impero romano occidentale, anche se non erano molto presenti nelle campagne. Come altri culti delle regioni dell'est del Mediterraneo, il culto di Iside attrasse i greci e i romani per via delle sue origini esotiche, ma la forma che assunse dopo aver raggiunto la Grecia era estremamente ellenizzata. Molta di questa ellenizzazione era influenzata dal culto di Demetra, con cui Iside fu sempre pi\u00f9 comparata.\nAgli d\u00e8i Greci si affiancavano le benevole divinit\u00e0 degli altri popoli, arricchendo culti e tradizioni.\nCulto di Cibele, la Grande Madre.\nCibele \u00e8 un'antica divinit\u00e0 anatolica, venerata come Grande Madre Idea, dal monte Ida presso Troia, dea della natura, degli animali (\"Potnia Theron\") e dei luoghi selvatici. Divinit\u00e0 ambivalente, simboleggiava la forza creatrice e distruttrice della Natura.\nA Roma venne identificata con la Magna Mater italica Cupra. Nella mitologia greca fu identificata con Rea, la madre degli Dei.\nIn et\u00e0 ellenistica, il suo culto, assieme a quello di Attis, si arricch\u00ec di simbolismi orientali in una sorta di sincretismo greco-frigio. Gi\u00e0 vicino a Mitra per l'abito che porta, Attis si vede assieme a Cibele regolarmente dipinto nelle crotte dedicate al culto di Mitra: come l'orfico Fanes, i due culti sono aspetti diverse di un unico culto universale della creazione. Il culto di Cibele si diffonde nell'Impero Romano con l'ondata di culti misterici orientali, assieme a Iside e Mitra; infatti Cibele \u00e8 ricevuta attorno al Mediterraneo come archetipo di madre montana, che trover\u00e0 il suo corrispettivo rinascimentale nella Vergine delle rocce. In Germania superiore e inferiore non arriva con le truppe romane, bens\u00ec si diffonde grazie alla popolazione locale.\nI riti di Cibele si trasformano ulteriormente a partire dal II secolo sotto l'impronta del cristianesimo. Ci\u00f2 favorisce la costituzione di una nuova figura di Attis, che \u00e8 diventato, a immagine di Ges\u00f9, \"il figlio della Madre\"; il pastore frigio, l'uomo fatto dio, si identifica con la figura del Cristo un altro pastore che \u00e8 per\u00f2 dio fatto uomo. Il culto di Cibele, dal canto suo, contribuisce a promuovere la figura di Maria, che si trova nella condizione di acquisire lo status divino. Ne testimonia la polemica al Concilio di Efeso del 431 tra il patriarca di Costantinopoli Nestorio \u2013 che avrebbe voluto chiamare Maria \"Christotokos\", \"madre di Cristo\", piuttosto che \"Theotokos\", \"madre di Dio\" \u2013 e Cirillo di Alessandria \u2013 sostenitore di quest'ultima denominazione.\nIl discorso cristiano, promotore della castit\u00e0, si precisa sul modello della pratica dei galli, i sacerdoti eunuchi della Dea Cibele e del suo consorte Attis.\nMitra e il Mitraismo.\nIl culto di Mitra non attecchisce mai completamente in Grecia, anche se alcune rappresentazioni della divinit\u00e0 testimoniano di una sua presenza, nel passaggio attraversio la penisola ellenica dall'Oriente zoroastriano alla Roma antica. Il culto si svilupp\u00f2 forse a Pergamo nel II secolo a.C.; verso il I secolo, lo storico greco Plutarco scrive che i pirati della Cilicia praticavano riti mitraici intorno al 67 a.C., quando furono deportati da Pompeo in Grecia.\nIl dio entra nella storia greco-romana con l'espandersi dell'Impero romano all'incirca nel I secolo d.C.: culti d'origine orientale vengono adottati dalla popolazione dell'Impero e interpretati in chiave misterica. In seguito, l'adorazione di Mitra fu accolta da alcuni imperatori come una religione ufficiale, di pari passo con la diffusione del cristianesimo."}
{"id": "864815", "revid": "729019", "url": "https://it.wikipedia.org/wiki?curid=864815", "title": "Cinque Nazioni 1959", "text": "Il torneo di rugby a 15 delle Cinque Nazioni del 1959 si disput\u00f2 dal 10 gennaio al 18 aprile. Il torneo venne vinto (per la prima volta non ex aequo) dalla Francia.\nClassifica.\n "}
{"id": "864817", "revid": "508156", "url": "https://it.wikipedia.org/wiki?curid=864817", "title": "Airto Moreira", "text": "Biografia.\nMoreira nacque a Itai\u00f3polis, in Brasile e crebbe a Curitiba e poi a San Paolo. \nTalento precoce, a tredici anni era gi\u00e0 un musicista professionista, e nel 1967 si rivel\u00f2 al grande pubblico registrando l'album \"Quarteto Novo\" con Hermeto Pascoal. Poco dopo segu\u00ec la moglie, la cantante Flora Purim, negli Stati Uniti.\nA New York inizi\u00f2 diverse collaborazioni con musicisti locali, quali il bassista Walter Booker che lo present\u00f2 a Joe Zawinul, che a sua volta lo introdusse a Miles Davis. Davis aveva da poco iniziato a sperimentare strumenti elettrici e sonorit\u00e0 che fondevano il jazz con ritmiche rock e funk, esperimenti che sarebbero culminati con la creazione di un nuovo stile musicale, la musica fusion. Moreira fu ingaggiato da Davis, con cui rimase circa due anni, seguendolo in diversi tour e prendendo parte alla registrazione dell'album che \u00e8 considerato il primo vero e proprio lavoro fusion, Bitches Brew. Lasciato Davis, Moreira si un\u00ec al nuovo gruppo di Zawinul, i \"Weather Report\" suonando le percussioni nel loro primo album. Subito dopo divenne il batterista della formazione di Chick Corea, i Return to Forever, partecipando in questo ruolo all'incisione di due album, \"Return to Forever\" (dove cantava anche Flora Purim) e \"Light as a Feather\", che sono oggi considerati dei classici del genere fusion. Moreira ha anche partecipato a molti degli album di percussione di Mickey Hart per la collana \"The World\" della Rykodisc.\nNel corso degli anni Moreira ha collaborato con alcuni tra i maggiori nomi del jazz della seconda met\u00e0 del XX secolo: Cannonball Adderley, Lee Morgan, Paul Desmond, Wayne Shorter, Dave Holland, Jack DeJohnette, John McLaughlin, Keith Jarrett, Zakir Hussain, George Duke e Mickey Hart. Si \u00e8 esibito in concerti sia con orchestre sinfoniche sia come solista: nei suoi concerti dal vivo, \nTra i suoi ultimi progetti, si ricordano il suo concerto per la riapertura della Biblioteca di Alessandria in Egitto, e i suoi seminari alla UCLA. Nel 2005 ha fondato il gruppo \"Jam Band\", nella cui formazione figura, come cantante, la figlia Diana Moreira.\nNel 2010, partecipa all'album \"The crossing\" di Eumir Deodato, prodotto in Italia da Pino Nicolosi e Lino Nicolosi; l'album vede anche la partecipazione di Al Jarreau, Billy Cobham, Paco Sery, John Tropea e Novecento.\nCome compositore, Moreira ha composto anche colonne sonore per il cinema e la televisione: ha contribuito alle colonne sonore di \"Apocalypse Now\" e \"Ultimo tango a Parigi\"."}
{"id": "864820", "revid": "1632387", "url": "https://it.wikipedia.org/wiki?curid=864820", "title": "Brutal Planet", "text": "Brutal Planet \u00e8 il ventunesimo album in studio di Alice Cooper. Viene pubblicato il 6 giugno 2000 per l'Etichetta discografica Spitfire Records.\nIl Disco.\nSi tratta di un album dalle sonorit\u00e0 molto dure e dalle tematiche molto delicate e attuali. Il titolo (\"Pianeta Brutale\" in italiano) riassume il contenuto del disco, che parla di violenze e atrocit\u00e0 che il nostro mondo ci riserva. \"Take It Like A Woman\", ad esempio, parla delle violenze domestiche perpetrate ai danni di persone indifese come donne e bambini mentre \"Blow Me A Kiss\" e \"Wicked Young Man\" sono ispirati al massacro della Columbine High School, in cui due studenti ammazzarono alcuni compagni ferendone altri. Il successivo \"Dragontown\" continua le tematiche trattate da Cooper in questo disco. Il brano \"Cold Machines\" \u00e8 stato inserito nella colonna sonora del film ."}
{"id": "864822", "revid": "123821922", "url": "https://it.wikipedia.org/wiki?curid=864822", "title": "Camilla Filippi", "text": "Biografia.\nTelevisione.\nDebutta nella miniserie tv \"Costanza\" (1998), regia di Gianluigi Calderone, in cui interpreta il ruolo di Laura. Nel 2000 partecipa al film \"Estate romana\" di Matteo Garrone. L'anno successivo \u00e8 coprotagonista nel film horror \"The House of Chicken\" di Pietro Sussi.\nDopo alcune partecipazioni in varie fiction tv, tra la quali la serie \"Compagni di scuola\" (2001), in cui \u00e8 coprotagonista, nel 2003 partecipa al film, ma anche miniserie tv in 4 puntate, \"La meglio giovent\u00f9\" di Marco Tullio Giordana, in cui interpreta il ruolo di Sara Carati. Nello stesso anno \u00e8 tra gli interpreti principali di \"Ora o mai pi\u00f9\", regia di Lucio Pellegrini e di \"Prima dammi un bacio\", diretto da Ambrogio Lo Giudice. Nel 2004 \u00e8 protagonista del cortometraggio \"Sulla riva del lago\", regia di Matteo Rovere, e coprotagonista del film \"La vita che vorrei\" di Giuseppe Piccioni.\nNel 2005 \u00e8 nel cast principale di \"Amatemi\", diretto da Renato De Maria Successivamente ritorna a lavorare in produzioni televisive, tra cui: \"De Gasperi, l'uomo della speranza\" (2005) di Liliana Cavani, \"Il vizio dell'amore\" (2006), in onda su Fox Life, e \"Le ragazze di San Frediano\", regia di Vittorio Sindoni, in onda su Rai Uno nel marzo 2007. Nella miniserie \"Le ragazze di San Frediano\", tratta dal libro omonimo di Vasco Pratolini, interpreta il ruolo di Tosca Mogherini, una delle \"4 ragazze di San Frediano\"; le altre tre sono interpretate da Vittoria Puccini, Martina Stella e Chiara Conti.\nNel 2009 \u00e8 protagonista della miniserie di Canale 5, \"La scelta di Laura\", regia di Alessandro Piva. Nel 2010 entra nel cast delle serie tv di Rai Uno \"Tutti pazzi per amore 2\". Dal 2015 interpreta Cristina, moglie del primogenito della famiglia Ferraro, nella fiction di Rai 1 \"Tutto pu\u00f2 succedere\".\nCinema.\nNel 2010 gira \"La vita facile\" di Lucio Pellegrini e \"Il giorno in pi\u00f9\" di Massimo Venier. Nel 2012 recita in \"Viva l'Italia\", di Massimiliano Bruno.\nNel 2014 recita in \"Buoni a nulla\" di Gianni Di Gregorio e \"Banana\" di Andrea Jublin. Nel 2015 \u00e8 la protagonista femminile del thriller psicologico \"In fondo al bosco\" di Stefano Lodovichi.\nNel 2020 recita ne \"La stanza\" di Stefano Lodovichi, insieme a Guido Caprino ed Edoardo Pesce. Il film esce su Prime Video il 4 gennaio 2021.\nTeatro.\nPoche le partecipazioni agli spettacoli teatrali. Negli anni 2017 e 2018 \u00e8 stata nominata nel Consiglio di amministrazione del CTB Teatro Stabile di Brescia. \nArtista visiva.\nA fine 2014 Filippi comincia il suo progetto artistico \"#psychedelicbreakfast\", una sorta di diario emotivo tenuto per circa duecento giorni, nel quale usando Instagram come piattaforma espositiva, ha raccontato tramite immagini e frasi il suo stato d'animo della mattina. Nel 2015 la casa di moda Gucci la invita a partecipare al progetto #GucciGram, museo virtuale su Instagram. \nDa giugno a settembre 2015 espone al Museo Carandente, Palazzo Collicola - Arti visive di Spoleto, in occasione del Festival dei Due Mondi. Dal marzo 2017 il progetto #psychedelicbreakfast \u00e8 in esposizione al Ma.Co.F - centro della fotografia Italiana, presso Palazzo Martinengo Cesaresco Novarino di Brescia.\nVita privata.\n\u00c8 stata sposata con il regista Lucio Pellegrini, da cui ha avuto due figli, Bernardo e Romeo. Il 21 settembre 2019 si \u00e8 sposata con il regista Stefano Lodovichi."}
{"id": "864823", "revid": "767487", "url": "https://it.wikipedia.org/wiki?curid=864823", "title": "Alopecia psicogena", "text": " \nL'alopecia psicogena \u00e8 una particolare forma clinica di alopecia che si presenta con un diradamento diffuso, relativamente pi\u00f9 marcato nella regione centrale dove la densit\u00e0 e la qualit\u00e0 dei capelli non conosce differenze tra fronte e vertice e nell'area compresa tra queste; la linea di attaccatura frontale \u00e8 pressoch\u00e9 ben conservata.\nQuesta forma di alopecia si caratterizza per la presenza di iperseborrea, microinfiammazione perifollicolare, tricodinia, associazione con patologie psicosomatiche e/o autoimmuni. I pazienti che ne sono colpiti, sottoposti a test specifici cognitivi e di personalit\u00e0 rivelano disturbi della personalit\u00e0, stati di ansia o molto pi\u00f9 frequentemente depressione. Tali condizioni potrebbero rappresentare le conseguenze di una condizione di stress acuto o cronico.\nL'alopecia psicogena va ipotizzata ogni qualvolta manchi la familiarit\u00e0 per la alopecia androgenetica e per l'alopecia areata ed \u00e8 dovuta alla cascata ormonale e di mediatori paracrini che si producono in seguito ad alterazioni provocate dallo stress. In particolare negli ultimi anni, oltre al ruolo dell'asse ipotalamo-ipofisi-surrene, sono state acquisite delle informazioni sul ruolo specifico della prolattina, del nerve growth factor (NGF), dell'ormone di rilascio della corticotropina (CRH) e della Sostanza P. Tali mediatori degli effetti dello stress provocano come risultato finale la degranulazione dei mastociti e di alcune classi di linfociti T, e la conseguente liberazione di sostanze che inducono apoptosi e inibizione della proliferazione dei cheratinociti del follicolo pilifero. Inoltre tali ormoni dello stress sono tipicamente vasocostrittori periferici (adrenalina e cortisolo), ed il cuoio capelluto \u00e8 la parte pi\u00f9 periferica della circolazione sanguigna del corpo umano. La calvizie quindi sarebbe notevolmente favorita dall'atrofizzazione dei capillari che nutrono il bulbo pilifero, con denutrizione cronica dello stesso e quindi atrofia del capello.\nBibliografia.\nG Ital Dermatol Venereol. 2008 Oct;143(5):283-7. Psychogenic alopecia. Daniele Campo, Angele Pisani. Italian Orthodermic Institute, Rome, Italy."}
{"id": "864824", "revid": "729019", "url": "https://it.wikipedia.org/wiki?curid=864824", "title": "Cinque Nazioni 1960", "text": "Il torneo di \"rugby a 15\" delle Cinque Nazioni del 1960 si disput\u00f2 dal 9 gennaio al 9 aprile. Il torneo venne vinto dalla Francia e dall'Inghilterra."}
{"id": "864825", "revid": "712828", "url": "https://it.wikipedia.org/wiki?curid=864825", "title": "Rei (Ken il guerriero)", "text": ""}
{"id": "864826", "revid": "125253076", "url": "https://it.wikipedia.org/wiki?curid=864826", "title": "Storia dell'antica Grecia", "text": "La storia dell'antica Grecia riguarda gli eventi che caratterizzarono la civilt\u00e0 sviluppatasi nella Grecia continentale, in Albania, nelle isole del Mar Egeo, sulle coste del Mar Nero e quelle occidentali della Turchia, in Sicilia, nell'Italia meridionale (poi chiamata Magna Grecia), nelle isole del Mediterraneo occidentale di Corsica e Sardegna, nonch\u00e9 sulle coste di Spagna e Francia e, successivamente, dell'Africa settentrionale.\nDal punto di vista cronologico non esistono date certe e universalmente accettate per l'inizio e la fine del periodo greco antico.\nUfficialmente viene fatto iniziare con la data della prima Olimpiade (776 a.C.), anche se alcuni storici propendono per retrodatare l'inizio della storia antica della Grecia verso il 1000 a.C.\nLa data tradizionale per la fine del periodo greco antico viene generalmente fatta coincidere con la morte di Alessandro Magno, nel 323 a.C., o con l'integrazione della Grecia nella Repubblica romana nel 146 a.C.\nOrigini.\nInizialmente si riteneva che i Greci fossero costituiti dalle popolazioni indoeuropee degli Achei, Ioni, Eoli e Dori, che, provenienti da nord, sarebbero migrate verso la parte meridionale della penisola balcanica durante la fine del II millennio a.C.. Secondo altre tesi \u00e8 probabile che queste popolazioni non siano mai giunte in Grecia, ma si siano evolute in un contesto di un lungo complesso processo storico.\nVerso il 1600 a.C., grazie anche all'influsso della civilt\u00e0 minoica, nelle maggiori citt\u00e0 del Peloponneso, della Beozia, della Tessaglia e dell'Attica come Micene, Tirinto, Argo, Tebe e Atene vi fu l'ascesa di una nuova civilt\u00e0, quella dei micenei.\nA partire dal 1400 a.C., l'espansione acheo-ionica si rivolse alle isole egee, causando il crollo della civilt\u00e0 cretese, e pi\u00f9 tardi alle coste dell'Anatolia, come testimoniato dall'epopea omerica della Guerra di Troia.\nVerso il 1200 a.C., due nuove ondate migratorie, una di incerta origine, i cosiddetti popoli del Mare, e una dai Balcani di popolazioni indoeuropee, i Dori, posero fine all'egemonia micenea, causando un periodo di decadenza.\nMedioevo Ellenico (XII-IX secolo a.C.) e Alto Arcaismo (IX-VIII secolo a.C.).\nIl periodo successivo all'invasione dorica, spesso designato come i \"secoli oscuri\" della storia greca, fu caratterizzato da una profonda crisi culturale ed economica. Sotto la spinta delle genti settentrionali i flussi migratori verso le isole dell'Egeo e le coste dell'Anatolia, in cerca di terre coltivabili e di materie prime, portarono a un progressivo spopolamento di alcune regioni. Fenomeni quali la diminuzione dei commerci, l'abbandono dell'economia di palazzo, l'esclusivo utilizzo dell'agricoltura e dell'allevamento quali risorse economiche, associati alla scomparsa della scrittura e dell'architettura micenea caratterizzarono la fase di transizione tra il II e il I millennio a.C.\nAnche dal punto di vista politico si ebbero trasformazioni istituzionali: le piccole comunit\u00e0 indipendenti, le future citt\u00e0-stato, furono governate da un capo militare, subentrato al re (\"wanax\") miceneo e coadiuvato da un'assemblea di anziani, nobili e proprietari terrieri. Col tempo emersero dinamiche territoriali quali il progressivo abbandono dei palazzi e la conseguente occupazione di nuove mete insediative, quali la pianura, caratterizzata da una relativa carenza di centri abitati.\nTuttavia, non si deve pensare che il cosiddetto \"Medioevo Ellenico\", etichetta tipica della storiografia dell'Ottocento, sia stato per la Grecia un periodo caratterizzato da oscurantismo culturale ed economico. Al contrario, questa fase vide l'emergere di fenomeni che si svilupperanno a tutto tondo a partire dall'VIII secolo a.C. e che sono alla base della creazione della forma istituzionale della polis. Anche se, sulla scorta delle evidenze archeologiche, alcuni studiosi moderni hanno optato per un'ipotesi che vede in questa fase il prevalere della pastorizia sull'agricoltura, attivit\u00e0 che prevede forme di vita nomade, sarebbe errato pensare a questa fase di transizione come a un'epoca di isolamento o di definitiva interruzione dei traffici.\nIn questo periodo, noto come Et\u00e0 del ferro, si assiste alla nascita della produzione di manufatti in ferro, stimolata anche dalla difficile reperibilit\u00e0 di altri metalli pi\u00f9 facilmente lavorabili, come stagno e rame, metalli di cui tuttavia la Grecia non dispone se non in minime quantit\u00e0, necessari anche per la produzione del bronzo.\nGli stili ceramici caratteristici di questo periodo sono il protogeometrico e il geometrico, che propongono motivi antirealistici, particolarmente stilizzati.\nMedio e tardo arcaismo (VIII-VI secolo).\nVerso la fine del IX secolo a.C. si iniziarono ad intravedere le avvisaglie di una progressiva trasformazione politica ed economica che interess\u00f2 il mondo greco.\nLe mutate condizioni socio-economiche, dovute all'incremento demografico, al contatto con le popolazioni ricche e progredite delle isole orientali dell'Egeo e delle coste dell'Asia Minore e a una ripresa degli scambi commerciali, indebolirono lentamente l'istituto monarchico a favore dell'aristocrazia, che nell'VIII secolo a.C. prese il potere in tutta l'area egea.\nLa Polis.\nLe \"poleis\" erano veri e propri centri politici, economici e militari, retti da governi autonomi e indipendenti.\nL'agglomerato urbano era costituito dalla citt\u00e0, solitamente circondata da mura, e dal territorio circostante adibito prevalentemente all'agricoltura e all'allevamento. Il centro vitale della polis era l\"'agor\u00e0\", sede del mercato e delle assemblee popolari, assieme all'acropoli, luogo fortificato per la difesa dei cittadini e che ospitava il tempio della divinit\u00e0 tutelare.\nSecondo alcuni studiosi, la struttura della citt\u00e0-stato, associata alla particolare conformazione geografica del territorio, fu uno dei principali ostacoli all'unit\u00e0 politica greca.\nAnche i giochi pubblici contribuirono a rinsaldare l'unit\u00e0 culturale ellenica. Oltre a quelli nemei, istmici e pitici, i pi\u00f9 importanti furono i Giochi olimpici in onore di Zeus. Questa manifestazione che si svolgeva ogni quattro anni ad Olimpia divenne tanto famosa che la data della prima Olimpiade (776 a.C.) serv\u00ec da punto di partenza della datazione greca.\nPer quanto riguarda la cittadinanza, come ogni societ\u00e0 prevalentemente agricola, si estende ai residenti della regione controllata dalla citt\u00e0.\nColonizzazione greca e contrasti socio-politici.\nTra l'VIII ed il VII secolo a.C. vi fu un fenomeno migratorio che ebbe notevoli ripercussioni sull'assetto sociale, politico ed economico della Grecia arcaica.\nIl movimento colonizzatore, causato dai gravi contrasti di classe, dalle guerre tra citt\u00e0 e dall'aumento della popolazione, che fece crescere il fabbisogno di terre e materie prime, interess\u00f2 sia l'area orientale (Tracia e Mar Nero), sia quella occidentale (Italia meridionale, Francia e Spagna).\nCi\u00f2 determin\u00f2 anche una lunga serie di conflitti fra le citt\u00e0 greche della Sicilia, in particolare Siracusa, e i Cartaginesi, conflitti che si protrassero tra alterne vicende dal 600 al 265 a.C. quando Roma intervenne in aiuto dei Mamertini che controllavano Messina ed erano stati attaccati dal nuovo tiranno di Siracusa, Gerone II e successivamente si sentivano costretti dalla presenza cartaginese. Cos\u00ec Roma divenne il nuovo potere dominante contro la declinante forza delle citt\u00e0 greche e contro la supremazia cartaginese nella regione. Infatti un anno dopo scoppi\u00f2 la prima guerra punica.\nLe conseguenze socio-economiche della colonizzazione greca furono notevoli: l'espansione e l'incremento degli scambi commerciali e delle attivit\u00e0 artigianali ed industriali e l'introduzione della moneta favorirono la formazione di una nuova classe di commercianti ed industriali, che progressivamente misero in crisi il predominio dell'aristocrazia.\nIl mutato assetto sociale ebbe inevitabili ripercussioni politiche, in quanto il ceto medio, presa coscienza della propria forza e della propria importanza, cominci\u00f2 ad avanzare richieste per una parificazione giuridica con la vecchia aristocrazia.\nTra il VII e il VI secolo a.C. i continui contrasti sociali, acuiti dal malcontento delle classi meno abbienti, portarono da un lato alla codificazione scritta delle leggi, iniziata nelle colonie, dall'altro al sorgere della tirannide.\nCos\u00ec figure semi-leggendarie di legislatori, quali Zaleuco di Locri, Diocle di Siracusa, Caronda di Catania e Dracone di Atene si affiancarono a uomini ambiziosi e senza scrupoli, come Gelone di Siracusa e Policrate di Samo, che con colpi di Stato si impadronirono del potere in moltissime citt\u00e0 greche. Ben presto alcune di queste, come Corinto, Tebe, Sparta ed Atene, salirono alla ribalta della scena ellenica, espandendo la propria influenza sulle citt\u00e0 limitrofe.\nAd eccezione di Sparta, una \"polis\" estremamente conservatrice che rimase per lungo tempo legata alla costituzione di Licurgo e non conobbe, se non in minima parte, rivolgimenti sociali e fenomeni di emigrazione, le altre \"poleis\" greche sperimentarono il governo dei tiranni. A Corinto la famiglia dei Bacchiadi, che governava la citt\u00e0, fu rovesciata da Cipselo (657 circa), il quale assunse il titolo di tiranno trasmettendolo al figlio Periandro. A Sicione un certo Ortagora prese il potere (550 circa) e lo trasmise al figlio Clistene. Ad Atene Pisistrato stabil\u00ec un governo tirannico che resse la citt\u00e0 con fasi alterne per circa trent'anni (561-528 circa), trasmettendo il potere al figlio Ippia. L'elemento che accomuna tutti i tiranni di prima generazione consiste nella loro appartenenza all'esercito e mostra l'importanza dell'apparato militare nella crisi dell'aristocrazia e nell'ascesa dei tiranni.\nAlla fine del VI secolo, dopo il rovesciamento della tirannide di Ippia (510), Clistene realizz\u00f2 una profonda riforma della costituzione ateniese che segn\u00f2 la nascita della democrazia ad Atene e nel mondo (507).\nDagli inizi dell'VIII secolo, la ripresa economica e la reintroduzione della scrittura mediante l'alfabeto fenicio favorirono l'inizio della grande stagione culturale greca. \u00c8 a quest'epoca che si pu\u00f2 far risalire la composizione scritta dell'Iliade, dell'Odissea, delle opere di Esiodo e della poesia lirica di Alcmane, Callino, Stesicoro e Tirteo.Contemporaneamente, anche la speculazione filosofica inizi\u00f2 a muovere i primi passi nelle colonie greche orientali ed ebbe tra le figure di spicco pensatori come Talete, Anassimandro, Anassimene, Parmenide ed Eraclito.\nEt\u00e0 classica (V-IV secolo).\nGuerre persiane.\nNella Ionia (la moderna costa egea della Turchia) le citt\u00e0 greche, fra cui Mileto ed Alicarnasso, si ribellarono al giogo persiano dando vita alla rivolta ionia (499 a.C.).\nLe citt\u00e0 rivoltose chiesero aiuto alle grandi \"poleis\" della madre patria, ma solo Atene intervenne con appena 20 navi. A queste si unirono 5 vascelli della piccola citt\u00e0 di Eretria, situata nell'isola di Eubea.\nPur conseguendo iniziali successi, le forze greche soccombettero alle persiane a causa della loro inferiorit\u00e0. I Persiani, riconquistate tutte le postazioni perdute, cinsero d'assedio Mileto e la rasero al suolo nel 494.\nIl Gran Re persiano, Dario I, dopo aver ristabilito la sua supremazia sulle citt\u00e0 ribelli d'Asia minore, volse la sua attenzione sulle due \"poleis\" che avevano contribuito alla rivolta nei suoi confronti, ed invi\u00f2 dei suoi emissari per portare la richiesta di \"acqua e terra\": un atto simbolico di grande effetto che significava la sottomissione totale, per mare e per terra. Alcune citt\u00e0, spaventate si sottomisero. Atene, intuito il pericolo chiese aiuto a Sparta, che lo neg\u00f2, adducendo il pretesto che nella citt\u00e0 si stavano celebrando le feste in onore di Apollo, durante le quali era vietato combattere. In realt\u00e0 Sparta non volle portare aiuto agli Ateniesi, in quanto gli Spartani erano sempre molto restii nell'abbandonare il proprio territorio ed erano preoccupati che Atene diventasse troppo potente.\nNel frattempo Dario, approfittando della divisione tra le citt\u00e0 greche, invi\u00f2 una spedizione militare per punire Atene ed Eretria. Nel 490 le truppe Persiane sotto la guida dei comandanti Dati e Artaferne si mossero verso l'isola di Eubea e conquistarono Eretria. Con essi c'era Ippia, il figlio dell'ex tiranno di Atene Pisistrato cacciato dalla citt\u00e0 e che sperava nella vittoria persiana per ristabilire la propria egemonia su di essa.\nIn seguito i Persiani sbarcarono in Attica e fu lo stesso Ippia a consigliare al Gran Re di schierare l'esercito nella piana di Maratona, a soli 42\u00a0km da Atene: qui nell'aperta pianura la famosa cavalleria persiana avrebbe potuto manovrare con facilit\u00e0. Gli Ateniesi si stanziarono sulle colline che dominavano la piana. I Greci in 11000 dopo alcuni giorni di esitazione si strinsero in falange e portarono per primi l'attacco contro 30000 Persiani. I primi erano guidati dal nobile Milziade, che in quell'occasione rivestiva la carica di \"polemarco\", un \"arconte\" con funzioni militari. Alla fine morirono solamente 200 Greci e ben 6000 Persiani. Secondo la leggenda, la vittoria dei Greci fu annunciata da Fidippide ad Atene.\nDieci anni dopo il successore di Dario, Serse I di Persia, guid\u00f2 contro i Greci un grande esercito, il cui numero colp\u00ec l'immaginazione dei Greci, non abituati a simili cifre: si diceva che l'esercito di Serse ammontasse a un milione di uomini e che per rifornirsi d'acqua avesse seccato il fiume Scamandro, nella Troade. In realt\u00e0 pare pi\u00f9 probabile che si aggirasse intorno ai 100.000 soldati, una cifra comunque enorme per le piccole citt\u00e0-stato greche. I Greci stabilirono un primo sbarramento alle Termopili, un passo facile da difendere in caso di inferiorit\u00e0 numerica. Dopo tre giorni di battaglia i Persiani scoprirono un passaggio che aggirava lo schieramento nemico e presero alle spalle i Greci. Per coprire la ritirata dell'intero esercito, il re spartano Leonida I tenne impegnati i Persiani sacrificando se stesso e 300 Spartani che preferirono morire piuttosto che fuggire. Superate le Termopili, Serse avanz\u00f2 verso l'Attica.\nNel frattempo, Temistocle, vista l'impossibilit\u00e0 di sconfiggere via terra l'avanzata persiana, fece evacuare Atene ed organizz\u00f2 una flotta per opporsi a quella persiana. L'esercito di Serse diede alle fiamme Atene, ma la flotta ateniese, forte di 310 navi, impegn\u00f2 quella persiana, che raggiungeva le 1207 unit\u00e0, e la sconfisse duramente a Salamina, nel 480. Serse ritorn\u00f2 in Persia lasciando al comando delle truppe Mardonio con il compito di riprendere l'offensiva in primavera.\nNel 479, l'esercito greco comandato dallo spartano Pausania sconfisse i Persiani a Platea costringendoli a ritirarsi. Contemporaneamente, una flotta greca comandata dall'ateniese Santippo sconfisse la flotta persiana a Micale. La seconda guerra persiana si concluse effettivamente nel 478 quando i Greci espugnarono la citt\u00e0 di Sesto che costituiva l'ultima piazzaforte persiana in Europa.\nEgemonia di Atene.\nDopo la vittoria sui Persiani, nel 477, Atene, consolidata la propria supremazia navale, si fece promotrice dell'istituzione della Lega di Delo o Lega delio-attica, il cui nome deriva dal fatto che inizialmente la sede dove si riunivano le polis una volta all'anno era sull'isola di Delo, una confederazione di citt\u00e0 greche, che aveva per scopo il mantenimento di una marina da guerra per la continuazione della guerra. Sparta, alleata di Atene dai tempi delle guerre persiane, accett\u00f2 che Atene assumesse il comando della Lega in quanto allora non era interessata ad esercitare la propria egemonia al di fuori del Peloponneso. Coloro che erano contrari all'alleanza tra le due citt\u00e0 e comprendevano che esse avrebbero prima o poi lottato per l'egemonia assoluta sulla Grecia furono giustiziati o esiliati. Lo spartano Pausania fu murato vivo dentro il tempio di Atena Calcieca nel 471 circa, mentre Temistocle fugg\u00ec da Atene per non subire la stessa sorte e dopo lunghi viaggi nel Peloponneso e nello Ionio, nel 465 si rec\u00f2 alla corte del Re Persiano dove trascorse gli ultimi anni della sua vita.\nNel 466 la Lega delio-attica colse la sua pi\u00f9 importante vittoria quando la flotta, al comando di Cimone, sconfisse quella persiana presso il fiume Eurimedonte, in Licia.\nPoco dopo, nel 465, l'isola di Taso si ribell\u00f2 all'egemonia ateniese, ma dopo un assedio di due anni fu conquistata da Cimone e riportata all'interno della Lega.\nNel 463 Atene, governata da Cimone, offr\u00ec il proprio aiuto agli Spartani per domare la rivolta in Messenia, perch\u00e9 Sparta era stata devastata da un violento terremoto, e in questa occasione i Messeni e gli Iloti cercarono di ribellarsi, ma Sparta rifiut\u00f2 l'aiuto Ateniese e quest'ultima ne fu molto irritata ed ostracizz\u00f2 Cimone, il quale era stato il maggiore alleato di Sparta ed il principale promotore della missione. In conseguenza dell'uscita di scena di Cimone, Atene mut\u00f2 radicalmente politica estera: strinse alleanza con Argo ed i Tessali, i quali erano stati alleati dei Persiani o comunque neutrali ai tempi delle guerre persiane. Questa alleanza port\u00f2 Atene in rotta di collisione con Sparta, di cui Argo era un'acerrima rivale per l'egemonia nel Peloponneso.\nAll'esterno Atene impegn\u00f2 la Lega in una difficile spedizione in Egitto in soccorso di una rivolta locale contro i Persiani, ma l'esito fu disastroso: nel 454 circa le truppe ateniesi furono circondate e totalmente sconfitte dai Persiani. Prendendo a pretesto questa disfatta per rianimare tra i Greci la paura di una nuova invasione persiana, Atene trasfer\u00ec il tesoro federale dall'isola di Delo al Partenone, rafforzando cos\u00ec la propria egemonia all'interno della Lega.\nIntorno al 460 comparve sulla scena ateniese Pericle, capo del partito popolare. La sua azione politica si rivolse verso il rafforzamento delle istituzioni democratiche, alle quali avrebbero potuto accedere anche i cittadini delle classi meno abbienti.\nIn politica estera accentu\u00f2 l'egemonia ateniese all'interno della lega di Delo, trasformandola di fatto in un impero coloniale, controllato dalla sua potente flotta.\nNell'et\u00e0 di Pericle la cultura e le arti ebbero un grande sviluppo: vissero in questo periodo i drammaturghi Eschilo, Aristofane, Euripide e Sofocle, i filosofi Platone e Socrate, gli storici Erodoto, Tucidide e Senofonte, il poeta Simonide e lo scultore Fidia.\nGuerra del Peloponneso.\nLa crescita della potenza ateniese entr\u00f2 presto in conflitto con la Lega peloponnesiaca, guidata da Sparta.\nUn primo scontro tra le due citt\u00e0 si concluse nel 445 con un pace trentennale, di poco posteriore alla pace di Callia, stipulata tra Atene e la Persia.\nNel 431 inizi\u00f2 la guerra vera e propria, interrotta dalla pace di Nicia del 421. Questa fase fu caratterizzata dalle annuali invasioni peloponnesiache dell'Attica che avevano l'obiettivo di costringere Atene alla resa distruggendo le sue campagne ed i suoi raccolti. Il progetto spartano fall\u00ec perch\u00e9 Atene si riforniva di grano via mare in Eubea e nel Mar Nero. Alle invasioni peloponnesiache gli Ateniesi risposero con sistematiche incursioni lungo le coste del Peloponneso, saccheggiando e devastando le terre degli Spartani e dei loro alleati. Neppure la peste del 430-428, durante la quale mor\u00ec Pericle, riusc\u00ec a piegare Atene. Anzi, nel 425 gli Ateniesi guidati dal demagogo Cleone riuscirono a catturare 292 Spartani, tra cui 120 spartiati (l'\u00e9lite politica e militare spartana), mettendo in grave difficolt\u00e0 Sparta. Questa rispose nel 424 inviando nella Calcidica un esercito comandato da Brasida, il quale occup\u00f2 la citt\u00e0 di Anfipoli che rivestiva un'enorme importanza per Atene per via dei suoi boschi da cui gli Ateniesi traevano il legname per costruire la loro potente flotta. Lo storico Tucidide, allora comandante militare della regione, fu esiliato da Atene per non essere riuscito a difendere Anfipoli dall'attacco spartano. Nel 422 Cleone tent\u00f2 di riconquistare la preziosa citt\u00e0, ma sia lui sia Brasida caddero in battaglia. Ormai stanche della guerra e private dei loro generali pi\u00f9 bellicosi, Atene e Sparta stipularono la pace di Nicia nella primavera del 421 che pose fine alla prima fase della guerra del Peloponneso.\nNel 418, Atene stipul\u00f2 un'alleanza con le citt\u00e0 di Argo, Elea e Mantinea con l'obiettivo di indebolire il controllo spartano sul Peloponneso, ma Sparta sconfisse l'esercito di Atene ed Argo nella battaglia di Mantinea. Alla vittoria spartana segu\u00ec il rovesciamento del governo democratico di Argo e l'instaurazione di un governo oligarchico filospartano, il quale per\u00f2 ebbe vita breve e gi\u00e0 nel 417 ad Argo tornarono al potere i democratici riportando la citt\u00e0 sulle sue tradizionali posizioni antispartane.\nNel 415 Alcibiade riusc\u00ec a convincere gli Ateniesi a compiere un'ambiziosa spedizione in Sicilia con l'obiettivo di rendere tributaria l'isola rafforzando Atene nei confronti di Sparta e dei suoi alleati. A causa di rivalit\u00e0 interne, appena sbarcato in Sicilia Alcibiade fu richiamato ad Atene per difendersi dall'accusa di aver profanato i sacri Misteri eleusini. Il generale ateniese, anzich\u00e9 consegnarsi alla propria patria per il processo, prefer\u00ec cercare asilo presso gli Spartani in modo da poter vendicarsi dei suoi oppositori interni che lo avevano costretto all'esilio. Privata del suo comandante pi\u00f9 valido, la spedizione ateniese si concluse nel 413 con un totale fallimento: l'esercito fall\u00ec l'assedio a Siracusa e fu quasi completamente annientato.\nDopo la sfortunata spedizione ateniese contro Siracusa, numerosi alleati di Atene defezionarono e passarono dalla parte di Sparta. Quest'ultima ottenne inoltre l'alleanza ed il prezioso sostegno finanziario del Re di Persia grazie al quale pot\u00e9 armare una flotta con la quale mise in difficolt\u00e0 Atene sul mare. Di fronte a questi gravi problemi, nel 411 ad Atene si impose un regime oligarchico che fu per\u00f2 rifiutato dai marinai, di fede democratica, della flotta ateniese di stanza nell'isola di Samo, i quali si proclamarono legittimi rappresentanti di Atene e richiamarono dall'esilio Alcibiade. Sospettato di trattare la resa agli Spartani, il governo oligarchico di Atene fu rovesciato ai primi del 410 e fu restaurata la democrazia. Nonostante la distruzione del suo esercito in Sicilia, Atene riusc\u00ec ad armare nuovamente una flotta agguerrita con cui inflisse anche pesanti sconfitte agli Spartani, come nella battaglia di Cizico, nel 410, nella quale cadde anche il comandante spartano Mindaro.\nNel 407 a Nozio, in Ionia, il generale spartano Lisandro sconfisse la flotta ateniese di Antioco, un luogotenente al quale Alcibiade aveva ordinato di non scontrarsi cogli Spartani. Pur avendo disobbedito ad un ordine di Alcibiade, quest'ultimo fu ritenuto responsabile della sconfitta ed esiliato definitivamente. Nel 406 Atene vinse la flotta spartana presso le isole Arginuse, ma gli otto comandanti ateniesi furono accusati di aver abbandonato i naufraghi e furono pertanto giustiziati; per via di lotte intestine la citt\u00e0 si priv\u00f2 in questo modo di un collegio di generali vittoriosi di cui in quel momento aveva un disperato bisogno.\nNel 405 Lisandro sorprese la flotta ateniese presso Egospotami, sui Dardanelli, e la distrusse completamente. In seguito alla sconfitta subita, Atene fu assediata e nel 404 fu occupata dagli Spartani, che vi instaurarono il governo oligarchico dei trenta tiranni. Sparta impose inoltre la distruzione delle Lunghe Mura che congiungevano Atene al Pireo, lo scioglimento della Lega delio-attica e l'ingresso di Atene nella Lega peloponnesiaca. Pochi mesi dopo si arrese anche l'isola di Samo, ultima roccaforte ateniese nell'Egeo e la guerra pot\u00e9 dirsi conclusa.\nL'anno seguente, nonostante la grave crisi istituzionale ed economica, il regime democratico fu restaurato sotto la guida di Trasibulo di Stiria.\nEgemonia di Sparta e Tebe.\nLa fine della guerra peloponnesiaca lasci\u00f2 Sparta, che poteva contare sull'appoggio persiano, padrona della Grecia.\nLa supremazia spartana fu, tuttavia, di breve durata, a causa del malcontento delle altre citt\u00e0 per la politica filopersiana e per i contrasti socio-politici interni.\nNel 401 Sparta invi\u00f2 in Asia un corpo di 13.000 mercenari per sostenere Ciro il Giovane nel suo tentativo di rovesciare il fratello Artaserse II e salire cos\u00ec sul trono dell'impero persiano. Nella Battaglia di Cunassa Ciro, sebbene l'esercito mercenario ne usc\u00ec vincitore, fu ucciso. I mercenari greci compirono un'avventurosa ritirata in Grecia narrata da Senofonte nell\"'Anabasi\". L'aiuto concesso da Sparta al ribelle Ciro forn\u00ec il pretesto al Re Artaserse II per rivendicare la sovranit\u00e0 sulle citt\u00e0 greche dell'Asia Minore.\nSparta rispose inviando un esercito sotto il comando del re Agesilao con il compito di difendere la libert\u00e0 delle \"poleis\" asiatiche. Il Re sfrutt\u00f2 l'insofferenza delle citt\u00e0 greche verso l'egemonia spartana ed invi\u00f2 loro del denaro per finanziare una guerra contro Sparta in modo che quest'ultima fosse costretta a ritirarsi dall'Asia Minore.\nNell'estate del 395 scoppi\u00f2 la guerra in Grecia e Tebe, aiutata da Atene, sconfisse ad Aliarto Lisandro, che mor\u00ec sul campo. In seguito a questa vittoria si form\u00f2 un'alleanza tra Tebe, Atene, Argo e Corinto in funzione antispartana e, dal momento che la sede della lega era Corinto, il conflitto fu detto guerra corinzia.\nLa guerra, dopo alterne vicende, si concluse nella primavera del 387, con la \"pace del re\" o trattato di Antalcida, le cui clausole sancivano il dominio persiano sulle citt\u00e0 dell'Asia minore e l'autonomia delle citt\u00e0 greche della madrepatria. Sparta, che pure era designata come la paladina di tale pace, ne approfitt\u00f2 per rafforzare la propria egemonia sulle altre \"poleis\".\nNel 385 distrusse Mantinea, mentre nel 382 occup\u00f2 proditoriamente la rocca Cadmea di Tebe imponendo un regime filospartano. Nel 379 un gruppo di esuli tebani, tra i quali Pelopida, rovesci\u00f2 il regime filospartano ed instaur\u00f2 la democrazia a Tebe, stringendo alleanza con Atene.\nNel 378 lo spartano Sfodria tent\u00f2 senza successo di occupare Atene con un blitz notturno, ma fu scoperto. L'incidente spinse Atene e Tebe a dichiarare guerra a Sparta. Nella primavera del 377 Atene fond\u00f2 la Seconda lega delio-attica in funzione antispartana e torn\u00f2 ad essere una potenza navale.\nNel 376 il generale Cabria sconfisse la flotta spartana a Nasso, liberando Atene dal blocco navale nemico; l'anno dopo, nel 375, il generale Timoteo sconfisse nuovamente la flotta spartana ad Alizia, cancellando definitivamente la flotta spartana.\nNel frattempo l'ascesa di Tebe preoccup\u00f2 Atene, al punto da spingerla a riavvicinarsi a Sparta ormai indebolita. La distruzione di Platea ad opera dei Tebani (373) inimic\u00f2 definitivamente Atene e Tebe.\nNel giugno del 371 le parti in conflitto si riunirono a Sparta per una conferenza di pace, ma Tebe pretese di giurare (oggi diremmo \"firmare\") in nome di tutta la Beozia, in chiara violazione della Pace del Re che stabiliva il principio dell'autonomia delle \"poleis\". Ne segu\u00ec un nuovo conflitto tra Sparta e Tebe, che si concluse con la sconfitta spartana nella battaglia di Leuttra (luglio 371).\nIl risultato della battaglia sanc\u00ec la fine della supremazia di Sparta, costretta a sciogliere la Lega peloponnesiaca, e l'affermazione di Tebe come potenza egemone in Grecia. Atene si schier\u00f2 apertamente con Sparta per contenere l'ascesa di Tebe.\nNegli anni seguenti, sotto la guida del generale Epaminonda, i Tebani invasero pi\u00f9 volte il Peloponneso: nell'inverno 370/369 assediarono la stessa Sparta senza riuscire ad occuparla, mentre nell'estate del 369 staccarono la Messenia dalla Laconia, infliggendo un durissimo colpo alla potenza di Sparta che da quasi quattro secoli dominava la Messenia. Nel 367 Epaminonda riusc\u00ec per breve tempo ad ottenere l'alleanza dell'Acaia sottraendo la regione all'influenza spartana, ma in seguito l'arroganza tebana port\u00f2 alla rottura dell'alleanza.\nContemporaneamente, il generale Pelopida rafforz\u00f2 l'egemonia di Tebe in Tessaglia combattendo contro il tiranno Alessandro di Fere. L'egemonia tebana dur\u00f2 fino a quando furono vivi i due generali. Pelopida cadde nella battaglia di Cinocefale (364), mentre Epaminonda invase nuovamente il Peloponneso nel 362 e mor\u00ec nella battaglia di Mantinea, malgrado si fosse rivelata una vittoria per Tebe sull'alleanza tra Ateniesi e Spartani.\nCome rileva Senofonte, dopo tale battaglia in Grecia si verific\u00f2 tutt'altro che un consolidamento dell'egemonia di Tebe vincitrice almeno sulla carta, ma aument\u00f2 solamente la confusione nelle relazioni diplomatiche, in quanto nessuna \"polis\" era pi\u00f9 in grado di emergere sulle altre, mancando i due generali Pelopida e Epaminonda che fino a quel momento ne avevano deciso indirettamente l'andamento diplomatico.\nAscesa della Macedonia.\nIl Regno di Macedonia si estendeva a nord della penisola greca, su un territorio prevalentemente montuoso. Sottoposto all'influenza di Tebe, nel 368 aveva dovuto consegnare ostaggi alla citt\u00e0 beotica, tra i quali vi era il giovane Filippo, erede al trono. Nel 360, con l'uccisione del re macedone Perdicca III da parte degli Illiri, Filippo divenne re.\nEgli si dedic\u00f2 con grande cura in particolare all'addestramento dell'esercito; da ricordare l'organizzazione della falange, una schiera di fanti armati con lunghe lance (chiamate sarisse), erede delle tattiche di guerra tebane che Filippo aveva avuto modo di conoscere mentre era ostaggio.\nIn quel periodo Tebe era ancora la citt\u00e0 pi\u00f9 potente in Grecia, seppur privata dei suoi pi\u00f9 validi comandanti. Atene era impegnata nella \"guerra sociale\" contro i ribelli della Seconda Lega Navale, mentre Sparta si era ritirata in un orgoglioso isolamento.\nDopo essere entrato in urto con Atene, nel 357, per la conquista di Anfipoli, una citt\u00e0 di cui gli Ateniesi rivendicavano il possesso, Filippo intervenne nella terza guerra sacra scoppiata nel 356 tra Tebe e i Focesi. Dopo aver sconfitto questi ultimi nel 352, Filippo era pronto ad oltrepassare le Termopili ed entrare nella Grecia vera e propria, ma trov\u00f2 il passo sbarrato dagli Ateniesi e prefer\u00ec ritirarsi. Presa coscienza della pericolosit\u00e0 di Filippo, ad Atene si form\u00f2 un \"partito\" ostile alla Macedonia che trov\u00f2 la propria guida in Demostene che a partire dal 352 si fece promotore di una politica estera pi\u00f9 aggressiva che doveva arginare l'espansione della Macedonia. All'oratore ed ai suoi sostenitori si contrappose un \"partito\" filomacedone capeggiato da Eschine, il quale propugnava invece l'alleanza di Atene con Filippo.\nNel 348 Filippo elimin\u00f2 una potente rivale della Macedonia radendo al suolo la citt\u00e0 di Olinto, che fino ad allora esercitava l'egemonia sulla penisola Calcidica. Esauste per la guerra sacra, le parti in conflitto stipularono, nel 346, la Pace di Filocrate, con la quale Filippo divenne tago di Tessaglia e membro dell'Anfizionia di Delfi, acquisendo un notevole potere in Grecia.\nIl potere esercitato da Filippo sulla parte settentrionale dell'Ellade destava non poche preoccupazioni in Atene, dove Demostene con le sue famose orazioni (tra cui le 4 famose Filippiche che sono diventate l'invettiva per antonomasia) metteva in guardia contro la supremazia macedone sul territorio greco.\nNel 343 Filippo sottomise anche la Tracia, alleata di Atene, mentre nel 340, durante l'assedio alle citt\u00e0 di Perinto e Bisanzio, cattur\u00f2 alcune navi che trasportavano grano ad Atene. L'incidente determin\u00f2 la rottura della pace e la dichiarazione di guerra. Demostene riusc\u00ec, nel 339 a creare una coalizione di \"poleis\" guidata da Atene e Tebe per porre fine all'egemonia macedone e riconquistare le terre cadute in mano a Filippo.\nNell'estate del 338 Filippo avanz\u00f2 in Beozia e sconfisse l'armata greca nella battaglia di Cheronea. Tebe dovette accogliere una guarnigione macedone nella rocca Cadmea, mentre Atene, pur evitando l'occupazione militare, dovette stringere alleanza con la Macedonia e sciogliere la sua Lega Navale. L'anno seguente, il 337, nel congresso di Corinto, Filippo cre\u00f2 la Lega di Corinto, un'alleanza tra la Macedonia e le \"poleis\" greche, eccetto Sparta, la quale aveva lo scopo di allestire una spedizione contro la Persia, il tradizionale nemico della Grecia. Tuttavia, l'anno dopo, nel 336, prima che la spedizione partisse, Filippo fu ucciso in un attentato ed il trono pass\u00f2 al figlio Alessandro che aveva solo vent'anni.\nConquiste di Alessandro Magno.\nIn seguito all'assassinio di Filippo II (336), tocc\u00f2 a suo figlio Alessandro Magno proseguire il progetto paterno di conquista dell'impero persiano. Prima di poter realizzare il progetto del padre, il nuovo re dovette reprimere la rivolta di Tebe, che venne rasa al suolo (335).\nSedata la rivolta tebana e lasciato Antipatro in Macedonia per controllare l'inquieta situazione greca, Alessandro part\u00ec per l'Asia.\nDopo le vittorie del Granico e di Isso, Alessandro occup\u00f2 l'Egitto, fondando la citt\u00e0 di Alessandria.\nNell'autunno del 331 Alessandro sconfisse Dario III a Gaugamela ed occup\u00f2 Babilonia, Susa e Persepoli, decretando la fine dell'impero persiano. Ormai in fuga, Dario III fu assassinato dai suoi stessi generali nel luglio del 330.\nIntanto, in Grecia il reggente Antipatro sconfisse nella battaglia di Megalopoli (331) gli Spartani, che avevano rifiutato di entrare nella Lega di Corinto e di riconoscere l'egemonia macedone.\nAlessandro intraprese il progetto di conquista dell'India, ma, dopo aver attraversato l'Indo e vinto il \"rajah\" Poro nella battaglia dell'Idaspe, fece ritorno a Babilonia.\nNel giugno del 323 il grande re macedone mor\u00ec a Babilonia per una febbre di eziologia sconosciuta (malaria o pi\u00f9 probabilmente tifo addominale); tramont\u00f2 cos\u00ec il suo sogno della realizzazione di un impero universale.\nLa spedizione di Alessandro pu\u00f2 essere considerata uno degli eventi epocali nella storia del mondo antico.\nGrazie alle sue conquiste, infatti, la civilt\u00e0 greca si diffuse nel mondo mediterraneo e orientale, ingenerando tali mutamenti culturali da determinare la fine dell'era classica e l'inizio dell'era cosiddetta ellenistica.\nLa Grecia ellenistica (IV-II secolo).\nLa Grecia sotto il dominio macedone.\nAlla notizia della morte di Alessandro, Atene si ribell\u00f2 al dominio macedone, sotto la guida di Demostene e del generale Leostene, formando una coalizione con altre \"poleis\". Antipatro sconfisse i Greci nella battaglia di Crannone (322), mentre la flotta macedone sconfisse quella ateniese presso l'isola di Amorgo (322). Atene dovette accogliere una guarnigione macedone sull'acropoli ed instaurare un regime oligarchico filomacedone guidato da Focione.\nDal momento che Alessandro era morto lasciando un figlio nato postumo, i suoi generali, i diadochi, cio\u00e8 i successori di Alessandro, si contesero il controllo dell'impero di quest'ultimo. Alcuni, come Antigono I Monoftalmo, miravano alla conservazione dell'unit\u00e0 dell'impero, mentre altri, in particolare Tolemeo e Cassandro erano interessati ad assicurare il proprio dominio su parti dell'impero. La contesa si protrasse per circa quarant'anni al termine dei quali si stabilizzarono tre grandi regni ellenistici, quello dei Tolemei in Egitto, dei Seleucidi in Asia e degli Antigonidi in Macedonia.\nLa Grecia si trov\u00f2 alla merc\u00e9 di questi nuovi regni, molto pi\u00f9 potenti delle singole \"poleis\", in particolare della Macedonia. Nel 267 Atene e Sparta si coalizzarono contro Antigono II Gonata nella cosiddetta guerra cremonidea che si concluse nel 262 con la sconfitta delle due \"poleis\" e l'introduzione di una guarnigione macedone ad Atene.\nPer arginare l'egemonia macedone in Grecia cominciarono a formarsi delle Leghe che raggruppavano pi\u00f9 \"poleis\", spesso su base etnica. La prima a costituirsi fu la Lega achea che dal 251 fu guidata da Arato di Sicione, il quale mise in seria difficolt\u00e0 i Macedoni. Nel 243 gli Achei occuparono Corinto, mentre nel 229 scacciarono la guarnigione macedone da Atene.\nNel frattempo, Sparta stava conoscendo un periodo di rinascita legato soprattutto a due re che riformarono la citt\u00e0 permettendole di giocare nuovamente un ruolo importante in Grecia. Tra il 243 ed il 235 Agide IV dette inizio alle riforme, le quali, osteggiate da molti Spartani, furono proseguite da un suo successore, Cleomene III. Quest'ultimo, salito al trono nel 227, dette inizio ad una politica estera aggressiva che mirava alla riconquista della Messenia ed alla ricostituzione della potenza spartana nel Peloponneso.\nAllarmato dall'espansione di Sparta, Arato di Sicione, capo della Lega achea, prefer\u00ec allearsi con la Macedonia per combattere Cleomene III. Nella decisiva battaglia di Sellasia (222), gli Spartani furono sconfitti da Arato e da Antigono III Dosone, reggente del giovane re di Macedonia, Filippo V, e Cleomene fu costretto a fuggire in Egitto.\nPoco dopo, la Macedonia dovette combattere una nuova guerra contro i Greci (220-217) che si concluse con la Pace di Naupatto, la quale fu l'ultima pace stipulata tra Greci (inclusi i Macedoni) senza l'intervento di una potenza straniera. Gi\u00e0 allora si affacciava sul mondo greco la potenza emergente di Roma che avrebbe giocato un ruolo decisivo nei decenni successivi. Al momento di stipulare la pace, un certo Agelao di Naupatto disse che era opportuno che Greci e Macedoni smettessero di combattere tra loro poich\u00e9 da occidente si stavano addensando pericolose nubi.\nLa conquista romana.\nAl momento della Pace di Naupatto (217), Roma era gi\u00e0 impegnata nella Seconda guerra punica contro Annibale. A partire dal 215 Roma intervenne in Grecia pi\u00f9 volte in occasione delle guerre macedoniche a causa dell'alleanza stretta da Annibale con Filippo V di Macedonia. Durante la prima (215-205) il peso della guerra fu sostenuto prevalentemente dalla Lega etolica, alleata di Roma, contro Filippo V.\nLa seconda guerra macedonica vide invece l'ingresso diretto di Roma in Grecia. Dopo aver ottenuto l'alleanza di Atene, del regno di Pergamo e della Lega etolica, i Romani sbarcarono in Grecia e nel 197 il console Tito Quinzio Flaminino sconfisse Filippo nella battaglia di Cinocefale. La pace che segu\u00ec stabil\u00ec l'alleanza tra Roma e la Macedonia ed il ritiro di ogni guarnigione macedone dalla Grecia. La libert\u00e0 della Grecia fu proclamata da Flaminino durante i Giochi istmici di Corinto mandando la folla in delirio. L'anno dopo i Romani evacuarono la Grecia, ma gli Etoli, delusi dalle clausole della pace che giudicavano penalizzanti per s\u00e9 stessi, assunsero un atteggiamento ostile verso Roma.\nIn quegli stessi anni, il Peloponneso era nuovamente travagliato dalla guerra tra Sparta, guidata dal tiranno Nabide, e Lega achea, la quale, morto Arato, aveva trovato un nuovo capo in Filopemene. La guerra si concluse nel 192 quando Nabide fu sconfitto ed ucciso, Sparta occupata dagli Achei e costretta ad abolire il suo tradizionale sistema educativo, l\"'agogh\u00e9\", per accettare quello acheo.\nNel 193, il re seleucide Antioco III il Grande sbarc\u00f2 in Grecia deciso a porla sotto la propria egemonia, ma ci\u00f2 suscit\u00f2 allarme a Roma, soprattutto poich\u00e9 al seguito di Antioco III c'era il temuto Annibale, esule da Cartagine. I Romani inviarono il console Manio Acilio Glabrione, il quale sconfisse Antioco nella battaglia delle Termopili, costringendolo ad evacuare la Grecia e tornare in Asia. Fedele all'alleanza con Roma, Filippo V non mosse un dito in aiuto di Antioco III. La Lega etolica, che aveva appoggiato il re seleucide, fu sciolta.\nAlla morte di Filippo V, nel 179, sal\u00ec sul trono di Macedonia il figlio Perseo, il quale desiderava ripristinare l'egemonia macedone sulla Grecia. Nel 172 egli si rec\u00f2 a Delfi con il suo esercito intendendo rivendicare i suoi diritti sulla Grecia. Roma gli dichiar\u00f2 immediatamente guerra. Il console Lucio Emilio Paolo sconfisse Perseo nella battaglia di Pidna, costringendo Perseo ad abdicare e finire i suoi giorni in esilio in Italia. La Macedonia fu suddivisa in quattro repubbliche che non dovevano avere alcun rapporto tra loro. La Lega achea, che aveva assunto un atteggiamento giudicato poco chiaro da Roma, fu punita con l'invio di numerosi ostaggi in Italia, tra i quali lo storico Polibio. Similmente, Rodi, un'altra alleata di Roma il cui comportamento in guerra fu giudicato ambiguo, fu punita con la creazione di un porto franco a Delo, il quale danneggi\u00f2 seriamente i commerci di Rodi. La sola alleata di Roma che fu premiata fu Atene che ottenne il controllo dell'isola di Delo (166).\nLa battaglia di Corinto.\nLo scontento dei Greci verso la politica di Roma crebbe negli anni successivi, ma rimase sotto controllo fino a quando a capo della Lega achea ci fu Callicrate, amico dei Romani. Alla sua morte, nel 150 a.C., i nuovi capi della Lega achea assunsero un atteggiamento apertamente ostile a Roma attendendo il momento giusto per dichiarare guerra. Il momento non tard\u00f2. Approfittando della rivolta della Macedonia capeggiata da un certo Andrisco, la Lega achea si ribell\u00f2 a Roma, ma nel 146 gli Achei furono sconfitti sull'istmo di Corinto dal console Lucio Mummio. Corinto, epicentro della rivolta, fu rasa al suolo, mentre la Grecia e la Macedonia divennero province romane.\nGrecia romana.\nLa regione venne annessa alla Repubblica romana nel 146 a.C., dopo una campagna militare condotta da Lucio Mummio e terminata con la distruzione di Corinto. La Grecia divenne, quindi, un protettorato romano nel 146 a.C., mentre le isole dell'Egeo entrarono a farvi parte nel 133 a.C. La Grecia fu quindi teatro delle guerre civili romane, combattute in Grecia e Macedonia: durante la guerra civile tra Cesare e Pompeo a Farsalo (48 a.C.); durante quella combattuta tra triumviri e cesaricidi a Filippi (42 a.C.); o tra Ottaviano e Antonio ad Azio (31 a.C.). Questo periodo contribu\u00ec a far precipitare il mondo greco in un periodo di grande sofferenza e prostrazione, lasciandolo alla fine spopolato e in rovina. Con la creazione del principato da parte di Ottaviano Augusto, in Grecia torn\u00f2 a regnare pace ed equilibrio e nel 27 a.C. divenne la provincia romana di Acaia. Fu soprattutto sotto il regno del suo successore Tiberio, che la regione conobbe benevolenza e benessere rivolto ai sudditi dell'impero romano. Egli, infatti, ridusse la tassazione alle province di Acaia e Macedonia e per due volte invi\u00f2 aiuti alle citt\u00e0 asiatiche duramente colpite da un terremoto, nel 17 e 27. Questa politica venne perseguita dai suoi successori, tant'\u00e8 che al tempo di Strabone, Roma ormai si era ellenizzata, senza perdere per\u00f2 la propria identit\u00e0; i Romani non potevano pi\u00f9 essere percepiti come dei barbari dai Greci, quasi che la loro egemonia rappresentasse una minaccia per il mondo greco e ci\u00f2 fino alla divisione tra impero romano d'Occidente e d'Oriente (395)."}
{"id": "864829", "revid": "1863966", "url": "https://it.wikipedia.org/wiki?curid=864829", "title": "Giovanni Antonio Delli Falconi", "text": "Biografia.\nApparteneva alla nobile famiglia Delli Falconi (o De Falconibus), riconosciuti nei documenti del tempo come\"signori di Pulsano\". Era il figlio minore del barone Marino Delli Falconi (quindi destinato alla vita militare),che nel 1435 fece edificare il castello di Pulsano, probabilmente attorno a un mastio di origine normanna. Marino era il segretario del principe di Taranto, Giovanni Antonio Orsini Del Balzo.\nGiovanni Antonio Delli Falconi fu il capitano delle truppe che partirono dal circondario tarantino in difesa di Otranto, che stava per essere attaccata da 15000 turchi e condivise il comando del presidio aragonese con Francesco Zurlo. In una relazione fatta dal segretario di re Ferdinando I di Napoli e ai principi italiani si racconta che:\nIn un altro documento del tempo si dice che dopo dieci giorni d'assedio, \"Il Falconi con molti armati per\u00ec eroicamente come Zurlo\". Infatti nel giorno della battaglia, quando i turchi riuscirono ad aprire una breccia nelle mura, Giovanni Antonio coi propri valorosi accorse nella mischia in difesa dei cittadini, dopo che gi\u00e0 il capitano Zurlo era perito, e ne segu\u00ec il medesimo destino.\nA Otranto, nei pressi della cattedrale romanica, le vie sono tutte dedicate agli eroi della battaglia di Otranto. Tra questi ce n'\u00e8 anche una dedicata ad \"Antonio Delli Falconi \u2013 capitano 1480\"."}
{"id": "864832", "revid": "339392", "url": "https://it.wikipedia.org/wiki?curid=864832", "title": "Segno maledetto", "text": ""}
{"id": "864834", "revid": "729019", "url": "https://it.wikipedia.org/wiki?curid=864834", "title": "Cinque Nazioni 1961", "text": "Il torneo di rugby a 15 delle Cinque Nazioni del 1961 si disput\u00f2 dal 7 gennaio al 15 aprile. Il torneo venne vinto dalla Francia.\nClassifica.\n "}
{"id": "864836", "revid": "1305772", "url": "https://it.wikipedia.org/wiki?curid=864836", "title": "The Last Temptation (Alice Cooper)", "text": "The Last Temptation \u00e8 il ventesimo album in studio del cantante statunitense Alice Cooper, pubblicato il 27 maggio 1994 dalla Epic Records.\nQuesto disco \u00e8 il primo capitolo di una trilogia conclusasi poi con i successivi due album. \u00c8 incentrato sulla storia di un ragazzo chiamato Steven (lo stesso protagonista della storia narrata in \"Welcome to My Nightmare\") e di un misterioso showman dai poteri speciali che tenta di sedurlo per farlo partecipare ai suoi spettacoli \"The Theatre of the Real - The Grand-est Guignol!\".\nIl disco.\nL'intera storia dell'album \u00e8 stata illustrata in un fumetto in tre capitoli realizzato da Neil Gaiman, la cui prima parte \u00e8 stata inserita all'interno del libretto del disco. Nel fumetto, lo showmam (denominato sempre e solo come tale) \u00e8 interpretato dallo stesso Alice Cooper. Alcune pagine appaiono nel videoclip del singolo \"Lost in America\", in cui viene mostrato Steve intento a leggere il fumetto.\nLa storia \u00e8 stata originariamente pubblicata dalla Marvel Comics e in seguito ristampata dalla Dark Horse Comics, raccolta come libro in brossura."}
{"id": "864842", "revid": "6066", "url": "https://it.wikipedia.org/wiki?curid=864842", "title": "Lacie", "text": ""}
{"id": "864847", "revid": "3082", "url": "https://it.wikipedia.org/wiki?curid=864847", "title": "Virio Nepoziano (console 301)", "text": ""}
{"id": "864848", "revid": "3082", "url": "https://it.wikipedia.org/wiki?curid=864848", "title": "Virio Nepoziano (console 336)", "text": ""}
{"id": "864849", "revid": "729019", "url": "https://it.wikipedia.org/wiki?curid=864849", "title": "Cinque Nazioni 1962", "text": "Il torneo di rugby a 15 delle Cinque Nazioni del 1962 si disput\u00f2 dal 13 gennaio al 17 novembre. Il torneo venne vinto dalla Francia.\nDa segnalare che il match tra Irlanda e Scozia, decisivo per l'assegnazione del Wooden Spoon venne posticipato a novembre, dopo l'esplosione di un'epidemia di vaiolo in Gran Bretagna.\nClassifica.\n "}
{"id": "864851", "revid": "1272592", "url": "https://it.wikipedia.org/wiki?curid=864851", "title": "Polis", "text": "Con il termine polis (; plurale \u03c0\u03cc\u03bb\u03b5\u03b9\u03c2, \"p\u00f3leis\") si indica la citt\u00e0-stato dell'antica Grecia, ma anche il modello politico tipico in quel periodo in Grecia.\nLa polis.\nLa \"polis\" era un modello di struttura tipicamente greca che prevedeva l'attiva partecipazione degli abitanti liberi alla vita politica. In contrapposizione alle altre citt\u00e0-stato antiche, la particolarit\u00e0 della \"polis\" non era tanto la forma di governo democratica od oligarchica, ma l'isonomia: il fatto che tutti i cittadini liberi fossero sottoposti alle stesse norme di diritto, secondo una concezione che identificava l'ordine naturale dell'universo con le leggi della citt\u00e0. Queste erano concepite come un riflesso della Legge universale preposta a governo del mondo.\nL'armonia esistente fra la \"polis\" e gli individui che la componevano era assimilata cos\u00ec a quella esistente in natura fra il tutto e le sue singole parti. In virt\u00f9 di una tale corrispondenza l'uomo greco era portato a sentirsi organicamente inserito nella sua comunit\u00e0. Ognuno trovava la propria realizzazione nella partecipazione alla vita collettiva e nella costruzione del bene comune.\nQuesto modello di armonia tra \"poleis\" sarebbe poi iniziato ad entrare in crisi con l'avvento della sofistica, i cui esponenti erano soliti mettere in dubbio l'esistenza di fondamenti universali insiti nella natura, sulla base di un soggettivismo e un individualismo sempre pi\u00f9 accentuati, che avrebbero progressivamente intaccato lo spirito di cittadinanza della \"polis\".\nStoria della polis.\nLe \"poleis\" erano in origine piccole comunit\u00e0 autosufficienti, rette da governi autonomi; una sorta di piccoli stati indipendenti l'uno dall'altro.\nIl carattere autonomo delle \"poleis\" deriverebbe dalla conformazione geografica del territorio greco, che impediva facili scambi tra le varie realt\u00e0 urbane poich\u00e9 prevalentemente montuoso. Spesso, le varie \"poleis\" erano in lotta tra loro per l'egemonia del territorio greco; ne \u00e8 un esempio la celebre rivalit\u00e0 fra Sparta ed Atene.\nApparsa intorno all'VIII secolo a.C., la \"polis\" divenne il vero e proprio centro politico, economico e militare del mondo greco. Ogni \"polis\" era organizzata autonomamente, secondo le proprie leggi e le proprie tradizioni. Vi furono esempi di \"poleis\" dal regime politico democratico, come Atene, e oligarchico, come Sparta.\nL'indipendenza e la mancata unit\u00e0 delle \"polis\" furono le cause principali della loro caduta. Il re macedone Filippo II e suo figlio Alessandro Magno infatti sfruttarono a loro vantaggio le lotte interne fra le citt\u00e0 stato per dominarle e sottometterle. Anche in Italia meridionale, nella Magna Grecia, le \"poleis\" caddero sotto il dominio di Roma tra il IV secolo a.C. e il III secolo a.C. proprio per le lotte interne e la loro disunione.\nNascita e struttura urbana della polis.\nNel 1050 a.C. in Grecia si conobbe un aumento dell'uso del ferro, da cui nacque un miglioramento della sua lavorazione e che permise, grazie a un'efficace coltivazione della terra, un aumento demografico. Quindi i popoli non potevano pi\u00f9 vivere in villaggi di difficile accesso, sperduti e in mezzo alle montagne, ma dovevano organizzarsi per difendersi dagli attacchi esterni e bisognava accumulare provviste per le carestie. Cos\u00ec avvenne un cambiamento della struttura urbana. L'incremento demografico \u00e8 testimoniato da registrazioni archeologiche di necropoli. Tuttavia, l'archeologo americano Ian Morris, criticando la prospettiva archeologica, sostiene che le tombe ritrovate sono l'attestazione di un nuovo modo di seppellire che valorizza pi\u00f9 morti, ci\u00f2 dal momento che si diffonde una cultura funeraria che valorizza la morte. Di conseguenza per lo studioso, nell'VIII secolo non vi \u00e8 stato alcun incremento demografico.\nLa 'polis' comprendeva sia il centro urbano, cinto da mura e costituito dall'acropoli e dalle abitazioni, sia il territorio circostante: la regione. La parte bassa della citt\u00e0 era chiamata \"asty\" ed era la parte delle abitazioni pi\u00f9 povere, dove vivevano contadini ed artigiani che per\u00f2 a volte diventavano ricchi grazie al commercio. L'acropoli, la parte alta della citt\u00e0, era il fulcro della vita religiosa (vi si trovavano templi e santuari), mentre l'agor\u00e0, cio\u00e8 la piazza, di solito si trovava pi\u00f9 in basso e rivolta verso l'esterno (i porti erano una parte molto importante della citt\u00e0). I centri politici, economici e sociali erano svolti in edifici situati nell'agor\u00e0: erano edifici con funzioni politiche, ma anche strutture dedicate allo svolgimento delle attivit\u00e0 commerciali e finanziarie (botteghe e cambiavalute). La \"chora\" era la parte fuori dalle mura, era il luogo dove i contadini coltivavano i campi e si dedicavano all'agricoltura. Anche se era fuori dalle mura, la \"chora\" non era meno importante dell'acropoli, infatti i greci avevano uno stretto rapporto con la terra e non davano meno importanza al lavoro dei contadini, specialmente perch\u00e9 l'agricoltura era la base economica, tramite cui si garantiva la sussistenza all'intera popolazione.\nLe strade principali, che univano l'agor\u00e0, i santuari, le porte della citt\u00e0, avevano un aspetto monumentale ed erano costruite con grande cura. Per il resto la rete stradale era fatta di stradine piccole che consentivano a malapena il transito dei pedoni e degli animali. Questo perch\u00e9 le attivit\u00e0 economiche (artigianato e commercio) e quelle residenziali erano concentrate in aree specifiche. Questo edificio urbanistico riduceva il traffico dei quartieri residenziali.\nOltre all'unit\u00e0 territoriale, per\u00f2, le \"polis\" erano caratterizzate da un'unit\u00e0 sociale e una strettamente politica: si trattava di un gruppo di cittadini che si dotava di leggi che si impegnava a rispettare. I cittadini non erano pi\u00f9 sudditi, come nelle societ\u00e0 precedenti, ma esercitavano il proprio potere eleggendo i rappresentanti (magistrature) ed intervenendo durante le assemblee.\nLa polis dal Medioevo ellenico all'et\u00e0 classica.\nIl suo processo di formazione come modello di insediamento e di forma di governo risale al secolo compreso tra l'850 e il 750 a.C. durante la colonizzazione greca micenea, per poi estendersi modificandosi al suo interno per un lungo arco di tempo fino a quello che alcuni studiosi hanno identificato come VI secolo. Certamente alla seconda met\u00e0 del VII secolo risale un'iscrizione cretese proveniente da Drero (ML2), in cui si accenna a decisioni prese dalla \"polis\" e ci offre la prima attestazione sicura della citt\u00e0 intesa come comunit\u00e0 politica. Tuttavia secondo alcuni studi dello storico Oswyn Murray la \"polis\" gi\u00e0 intorno al 700 veniva considerata la tipologia pi\u00f9 comune di organizzazione sociale; infatti lui stesso ha riscontrato che gi\u00e0 in Omero la citt\u00e0 assunse precise caratteristiche fisiche associate al concetto di \"polis\" greca: insediamento urbano provvisto di magazzini e di mura, che ha un luogo preposto agli incontri pubblici contornato da templi pubblici, come ci dimostra il seguente brano di Omero che descrive l'aspetto della terra ideale dei Feaci (Odissea, 6, 262-67):\n\u00ab\"Ma appena prossimi alla citt\u00e0, con intorno alte mura, ecco ai due lati di essa un bel porto e, stretta, un'entrata: navi veloci a virare son tratte lungo la via perch\u00e9 tutti han l\u00ec il loro posto. L\u00ec, intorno al bel Posideio, c'\u00e8 la piazza[agora] serrata da massi trascinati e conflitti al suolo\".\u00bb\nFattori che contribuirono all'avvento della polis.\nLa nascita della \"polis\" presuppone alcuni fattori che portarono la Grecia al superamento delle condizioni caratteristiche del Medioevo ellenico e alla scoperta della citt\u00e0 intesa come comunit\u00e0 politica: la stabilit\u00e0 delle comunit\u00e0 sul territorio, lo sviluppo dell'economia agricola, la dispersione della propriet\u00e0 terriera, la crescita demografica, il miglioramento del livello di vita.\nIl punto di partenza fu l'esperienza coloniale nel periodo compreso tra il 750 e 650 a.C.; in questo periodo i Greci diffusero i loro insediamenti nell'area mediterranea, espandendosi dai territori egei della Grecia e dal litorale turco fino al Mar Nero, alla Sicilia e al sud dell'Italia, che prese il nome di Magna Grecia. Si pensa che le persone trasferite in tali zone fossero in numero almeno uguale a quello di quanti erano rimasti in patria.\nL'emigrazione interna port\u00f2 inoltre alla scomparsa degli insediamenti pi\u00f9 piccoli nelle isole, per essere sostituiti da un unico insediamento urbano, e l'avvento di nuovi assetti urbanistici nelle citt\u00e0 antiche, come successe a Smirne e ad Atene.\nUn altro fenomeno di tale rilevanza fu l'esplosione urbanistica che contribu\u00ec alla nascita di societ\u00e0 nuove in un contesto privo di aristocrazia, del concetto di propriet\u00e0 privata e di associazioni di culto, nel quale c'era tutto da inventare e da far funzionare, per far fronte alle innovazioni e alle difficolt\u00e0 che si intravedevano all'orizzonte.\nDurante questo periodo alcuni riformatori che miravano a cambiare la societ\u00e0 sembrarono riuscirci; Solone cre\u00f2 infatti un nuovo codice di leggi basato sulla sua personale idea di giustizia, senza appellarsi a una divinit\u00e0 o alla comunit\u00e0. Nacquero nuovi criteri di cittadinanza, si imposero nuovi regolamenti alla struttura della famiglia, comparvero confraternite di sacerdoti che ebbero il sostegno delle famiglie pi\u00f9 potenti.\nMa il vero punto chiave fu il passaggio dal potere politico dalla mani della aristocrazia a quella di uomini nuovi e di gruppi chiamati \"soci\" oppure gli \"uguali\", e la caduta di centri di potere rappresentati dai palazzi; in questo periodo di cambiamenti le comunit\u00e0 locali guidati dai \"basileis\" divengono nuovi poli di aggregazione di carattere prevalentemente religioso-culturale. Si costitu\u00ec cos\u00ec intorno ai santuari e ai centri di culto, la \"polis\".\nAlcuni studiosi hanno cercato di collocare la sua nascita in contesti geopolitici particolari enfatizzando un contesto geografico come la citt\u00e0 della Ionia, sede di un precoce sviluppo politico e culturale. Tuttavia oggi si pensa che la formazione delle \"poleis\" interess\u00f2 l'intera Grecia e ebbe un carattere non soltanto urbanistico, ma anche sociale cos\u00ec che non \u00e8 possibile scindere da esso fenomeni come la progressiva affermazione delle classi medie e la riforma oplitica, molto importante per capire il processo di formazione della citt\u00e0 intesa come realt\u00e0 sociale.\nL'ascesa della tirannide.\nLa prima tirannide fu instaurata a Corinto per opera di Cipselo nel 676 a.C., dopo la cacciata della aristocrazia di Corinto. Il fenomeno della tirannide si diffuse in gran parte delle citt\u00e0 evolute nella zona dell'Istmo, Megara, Sicione e Atene, mentre dall'altra parte dell'Egeo interess\u00f2 Mitilene (Lesbo), Mileto e Samo. Per pi\u00f9 di un secolo la tirannide fu una delle principali forme di governo, e, fra le pi\u00f9 importanti citt\u00e0 greche, pare solo che Sparta ed Egina la evitassero.\nEssa rappresentava perci\u00f2 un segnale della prima comparsa certa della monarchia in Grecia e della sua diffusione, sin dai tempi dell'et\u00e0 micenea. Ad alcuni tiranni come ad esempio Cipselo di Corinto, si attribuirono imprese leggendarie che attestarono il loro status di eroi popolari. Ma con la seconda generazione, in parte per l'odio aristocratico nei confronti di tali usurpazioni, in parte per la crescente richiesta popolare di diritti politici, molti tiranni divennero in realt\u00e0, agli occhi dei sudditi, la personificazione della malvagit\u00e0.\nLa figura del tiranno entr\u00f2 nella mitologia politica come lo stereotipo del governo assoluto, sprezzante dei vincoli morali o legali, votato alla crudelt\u00e0 e alla licenziosit\u00e0, odiato e temuto dai suoi sudditi. La tirannide era la peggior forma di governo, fuori dalla legge, impossibile da controllare da parte della comunit\u00e0 e imposta con la forza a cittadini recalcitranti. Essa per\u00f2 ag\u00ec da deterrente, insieme alla predilezione manifestata per la monarchia da parte di popoli che i Greci consideravano inferiori, perch\u00e9 li indusse a operare rigide forme di controllo nei confronti di singoli cittadini, i quali aspiravano a una qualsiasi forma di predominio costituzionale, perlomeno fino a quando, nel IV secolo, i teorici della politica rivalutarono la monarchia.\nNonostante questa immagine negativa e la loro capacit\u00e0 ad adeguarsi alle istituzioni politiche tradizionali, le tirannidi arcaiche contribuirono tuttavia in modo significativo allo sviluppo della \"polis\". Fu in quel periodo che il potere delle aristocrazie tradizionali venne infranto. Alla caduta dei tiranni, che avevano concentrato tutto il potere sulla propria persona, il potere fu trasferito alla citt\u00e0 e alle sue istituzioni.\nRiforma oplitica.\nCon questa riforma il nucleo dell'esercito fu costituito non pi\u00f9 dalla cavalleria ma da fanti armati pesantemente (opliti). Venne meno cos\u00ec il carattere aristocratico dell'esercito, che si ampliava ai membri della classe media e ai piccoli proprietari contadini. Aument\u00f2 il senso di appartenenza a una comunit\u00e0 (la \"polis\"), in cui le prerogative politiche erano attribuite in base alla funzione militare. La caratteristica nuova era data dal fatto che nella falange oplitica il soldato combatteva a ranghi serrati, difendendo se stesso e il proprio vicino: ci\u00f2 implicava il superamento dell'individualismo e una profonda integrazione del singolo nel gruppo. La virt\u00f9 eroica del guerriero aristocratico venne superata e si affermarono nuovi valori come l'autocontrollo, la moderazione (\"sophrosyne\") e il senso della solidariet\u00e0 e della parit\u00e0 fra uguali. Dall'oplitismo nacquero comunit\u00e0 di cittadini pi\u00f9 ampie che, sul piano costituzionale, si diedero governi timocratici, cio\u00e8 basati sul censo, potenzialmente pi\u00f9 aperti e caratterizzati da una maggiore mobilit\u00e0 sociale rispetto alle comunit\u00e0 precedenti.\nI valori della classe degli opliti emergono chiaramente, verso la met\u00e0 del VII secolo, nell'opera del poeta spartano Tirteo. Il guerriero viene incitato a morire per il proprio paese, con esortazioni patriottiche molto pi\u00f9 esplicite di quelle rivolte all'\u00e9lite guerriera omerica, orientata semmai all'individualismo e alla competizione. Un uomo ha il dovere di rimanere a fianco dei suoi compagni, con il gruppo.\nIl tema dominate non \u00e8 il racconto, bens\u00ec l'esortazione esplicita al valore; \u00e8 una poesia pedagogica, che intende educare la nuova classe alla dedizione verso la \"polis\".\nL'evoluzione della polis.\nLa prima civilt\u00e0 tecnicamente evoluta del mondo greco di cui si abbia notizia \u00e8 la societ\u00e0 micenea, organizzatasi attorno alle roccaforti e ai villaggi. Le prime erano avamposti del potere centrale e governavano il territorio circostante politicamente ed economicamente; i villaggi dipendevano politicamente dal palazzo, centro per la raccolta e l'accumulazione di prodotti agricoli, beni di lusso ed armi. A capo del sistema troviamo il \"wanax\" e sotto di lui il capo dell'aristocrazia militare (\"lawagetas\"). Molto importante era anche la classe sacerdotale, di cui facevano parte anche le sacerdotesse, il ruolo pi\u00f9 importante che la donna poteva coprire.\nAttorno al palazzo si trovavano i \"demoi\", comunit\u00e0 di villaggio dove viveva il \"demos\", ossia il popolo composto da cittadini, costruttori di navi, fabbri, vasai e tessitori. I personaggi pi\u00f9 importanti delle comunit\u00e0 di villaggio erano i \"basileis\" che prendevano decisioni di interesse pubblico riunendosi in un consiglio degli anziani. Caratteristiche fondamentali della societ\u00e0 micenea erano l'assenza di propriet\u00e0 privata tranne che per il \"wanax\", il \"lawagetas\" e i sacerdoti; l'assoggettamento personale della popolazione al palazzo, al quale tutti erano tenuti a prestare servizi e a pagare tributi, la cui registrazione era affidata solo agli scribi (sola classe di persone che conosceva la scrittura).\nIl crollo della potenza micenea fu attorno al 1200-1150 a.C. con la scomparsa delle principali roccaforti, in particolare a Pilo, Sparta, Micene, Tebe, Atene, Tirinto. La causa di questa rovina fu l'arrivo dei Dori, popolazione stanziata nella Grecia settentrionale, che avrebbe distrutto Micene e si sarebbe poi insediata in tutta la regione, stabilendo la sua capitale a Sparta. Il volto della Grecia si trasform\u00f2: citt\u00e0 antiche come Pilo e Micene lasciarono il posto a nuovi insediamenti che assunsero l'aspetto di centri urbani, intorno a cui si organizzarono villaggi sparsi inseriti in contesti agricoli e pastorali. Scomparsa ogni traccia del forte potere centrale che aveva caratterizzato i regni micenei, il territorio greco venne sconvolto da movimenti migratori provenienti dall'Asia minore. Verso la fine del IX secolo a.C. la Grecia risultava divisa in tre diverse stirpi: i Dori, gli Ioni e gli Eoli che parlavano forme dialettali diverse di una stessa matrice linguistica. I Dori occuparono il Peloponneso e le regioni settentrionali della Grecia; gli Ioni popolarono l'Attica, l'Eubea e le coste dell'Asia minore; gli Eoli abitarono la Beozia e alcune isole dell'Egeo. La loro organizzazione originaria, perci\u00f2, pu\u00f2 essere genericamente definita come tribale. In tempi successivi, alle differenze di dialetto corrisposero differenze nella composizione; i Greci ionici erano tradizionalmente divisi in quattro gruppi socio-militari (\"phylai\"), mentre i Greci dorici in tre.\nNelle zone pi\u00f9 arretrate della Grecia del centro nord e centro-ovest come l'Epiro, Tessaglia e la Macedonia, la \"polis\" rimase un fenomeno marginale; altrove (come in Arcadia), l'unificazione che riproduceva il modello della \"polis\" avvenne molto tardi. Di conseguenza, oltre alla vera e propria \"polis\" esistette nel corso della storia greca una certa variet\u00e0 di forme di governo, che riflettevano una fase pi\u00f9 primitiva: per questo motivo, alcuni studiosi moderni hanno proposto un modello greco alternativo basato sulle trib\u00f9 o ethnos.\nIn questo periodo classico la \"polis\" pu\u00f2 essere intesa sotto due grandi linee di organizzazione; la prima \u00e8 particolarmente interessante perch\u00e9 ha dei corrispettivi nell'et\u00e0 oscura, trattandosi di organizzazioni di attivit\u00e0 comuni da parte di comunit\u00e0 sparse, che condividevano il culto di un particolare santuario. Ne \u00e8 un esempio l'antica \"koinon\" degli Ionici, composta da dodici citt\u00e0 della costa ionica in cui luogo di culto era il Panionion. La seconda organizzazione antica era caratterizzata dalla presenza di un capo trib\u00f9, potendo diventare perci\u00f2 una forma di monarchia fondata da un capo carismatico.\nAlla fine fu proprio questa monarchia tribale che, con Filippo II, trionf\u00f2 sulla \"polis\" nella battaglia di Cheronea, e che, con Alessandro Magno, gett\u00f2 le fondamenta per una serie di monarchie territoriali multinazionali.\nCitt\u00e0 e territorio.\nLa \"polis\" come comunit\u00e0 cittadina e come entit\u00e0 politica indipendente, era dotata di istituzioni e leggi proprie, corrispondeva ad uno spazio geografico definito e stabile, comprendente la parte urbana, il territorio rurale, l'area di confine, i santuari extraurbani. Il processo di definizione del territorio e del rapporto con esso era una delle fasi fondamentali della formazione della citt\u00e0.\nLa \"polis\" era una forma di insediamento su un territorio di una comunit\u00e0, che si raccoglieva intorno a un centro politico e religioso; presentava infatti strutture di eredit\u00e0 micenea e configurazioni di eredit\u00e0 minoica, come afferm\u00f2 recentemente Camassa nel 2007. Il binomio agor\u00e0-santuario esprimeva i rapporti politici e culturali della \"polis\" e la definizione del territorio attraverso il sacro sembravano presenti gi\u00e0 nella citt\u00e0 minoica; tipicamente micenea \u00e8 l'articolazione tra l'acropoli, la rocca fortificata in cui ha sede non pi\u00f9 il palazzo del \"wanax\", ma il tempio della divinit\u00e0 poliade e la citt\u00e0 bassa (\"asty\"). Rispetto all'organizzazione micenea, in quella minoica ci sono delle sostanziali differenze che sono: l'interazione fra il centro cittadino, denominato ancora \"asty\", e la campagna coltivata, la \"chora\", alla quale va aggiunta l'area territoriale periferica denominata \"eschatia\", destinata al pascolo o comunque a forme alternative di sfruttamento.\nAristotele considera nel suo libro della \"Politica\", la citt\u00e0 come un punto d'arrivo qualificato, che presuppone non semplicemente un'idea di grandezza, di estensione, di monumentalit\u00e0, ma quella di raggruppamento funzionale, organizzato intorno ad un centro e all'interno di un perimetro. Ci\u00f2 pone il problema dello spazio cittadino(problema che ci siamo portati sino ai giorno nostri): a questo proposito, il mondo greco conosce due tendenze alternative, una all'ortogonalit\u00e0 e una alla circolarit\u00e0.\nLa tendenza ortogonale esprimeva la necessit\u00e0 di organizzare lo spazio per garantire all'interno della \"polis\", non solo la funzionalit\u00e0, ma anche la stabilit\u00e0 dei rapporti spaziali. La predisposizione di tipo circolare o delimitante dove l'obbiettivo in questo caso \u00e8 quello di preservare lo spazio cittadino da pericoli esterni, secondo gli ideali di autonomia, libert\u00e0 e autarchia, che richiedono protezione da influenze estranee.\nSul piano economico la citt\u00e0 greca aveva una vocazione prevalentemente agricola, anche in presenza di vasti interessi commerciali e attivit\u00e0 artigianali (come nei casi di Corinto e Atene). Le caratteristiche principali dello stile di vita greco, espresse nell'ambito della \"polis\", erano la partecipazione alla vita comunitaria a livello politico-sociale e a livello religioso, determinando cos\u00ec la divisione e la configurazione dello spazio insediativo. Le fonti infatti consentono di rilevare una distinzione fra spazio pubblico e spazio privato; il primo risulta diviso in spazio sacro e profano, ma \u00e8 stato spesso inteso come spazio civico cio\u00e8 riservato ai soli cittadini di pieno diritto, destinato a rispondere ai bisogni della comunit\u00e0, che pu\u00f2 definirsi diversamente a seconda di come essa viene a costituirsi.\nLe citt\u00e0 ad \"evoluzione progressiva\" tendeva a svilupparsi in modo naturale e spontaneo intorno al centro identificato dal santuario, senza delimitare accuratamente gli spazi sul piano funzionale e mostrare un'organizzazione sistematica. La delimitazione fra spazi pubblici e privati resta incerta e lo stesso centro cittadino ha una struttura poco differenziata, in cui si concentravano spazi destinati al culto e all'attivit\u00e0 politica-amministrativa. \u00c8 il caso di Atene in cui lo spazio pubblico si organizzava intorno all'acropoli e all'agor\u00e0 di Ceramico; o di Corinto, dove l'organizzazione avviene intorno al tempio di Apollo e all'agor\u00e0.\nLe citt\u00e0 nate da un atto di fondazione, come le colonie, mostravano invece una certa ripartizione dello spazio, come si pu\u00f2 osservare nel caso di Olinto: gli spazi pubblici non si trovano necessariamente al centro, ma si collocavano spesso nell'ambito di una cintura; le diverse zone sono riservate a funzioni specifiche; il ruolo dei santuari suburbani, appare molto forte anche rispetti ai santuari cittadini. Alla concezione unitaria e centralizzatrice si oppone una concezione pluralista e differenziata.\nTornando all'articolazione dello spazio civico in spazio politico e religioso, il primo era deputato all'esercizio dei diritti politici veri e propri (agor\u00e0, pritaneo, \"bouleuterion\", \"ekklesiasterion\", teatro), mentre il secondo era una parte di territorio (urbano, della \"chora\" o periferico) dedicato alle manifestazioni della religiosit\u00e0 comunitaria con l'insediamento di santuari dedicati alle divinit\u00e0 o di altari.\nOrganizzazione e territorio.\nLa realt\u00e0 cittadina si organizzava intorno ad un centro attraverso l'aggregazione di diverse unit\u00e0 minori, i villaggi (\"komai\") o circoscrizioni territoriali come i \"demoi\" ateniesi; l'aggregazione determinava una definizione del territorio nei confronti del mondo esterno attraverso la costruzione di mura, santuari di confine e un'articolazione interna in un rapporto tra centro-periferia. Nel centro urbano il cuore della \"polis\" era l'agor\u00e0, piazza del mercato, ma anche luogo dove si riuniva l'assemblea cittadina, centro di discussione e di commercio. Questa area a cielo aperto era delimitata da cippi e successivamente da portici, e posta eventualmente anche in posizione non centrale.\nAltre principali strutture funzionali erano il \"pritaneo\", sede del focolare pubblico e delle magistrature, il \"bouleuterion\", sede del consiglio e l'\"ekklesiasterion\", sede dell'assemblea.\nCentro urbano.\nNel centro urbano risiedevano le principali strutture necessarie alla vita comunitaria in ambito politico (agor\u00e0, pritaneo sede del consiglio e dell'assemblea) e culturale (templi, focolare pubblico, tomba del fondatore), a cui vanno aggiunti gli edifici di abitazione, i servizi educativi e di intrattenimento.\nIn realt\u00e0 gli edifici pi\u00f9 antichi che comparvero nelle aree urbane erano destinati al culto e risalivano all'VIII secolo (altari, santuari, \"heroa\"), affermando il primato dell'esperienza religiosa come fattore unificante della comunit\u00e0. Infatti, solo in un secondo tempo, sorsero gli edifici di carattere pi\u00f9 propriamente civile e amministrativo, dovuto al fatto che il santuario svolgeva un ruolo primario nel processo di formazione della \"polis\". Infatti il culto stabiliva una coesione comunitaria stabile tra i gruppi prima legati da una semplice vicinanza geografica o sociale, e costituiva un polo di attrazione capace di dare un impulso all'organizzazione dello spazio e della ridefinizione dei rapporti politici e sociali.\nLa \"chora\".\nSul piano terminologico, \"chora\" pu\u00f2 denotare sia il territorio nel suo complesso, compreso il centro urbano, sia la campagna vera e propria dove risiedeva una parte significativa della popolazione. Il primo uso, che trova corrispondenza nel fatto che il termine \"polis\" includeva citt\u00e0 e territorio, mostra che l'equilibrio citt\u00e0-territorio \u00e8 uno degli aspetti caratteristici della \"polis\", sottolineando il rapporto organico tra citt\u00e0 e campagna. Aspetti come l'ampia profusione della piccola propriet\u00e0, la presenza di conflitti sociali legati al problema della terra l'identificazione tra proprietari terrieri e ceto dirigente confermano la grande importanza della \"chora\" nella definizione della \"polis\".\nDurante il passaggio dall'et\u00e0 oscura all'arcaismo si verific\u00f2 una massiccia espansione dell'agricoltura a danno dell'allevamento attraverso la realizzazione di terrazze, bonifiche, disboscamento, messa a cultura di terre marginali. La \"chora\" veniva utilizzata in modo stabile e intensivo per lo pi\u00f9 da contadini liberi proprietari terrieri che possedevano appezzamenti di 4 o 5 ettari. Notevole era la diffusione di fattorie occupate stabilmente dai coltivatori che con un lavoro assiduo e attrezzature elaborate, lavoravano la terra, integrando con l'allevamento di bovini e caprini.\nQuesti piccoli contadini (denominati \"zeugiti\") erano in grado di mantenersi attraverso il consumo diretto e lo scambio dei beni prodotti, accumulando qualche risparmio e persino possedendo qualche schiavo per l'aiuto nei lavori agricoli.\nLa \"chora\" non era tutta uguale: quella di pianura era ritenuta di qualit\u00e0 superiore a quella collinare; tuttavia la terra era sfruttata in modo razionale attraverso l'integrazione della triade mediterranea (cereali, ulivo, vite) con altre colture leguminose, allo scopo di contrastare le crisi legate al clima e aumentare la produttivit\u00e0 attraverso il ricorso ad alcune innovazioni tecniche (macine, presse, torchi, mulini a movimento rotatorio).\nInoltre la \"polis\" poteva trarre rendite dalla terra mediante l'affitto di terre demaniali (\"demosia chora\"), che costituivano il 10% del territorio; o attraverso il processo e lo sfruttamento della terra (\"hier\u00e0 chora\") dei santuari, avendo una significativa fonte di reddito.\n\"Eschati\u00e0\".\nEra la parte pi\u00f9 esterna del territorio che si trova lungo la fascia di confine, in genere non fortificato ma segnato da indicatori sacrali. Si ritiene che si trattasse di una sorta di terra di nessuno indivisa e non coltivata, destinata al pascolo pubblico e al legnatico. L'idea della sua inferiorit\u00e0 qualitativa affonda le sue radice nel pensiero aristocratico secondo cui la vita politica si svolgeva nel centro urbano e la vita fuori da esso appariva indegna di essere vissuta. In realt\u00e0 recenti studi sottolineano che l'interpretazione del termine \"eschati\u00e0\" non pu\u00f2 essere cos\u00ec rigidamente univoca, rimandando certamente a una posizione decentrata, ma non necessariamente legata al confine.\nLa marginalit\u00e0 propria dei terreni montuosi o paludosi, incolti e selvaggi, non era necessariamente quella dell'\"eschati\u00e0\", che poteva essere anche un'area coltiva situata in una \"chora\" pi\u00f9 lontana dal centro cittadino. Sicuramente la presenza nell'\"eschati\u00e0\" i santuari destinati al percorso di giovani, fanciulle, illegittimi rileva certo una marginalizzazione ideologica di queste aree, che non necessariamente coinvolge gli aspetti socio-economici a proposito dell'organizzazione territoriale della \"polis\".\nIl cambiamento nell'et\u00e0 ellenistica.\nL'affermazione dei grandi regni ellenistici segn\u00f2 il tramonto della \"polis\" come esperienza politica. Non che le citt\u00e0 non siano sopravvissute all'Ellenismo ma conobbero un notevole sviluppo sul piano urbanistico e monumentale con la formazione di vere e proprie metropoli, conservando le loro tradizionali strutture. Nel periodo di transizione compreso dall'et\u00e0 di Filippo II e di suo figlio Alessandro Magno e l'epoca delle lotte tra i \"diadochi\", l'interferenza nelle questioni interne delle citt\u00e0 greche divenne la norma: i contendenti appoggiarono governi democratici oligarchici, insediarono presidi militari, imposero provvedimenti gravi ed impopolari, mostrando che le relazioni con le citt\u00e0 greche si ispirarono solo formalmente agli schemi della tradizione greca. Con la stabilizzazione dell'impero di Alessandro Magno e i successori e l'avvento delle grandi monarchie, l'aspetto urbanistico prevalse nettamente su quello politico: lo spazio cittadino divenne propriet\u00e0 del sovrano, la relazione fra centro urbano e \"chora\" venne meno, cos\u00ec come il rapporto fra cittadinanza e ruolo militare e propriet\u00e0 terriera.\nAl modello della \"polis\", che prevedeva un centro urbano unico circondato dalla \"chora\", si costru\u00ec una struttura che prevedeva una capitale, cui si affiancava una \"chora\" in cui si trovano altre citt\u00e0 o diverse capitali.\nInserita in questa realt\u00e0 la \"polis\" si ridusse a una comunit\u00e0 di uomini liberi in cui si viveva in una dimensione pi\u00f9 culturale che non politica. Dal punto di vista economico la citt\u00e0 continu\u00f2 a vivere soprattutto dello sfruttamento agricolo del territorio, cui si aggiungeva il commercio. Nell'impianto urbanistico, la tradizionale tendenza greca alla circolarit\u00e0 si coniugava con la razionalit\u00e0 della visione ortogonale: le citt\u00e0 avevano in genere un centro che spesso coincideva con la residenza reale e con il complesso di edifici ad essa collegati; il centro focale della citt\u00e0 non era pi\u00f9 costituito dall'agor\u00e0.\nIn un certo senso la \"polis\" assunse nell'epoca ellenistica una caratterizzazione pi\u00f9 omogenea sul piano istituzionale che spett\u00f2 alla grande variet\u00e0 di modelli dell'et\u00e0 classica e conobbe una certa unit\u00e0 sul piano educativo, culturale e religioso.\nIl ruolo del cittadino nella polis.\nNella \"polis\" i diritti e i doveri del cittadino comprendevano l'attivit\u00e0 politica, il servizio militare e la partecipazione alla vita religiosa della comunit\u00e0. Il godimento dei pieni diritti politici spettava solo ai figli maschi adulti di status libero che erano considerati \"politai\", ossia in possesso del diritto di cittadinanza in base a diversi criteri. Dal godimento dei pieni diritti erano escluse le donne, gli stranieri residenti liberi e gli schiavi.\nSul piano politico i diritti fondamentali consistevano nell'esercitare la sovranit\u00e0 e le magistrature (\"archein\"), praticare l'attivit\u00e0 giudiziaria (\"dikazein\"), partecipare alle assemblee (\"ekklesiazein\"). Essere cittadini comportava una serie di vantaggi di carattere puramente economico, dalla retribuzione delle cariche pubbliche, al possesso di beni immobili, all'accesso ai sussidi statali e alle distribuzioni di denaro, grano e carne.\nPer quanto riguarda il ruolo militare, la guerra costituisce una delle attivit\u00e0 principali del mestiere di cittadino. Ad Atene si era tenuti a prestare il servizio militare dai 20 ai 40 anni di et\u00e0, mentre fino al compimento dei 59 anni si entrava a far parte della riserva, e dopo i 60 anni si usciva definitivamente dalle liste agli abili.\nLa componente religiosa era fondamentale per il \"polites\": non vi era una sfera spirituale nettamente separata da quella politica, da quella militare o da quella familiare. Ogni attivit\u00e0 aveva inizio con una celebrazione religiosa, una preghiera o un sacrificio; la stessa partecipazione del singolo alla vita della comunit\u00e0 si esprime in una serie di pratiche religiose comuni che contribuiscono, in misura non inferiore alla forme prettamente politiche, a rinsaldare fortemente il senso di appartenenza.\nL'inquadramento del cittadino nelle strutture della citt\u00e0 era regolato da strumenti quali le trib\u00f9, un tipo di organizzazione della popolazione ampiamente diffuso nelle citt\u00e0 greche. Tutti i cittadini al compimento dei 18 anni giuravano sulla Costituzione, impegnandosi a difendere la patria ed a obbedire alle leggi. I cittadini erano inseriti in strutture preesistenti alla realt\u00e0 delle \"poleis\" e risalenti alle antiche tradizioni di carattere genetico, organismi paralleli a quelli statali. Nascita, matrimoni e legami di parentela erano legati alle fratrie, non alla citt\u00e0: ad Atene il cittadino celebrava presso la fratria il sacrificio in occasione del matrimonio e presentava i figli che intendeva legittimare, a 10 giorni dalla nascita e poi all'epoca della pubert\u00e0.\nLe donne.\nLa \"polis\" escludeva le donne da ogni forma di partecipazione politica; la donna libera e cittadina era definita dal matrimonio, dalla procreazione e dal lavoro domestico. Nel matrimonio svolgeva un ruolo passivo, in quanto era data in moglie dal padre in base ad un accordo con la famiglia dello sposo in cui non aveva alcuna parte, segregata nell'ambito dell'\"oikos \"(della casa e della vita familiare). Le sue relazioni sociali dipendono dal marito o dal padre e la sua totale sottomissione \u00e8 espressa dal bisogno di un tutore; la sua segregazione in casa, almeno per le donne di condizione medio-alta, aveva lo scopo di evitare che un eventuale adulterio introducesse nell'\"oikos\" figli illegittimi e elementi impuri; Le cerimonie di culto familiare e cittadino erano per le donne l'unica occasione di avere una vita sociale. Non va dimenticata la posizione assai prestigiosa e autorevole, riservata alle sacerdotesse di culti legati a divinit\u00e0 femminili e alla fertilit\u00e0. \nTuttavia in altri contesti giuridici (per esempio, nel mondo dorico) la situazione della donna appare leggermente pi\u00f9 avanzata sul piano della capacit\u00e0 giuridica e in ambito patrimoniale.\nGli stranieri.\nIl mondo greco distingueva fra lo straniero di stirpe greca (\"xenos\") e il meticcio o barbaro.\nNel caso dello \"xenos\", ossia colui che apparteneva a una comunit\u00e0 politica diversa dalla propria, l'estraneit\u00e0 investiva esclusivamente l'aspetto politico; mentre il meticcio era straniero sia sul piano etnico-culturale, sia su quello politico, insomma come se fosse straniero due volte.\nLo \"xenos\" condivideva infatti con i Greci lo stato di appartenere alla medesima comunit\u00e0 di sangue, di lingua, di culti e di costumi; \u00e8 un individuo formalmente privo di diritti, quanto meno potenzialmente, anche un nemico, a meno che non goda della protezione accordata ad araldi e ambasciatori o qualora non sia protetto da convenzioni stipulate a livello di comunit\u00e0.\nLo straniero di passaggio alla \"polis\" poteva poi vedersi concedere diversi diritti: usare pascoli in territori ateniesi, possedere immobili, sposare una donna attica. Non tutti i Greci avevano lo stesso atteggiamento di fronte al rapporto con lo \"xenos\": alla disponibilit\u00e0 di Atene fa riscontro la chiusura di Sparta che faceva sorvegliare attentamente gli stranieri di passaggio e praticava regolari \"xenelasiai\".\nI meteci, chiamati anche stranieri residenti, erano stranieri di stirpe greca che, per motivi commerciali, si stabilivano ad Atene per un periodo superiore ad un mese. Avevano l'obbligo di porsi sotto la protezione di un cittadino, che assumeva la funzione di patrono o \"prostates\": suo compito di appoggiare la richiesta di iscrizione nelle liste dei meteci e di garantire il pagamento del \"metoikion\", la tassa cui erano sottoposti gli stranieri residenti e da cui erano esenti solo i meteci isoteleis, ossia equiparati ai cittadini a proposito degli oneri tributari.\nInoltre erano iscritti come residenti in speciali registri tenuti dai demi ed erano inseriti negli elenchi delle trib\u00f9: prestavano servizio militare (flotta, truppe ausiliarie), ma erano esclusi da ogni forma di partecipazione politica. In linea di principio potevano ottenere l'epigamia, l\u2019\"enktesis\" e altri onori tributabili a stranieri, ma non vi era consuetudine concederli, per evitare di favorire l'integrazione; avevano anche accesso ad altre forme di espressione religiosa e culturale.\nTuttavia le forme di esclusione del meteco, l'impossibilit\u00e0 di esercitare i diritti politici, le restrizioni in termini di godimento dei diritti civili (matrimonio e propriet\u00e0) e la mancata equiparazione giuridica e fiscale sono stati ritenuti dei limiti della democrazia classica, nonostante il contributo che essi davano all'economia e alla stessa difesa della citt\u00e0.\nUn contributo di particolare interesse offrono, le orazioni di carattere autobiografico di Lisia, di ricca e prestigiosa famiglia meteca di Atene, che sottolineano l'adesione dei meteci agli ideali democratici della \"polis\" ateniese, nella quale per\u00f2 la loro partecipazione sul piano politico e giudiziario \u00e8 negata, cos\u00ec come un ruolo nella democrazia.\nGli schiavi.\nGli schiavi, di origine greca o barbarica, divenivano tali in seguito a prigionia di guerra, oppure perch\u00e9 nati in casa e pi\u00f9 raramente in seguito a condanne penali, (dopo venti anni di prigionia lo schiavo poteva ricevere l'anello della libert\u00e0). Costituivano una classe eterogenea: diversi per provenienza geografica, origine etnica, motivazioni dello stato di servit\u00f9, essi vivevano in condizioni diverse dal punto di vista dell'impiego economico e della situazione sociale.\nSi distinguevano in schiavi pubblici, impegnati nelle zecche, nelle opere pubbliche o in funzioni amministrative; schiavi domestici; schiavi impegnati nelle miniere o nella manifattura; servi della gleba, la cui condizione di servit\u00f9 dipendeva dalla sottomissione da parte di popolazioni di invasori (\u00e8 il caso degli iloti spartani e dei penesti tessalici).\nSul piano giuridico lo schiavo era propriet\u00e0, non persona, e quindi non era soggetto di diritto; la sua testimonianza in tribunale era valida solo se resa sotto tortura, anche se alcuni studiosi hanno avanzato dubbi sul fatto che venisse praticata. Tuttavia alcune tutele di cui lo schiavo godeva nel diritto attico sembrano riflettere l'ambiguit\u00e0 del suo status: non poteva essere picchiato o ucciso impunemente e godeva di una larga autonomia nell'ambito delle attivit\u00e0 economiche.\nLa loro proporzione, rispetto ai cittadini, sembra essere stata relativamente alta: in media, 1/3 o 1/5 della popolazione residente ad Atene (a Sparta, invece, gli iloti sembravano essere 7 volte pi\u00f9 numerosi dei cittadini). La qualit\u00e0 della vita di uno schiavo, nel contesto ateniese, era abbastanza buona (lo Pseudo-Senofonte, infatti, lamentava che gli schiavi avessero libert\u00e0 di parola e fosse difficile distinguerli dai cittadini). Molto peggiore era la condizione dello schiavo pubblico, soprattutto se addetto alle miniere (\u00e8 a questo tipo di schiavi che si riferisce Tucidide quando parla di una fuga di 20.000 schiavi ateniesi durante l\u2019occupazione spartana di Decelea: li definisce \"cheirotechnai\"). Atene, a differenza di Sparta, non fu mai minacciata da eventuali rivolte degli schiavi: \u00e8 un altro indizio del fatto che qui gli schiavi godessero di condizioni decisamente migliori. In ogni caso, le manomissioni erano rarissime, e la condizione degli schiavi liberati (\"apeleutheroi\") era incerta e riconvertibile, sintomo della difficolt\u00e0 tipicamente greca di integrazione.\nIl problema degli apolidi.\nGli apolidi erano persone esuli che si trovavano in una posizione pi\u00f9 delicata di quella degli \"xenoi\". Essendo stati privati della cittadinanza, erano disprezzati in un quadro sociale in cui lo \"status\" di cittadino era fondamentale.\nNella \"polis\" si diventava esuli in seguito a provvedimenti di bando, dovuti all'applicazione di una pena oppure a motivi di carattere politico, come le lotte civili. Questi gruppi, privi di mezzi di sostentamento capaci di garantire loro una minima sicurezza di vita, aumentarono notevolmente nel mondo greco durante il V secolo, accrescendo la consistenza delle masse di avventurieri, mercenari e briganti; si cre\u00f2 cos\u00ec in Grecia una situazione sociale instabile, in un territorio gi\u00e0 povero di risorse.\nL'esule, definito da Isocrate \"planomenoi\" (errante), poteva porre rimedio alla sua condizione chiedendo ospitalit\u00e0 ad un'altra comunit\u00e0 politica, anche se ci\u00f2 molto spesso causava la rottura dei rapporti familiari, di diritto o di fatto, e la confisca dei beni. In questo caso l'esule si affidava al principio religioso della sacralit\u00e0 dell'ospite, sotto la protezione di Zeus Xenios e si poneva nella posizione di supplice; tuttavia le autorit\u00e0 potevano esitare nel concedere protezione per motivi di opportunit\u00e0 politica o anche per il possibile contrasto tra norma religiosa e legge positiva.\nLa sua sicurezza dipendeva quindi dalla disponibilit\u00e0 di comunit\u00e0 che non avevano obblighi nei suoi confronti; poteva anche essere dichiarato nemico dello Stato ospite, e dunque perseguitato, catturato e ucciso, oppure poteva essere oggetto di una richiesta di estradizione. La massima aspirazione degli esuli era costituita, in ogni caso, non dall'integrazione in un contesto politico e sociale, ma dal ritorno alla propria comunit\u00e0 d'origine.\nL'invenzione della politica.\nLe citt\u00e0 greche sono le prime di cui abbiamo notizia ad aver concentrato l'attenzione sul processo decisionale, invece che sui requisiti di un governo efficiente e sulle modalit\u00e0 di attuazione delle delibere. Essi crearono e perfezionarono le tecniche per l'esercizio del potere deliberativo in ambito pubblico, il cui principale strumento era la persuasione ottenuta con argomentazioni razionali. I Greci svilupparono anche quel particolare metodo di affrontare i problemi e le procedure politiche per cui, partendo dalla situazione particolare, si arriva ai principi generali: in questo senso possiamo dire che i Greci inventarono la politica e il pensiero politico.\nIl loro primato nella storia del pensiero politico e sociale occidentale si evince dal fatto che tutte le parole e i concetti pi\u00f9 importanti della teoria politica derivano dal linguaggio greco.\nTuttavia parole di origine greca come \"politica\", \"democrazia\" e \"tirannide\" avevano per loro significati assai diversi da quelli attuali; la causa principale fra il nostro uso di questo vocabolario e quello originale sta nel ripensamento radicale della teoria politica che ebbe luogo nell'et\u00e0 di Machiavelli e di Hobbes. Per i Greci le questioni del potere e del controllo erano marginali, lo scopo della politica era far emergere la volont\u00e0 generale dell'azione, non elaborando una teoria della sovranit\u00e0. La comunit\u00e0 (\"koinonia\") era tutto, i sistemi politici greci avevano il compito di subordinare il gruppo alla comunit\u00e0, con il risultato che i gruppi che riuscivano ad acquisire importanza politica non erano gruppi marginali.\nLo scopo ultimo della politica era di conseguire \"il bel vivere\", che aveva a che fare con il riposo o l'attivit\u00e0. \u00c8 proprio questo il salto di qualit\u00e0 che \u00e8 attribuibile tutt'oggi ai Greci: sperimentarono di rado quel conflitto fra societ\u00e0 ed individuo che \u00e8 causato dalla distanza fra chi governa e chi \u00e8 governato, ed era evidente che gli interessi dell'individuo fossero quelli della comunit\u00e0.\nAnche Aristotele, all'inizio della \"Politica\" afferma che la politica era un'attivit\u00e0 costante e qualificante per l'uomo, era lo studio dell'organizzazione, delle funzioni e dei fini della \"polis\", affermando che coloro che non vivono nella \"polis\" non sono completamente umani; per lui infatti la \"polis\" \u00e8 naturale e necessaria per il pieno sviluppo dell'uomo.\nLa scrittura in funzione del sistema politico.\nOggigiorno \u00e8 stato riconosciuto il ruolo principale che la scrittura assunse nella stesura del codice legislativo, base dell'ideologia politica innovativa della \"polis\", rispettando cos\u00ec il concetto di \"eunomia\" (ordine).\nIl sistema miceneo di scrittura sillabica era scomodo e inefficiente, poteva servire al massimo come ausilio alla memoria se si dovevano ricordare liste di beni o brevi appunti; per questo motivo nell'et\u00e0 Oscura, la scrittura era uno strumento specialistico nelle mani di una ristretta cerchia di burocrati. Tuttavia nel corso dell'et\u00e0 oscura essa venne dimenticata (con la sola eccezione di Cipro). Comunque, tale episodio dimostra ancora una volta che l'uso della scrittura era nota ai Greci, come dimostrano di fatto le iscrizioni greche pi\u00f9 antiche(su vasellame) risalenti al 750 a.C. circa. Il nuovo sistema si ispir\u00f2 alla scrittura fenicia, che presentava un segno grafico per ogni suono consonantico; pi\u00f9 tardi i Greci aggiunsero ad esso le vocali, creando cos\u00ec un alfabeto simile al nostro. Questo sistema era molto semplice da imparare; dotato di circa 24 lettere venne adottato da tutte le citt\u00e0 greche nel corso del VI e VII, in seguito venne trasmesso agli Etruschi e Romani.\nGli effetti dell'alfabetizzazione sui sistemi politici greci furono determinanti. Il cambiamento politico pi\u00f9 importante dell'et\u00e0 arcaica fu la sottrazione della legge dal controllo dell'aristocrazia tramite l'adozione di un codice legislativo scritto, al quale il magistrato aveva l'obbligo di attenersi, e il cui controllo fu affidato al \"demos\", ossia il popolo inteso nella sua globalit\u00e0. Le leggi erano state create dagli uomini per servire i loro scopi, in modo che ogni comunit\u00e0 potesse avere leggi diverse. In seguito le leggi vennero create dalla comunit\u00e0 politica, ma nei primi periodi erano spesso opera di un solo uomo definito Legislatore. Quest'ultimo aveva potere assoluto e assoluta discrezionalit\u00e0 nella stesura di un codice (pi\u00f9 o meno) completo di leggi scritte, che da quel momento venne considerato definitivo ed venne eletto dal popolo.\nLe prime costituzioni.\nLa pi\u00f9 antica costituzione politica \u00e8 sopravvissuta fino a noi ed era conosciuta come \"Rhetra\", o \"Grande Rhetra\", (\"rhetra\" \u00e8 la parola spartana che indica promulgazone o leggi). Come la maggior parte delle istituzioni spartane, era attribuita al leggendario \"nomothetes Licurgico\". \"Eretto un tempio a Zeus Sillanio e ad Atena Sillania, formare le trib\u00f9 e ordinate le obai [divisioni territoriali], istituito un Consiglio di trenta membri anziani, compresi i re, tenere apellai di tempo in tempo tra Babica e Cnacione, ove presentare e respingere proposte di legge; al popolo [spetta la decisione e] il potere. Qualora il popolo alteri la proposta prima di adottarla, gli anziani e i re possono togliere la seduta\". In questo testo, la relazione fra innovazione e regolamentazione delle strutture esistenti \u00e8 spesso oscura, anche se lo scopo \u00e8 chiaro: definire i diritti che spettano ad essa nei confronti del consiglio dei magistrati (nella fattispecie, i due re di Sparta). Il documento dimostra che nella Sparta del VII secolo l'organizzazione politica e le strutture amministrative erano gi\u00e0 ben definite, e che la legge scritta stabiliva nuovi diritti per l'assemblea dei cittadini limitando quelli degli altri istituti politici.\nNel 621-620 a.C. ad Atene la societ\u00e0 era profondamente divisa; Dracone aveva formulato la prima legislazione qualche tempo dopo il fallimento di un tentativo di instaurare la tirannide. Si sa molto poco riguardo a questo codice, tranne il fatto che fosse \"draconiano\", cio\u00e8 cos\u00ec spietato che con ogni probabilit\u00e0 fu lo strumento legale di cui l'aristocrazia si serv\u00ec per reprimere un popolo insoddisfatto. Molto importante era anche la presenza di Solone, che presentava le sue idee in pubblico sotto forma di poesia, elemento molto significativo quanto innovativo per quel tempo.\nL'ideologia della polis.\nCon l'esperienza storica delle guerre persiane, i Greci maturarono la coscienza dei valori della loro civilt\u00e0 che si identificano nel concetto di \"autonomia kai eleutheria\" (autonomia e libert\u00e0), rivendicati dalla \"polis\" della Grecia classica e non. Il termine \"autonomia\" sembra identificare la possibilit\u00e0 di governarsi con proprie leggi liberamente accettate, senza condizionamenti esterni; autonomo \u00e8 lo Stato che \u00e8 libero di stabilire le norme, secondo cui vuole vivere in campo politico e militare.\nTuttavia lo storico Hansen ha negato il carattere autonomo della \"polis\" sulla base del fatto che una polis priva di autonomia (cio\u00e8 in stato di dipendenza come le citt\u00e0 periferiche della Laconia) non perde la sua natura stessa di \"polis\". In realt\u00e0 per\u00f2 la tesi pi\u00f9 accreditata collega il concetto di autonomia con il concetto ideale di \"polis\", anche se non nega che possano esistere \"poleis\" in condizioni di dipendenza.\nIl concetto di \"libert\u00e0\" significa invece la possibilit\u00e0 di svolgere una politica estera indipendente; in origini il termine indicava la condizione libera o non libera dell'individuo, ma poi passa a definire il regime della citt\u00e0, libera o sottomessa ai regimi autoritari, e la sua indipendenza dal potere straniero.\nNel V secolo i due termini sembravano non sovrapporsi del tutto, poich\u00e9 \"eleutheria\" sembrava riguardare soprattutto la politica estera e avere a che fare con il modello ideale, mentre \"autonomia\" sembrava riguardare una serie di aspetti tra i quali prevaleva quello costituzionale e riguardava il livello pi\u00f9 concreto del diritto positivo. Nel VI secolo tende a diventare una endiadi, mentre in et\u00e0 ellenistica questi valori vengono conservati con grande importanza attraverso una propaganda della difesa, delle libert\u00e0 e dell'autonomia delle \"poleis\".\nProprio l'esasperazione di questi valori rese difficile l'affermazione di un equilibrio stabile tra le \"poleis\", che preferirono farsi guerra tra vicini piuttosto che aumentare la propria potenza. Il collegamento fra la divisione interna del mondo greco e la sua debolezza politica port\u00f2 alla sperimentazione di diverse forme di collaborazione tra stati. Vennero istituite leghe militari, nelle quali un gruppo di \"poleis\" riconosceva volontariamente la guida di un'altra \"polis\"; un esempio furono la Lega del Peloponneso e le due leghe navali costruite sotto la guida di Atene nel V e IV secolo. Il carattere difensivo di queste alleanze si mut\u00f2 ben presto in alleanze offensive e difensive, in cui gli stati membri erano costretti a condividere la politica estera dell'egemone, rinunciando ad averne una propria e venendo meno al concetto di autonomia e libert\u00e0. Cos\u00ec il tentativo di superare la frammentazione politica del mondo greco si scontr\u00f2 con la volont\u00e0 delle singole \"poleis\" di affermare la propria autonomia a detrimento delle altre, nonostante l'evidente danno che ne derivava per la stabilit\u00e0 generale della Grecia.\nUn altro punto fondamentale del mondo greco \u00e8 l'idea di costituzione (\"politeia\"), fondata sulla nozione di legge. Questo termine indica l'organizzazione politica di una comunit\u00e0 (la costituzione, regime, governo, talora con il senso specifico di governo repubblicano), ma anche la cittadinanza (la condizione del cittadino, diritto di cittadinanza). Il termine \"politeia\" compare per la prima volta in Erodoto con il significato di diritto di cittadinanza, richiesto dagli spartani dall'indovino Tisameno all'epoca della battaglia di Platea accanto a Erodoto (IX, 33, 4-5). In seguito il termine compare sei volte nella \"Costituzione degli Ateniesi\" dello Pseudo-Senofonte e una ventina di volte delle opere di Tucidide. Anche Isocrate definisce la \"politeia\" come \"anima della citt\u00e0\":\nAristotele definisce la \"politeia\" come \"in un certo senso la vita stessa della citt\u00e0\", come principio vitale e caratterizzante, capace di plasmare il cittadino sul proprio modello. Egli cre\u00f2 quattro classi di proprietari, in base alla produzione agricola dei loro terreni: gli uomini da cinquecento medimni, i cavalieri, gli zeugiti (opliti con pi\u00f9 di duecento medimni) e i teti. In teoria era possibile passare da una classe all'altra, com'\u00e8 testimoniato da un'iscrizione. I doveri politici vennero stabiliti in base a questa classificazione: i nove arconti e i tesorieri di stato dovevano appartenere alla classe pi\u00f9 alta, mentre i teti potevano solo far parte dell'assemblea delle giurie. Fu Solone a gettare le basi della futura democrazia ateniese, con il suo consiglio e l'assemblea, i suoi tribunali e la sua procedura di selezione dei magistrati per sorteggio (almeno parzialmente): in questo senso, gli Ateniesi ebbero ragione a considerarlo come fondatore del loro sistema politico e legislativo."}
{"id": "864864", "revid": "729019", "url": "https://it.wikipedia.org/wiki?curid=864864", "title": "Cinque Nazioni 1963", "text": "Il torneo di rugby a 15 delle Cinque Nazioni del 1963 si disput\u00f2 dal 12 gennaio al 23 marzo. Il torneo venne vinto dall'Inghilterra."}
{"id": "864885", "revid": "158913", "url": "https://it.wikipedia.org/wiki?curid=864885", "title": "Oligarchia", "text": "La parola oligarchia deriva dal greco antico \"ol\u00edgoi\" () = pochi e \"arch\u00e9\" () = comando/governo; ossia \"governo di pochi\". L'oligarchia \u00e8 un regime politico, un governo, caratterizzato dalla concentrazione del potere effettivo nelle mani di poche persone.\nCaratteristiche.\nIl termine oligarchia (a differenza di \"monarchia\", \"democrazia\", ecc.) non indica una specifica forma di stato o di governo o un insieme di istituzioni, ma soltanto che il potere \u00e8 detenuto da un gruppo ristretto tendenzialmente chiuso, omogeneo, coeso e stabile, che lo esercita nel proprio interesse. In questo senso pu\u00f2 essere usato anche al di fuori della politica, e si pu\u00f2 parlare ad esempio di oligarchie economiche, finanziarie, burocratiche, militari, ecc.\nOggi sono quasi scomparse le forme di governo in cui si accede al potere per nascita (cio\u00e8 le aristocrazie in senso proprio); i componenti del gruppo oligarchico sono invece legati tra loro da vincoli di altro tipo: di interesse, di appartenenza a un determinato corpo di pubblici ufficiali (militari, funzionari) o a un gruppo politico come un movimento rivoluzionario o di liberazione nazionale.\nNella scienza della politica.\nIl pensiero politico classico.\nOligarchia significa \"governo di pochi\", ma nell'antica Grecia il termine spesso indicava in modo pi\u00f9 specifico il \"governo dei ricchi\"; lo si ritrova usato in questo senso sia da Platone nella \"Repubblica\" (550c) sia da Aristotele nella \"Politica\" (1290b).\nNella classificazione delle forme di governo formulata da Aristotele nella \"Politica\" (governo di uno/di pochi/di tutti), l'oligarchia e l'aristocrazia sono le due forme che pu\u00f2 assumere il governo di pochi. Mentre l'aristocrazia (il governo dei migliori) \u00e8 la forma pura del governo di pochi, l'oligarchia ne \u00e8 la forma corrotta. L'oligarchia \u00e8 una forma di governo \"cattiva\", non perch\u00e9 antidemocratica, ma perch\u00e9 quei pochi esercitano il potere indebitamente, in quanto non ne hanno il diritto, o in quanto lo fanno violando le leggi, o, infine, in quanto lo esercitano favorendo gli interessi particolaristici a scapito di quelli della comunit\u00e0. Se, invece, i pochi che esercitano il potere lo fanno in maniera legittima e in vista dell'interesse generale, allora il loro governo \u00e8 un'aristocrazia, naturalmente nell'accezione greca in cui a governare sono gli \"aristoi\", i \"migliori\". Secondo Aristotele, l'oligarchia \u00e8 dunque la degenerazione dell'aristocrazia:\nIl termine oligarchia conteneva quindi una valutazione negativa che ha mantenuto a lungo anche in seguito, tanto pi\u00f9 che ad Atene vi furono, con pessima stampa, il governo oligarchico dei \"Quattrocento\" nel 411 a.C. e il regime dei Trenta tiranni del 404 a.C. Governi oligarchici furono presenti anche in altre citt\u00e0, come Sparta o Tebe, presentati come degenerazione delle locali aristocrazie; pure a Roma la legittimit\u00e0 \u00abrisiedeva, piuttosto, nella \"nobilitas\", poggiava su una concezione aristocratica del governo della cosa pubblica. L\u2019ascesa alle massime cariche pubbliche, anche se consacrata da una votazione, era l\u2019epilogo di un \"cursus honorum\" che prendeva, di regola, le mosse dai natali illustri e procedeva per tappe contrassegnate dalle sperimentate virt\u00f9 militari e di attitudine cos\u00ec all\u2019ubbidienza come al comando, dalla ricchezza accumulata, dalle precedenti cariche pubbliche ricoperte, dalla comprovata eloquenza, che era poi fattore spesso decisivo delle vittorie elettorali\u00bb.\nNella tradizione del pensiero occidentale si \u00e8 perci\u00f2 conservato a lungo, dall'antichit\u00e0 al Medioevo, il concetto che un governo di pochi non \u00e8 cattivo in s\u00e9, ma solo in quanto i pochi governino male.\nIl pensiero politico moderno.\nNell'et\u00e0 moderna invece si \u00e8 progressivamente affermata la concezione democratica e, con essa, la tesi che un governo di pochi \u00e8, in quanto tale, un cattivo governo: un governo buono \u00e8 quello in cui \u00e8 la maggioranza (i pi\u00f9) che governa. In realt\u00e0, anche in un governo democratico il potere \u00e8 esercitato da un gruppo ristretto; ma nelle democrazie il gruppo che governa \u00e8 scelto e legittimato per mezzo di elezioni, esiste un'opposizione che potrebbe sostituirlo, e sono garantite le libert\u00e0 politiche per la generalit\u00e0 dei cittadini.\nIl concetto di oligarchia \u00e8 stato ripreso in et\u00e0 moderna dalle teorie delle \u00e9lite formulate da studiosi come Gaetano Mosca, Vilfredo Pareto e Robert Michels. Secondo queste teorie, ogni governo \u00e8 sempre un governo di pochi. Ci\u00f2 non significa che tutti i governi siano uguali, ma soltanto che i governanti sono sempre, numericamente, una minoranza. Mosca e Pareto non usarono il termine oligarchia, ma espressioni come \"classe politica\", \"minoranza governante\", \"aristocrazia\", \"classe eletta\". Michels invece lo us\u00f2 nei suoi studi sull'organizzazione dei partiti politici e giunse a formulare la cosiddetta \"legge ferrea dell'oligarchia\", secondo cui in un partito politico, e pi\u00f9 in generale in ogni grande organizzazione, il potere inevitabilmente si concentra nelle mani di un gruppo ristretto.\nCome conseguenza del successo di queste teorie, il termine oligarchia \u00e8 entrato largamente nel linguaggio della scienza politica, e ha in gran parte perduto la sua connotazione negativa, assumendone una pi\u00f9 neutra e descrittiva. Lo stesso effetto dell'esistenza delle \u00e9lite \u00e8 stato in qualche modo descritto come il portato della democrazia dei moderni.\nNella sociologia economica.\nNel sistema economico capitalistico talvolta si accumulano risorse economiche presso centri di potere coacervati, e non diffusi sul territorio o tra le classi sociali. Bench\u00e9 si tratti di aggregazioni diverse da quelle investite della gestione della cosa pubblica, spesso queste oligarchie esercitano un ruolo assai importante nell'influenzarne la condotta e, pi\u00f9 in generale, esplicano un effetto asfittico nei confronti della libera competizione tra le forze imprenditoriali. \nLa struttura sociale pi\u00f9 avanzata al mondo, nell'accentramento oligarchico del potere economico, sarebbe quella statunitense secondo Simon Johnson, Jeffrey A. Winters, Michael Moore, Bob Herbert, Thomas Piketty, Martin Gilens e Benjamin Page e perfino l'ex presidente Jimmy Carter.\nRealt\u00e0 di ricchezza (e di potere economico) assai pi\u00f9 concentrata, invero, si riscontrano in Paesi giunti al capitalismo pi\u00f9 di recente, come \u00e8 il caso dei cosiddetti oligarchi russi. Si tratta di ex burocrati sovietici o loro clienti, che si giovarono della caduta dell'Unione Sovietica per proporre vantaggiosi acquisti delle fabbriche di propriet\u00e0 statale; stante il loro legame con la classe politica che ha accettato le proposte di vendita, lo storico Edward L. Keenan ha in proposito tracciato un paragone con la classe dei boiardi che, su delega degli zar, gestiva il latifondo nel granducato di Moscovia del tardo Medioevo. Analisi pi\u00f9 proiettate sulla situazione contemporanea russa sottolineano il peso di queste realt\u00e0 sulla vita pubblica, sulla diffusione del crimine organizzato e sulla mancanza di una cultura di etica aziendale; viene anche descritto il ruolo del governo russo nella caduta di coloro che, tra gli oligarchi, rifiutano di riconoscere la primazia del Cremlino."}
{"id": "864896", "revid": "648716", "url": "https://it.wikipedia.org/wiki?curid=864896", "title": "Lemma di Fatou", "text": "In matematica, il lemma di Fatou \u00e8 un lemma che stabilisce una disuguaglianza tra l'integrale di Lebesgue del limite inferiore di una successione di funzioni e il limite inferiore degli integrali di queste funzioni. Il lemma porta il nome del matematico francese Pierre Fatou (1878 - 1929).\nIl lemma di Fatou pu\u00f2 essere usato per dimostrare il teorema di Fatou-Lebesgue e il teorema della convergenza dominata di Lebesgue.\nEnunciato del lemma di Fatou.\nSe formula_1 \u00e8 una successione di funzioni non negative e misurabili definite su uno spazio di misura formula_2, allora:\nDimostrazione.\nIl lemma di Fatou viene qui dimostrato usando il teorema della convergenza monotona.\nSia formula_4 il limite inferiore della successione formula_5. Per ogni intero formula_6 si definisca la funzione:\ncio\u00e8:\nAllora la successione formula_13 \u00e8 tale che:\nSe formula_15, allora formula_16, dunque:\nquindi:\nPer il teorema della convergenza monotona e per la definizione di limite inferiore, utilizzando anche l'ultima disuguaglianza, segue che:\nEsempi nel caso di disuguaglianza stretta.\nSi definisca sullo spazio formula_20 una \u03c3-algebra di Borel con la misura di Lebesgue.\nQueste successioni formula_26 convergono su formula_20 puntualmente (rispettivamente uniformemente) alla funzione nulla (con integrale nullo), ma ogni formula_5 ha integrale uguale a formula_29.\nInverso del lemma di Fatou.\nSia formula_1 una successione di funzioni misurabili con valori appartenenti a formula_31 esteso definita su uno spazio di misura formula_2. Se esiste una funzione non negativa formula_33, misurabile e con formula_34 su formula_20, tale che formula_36 per ogni \"n\", allora:\nPer avere la dimostrazione di questo risultato, si applichi il lemma di Fatou alla successione non negativa data da formula_38.\nEstensioni e varianti del Lemma di Fatou.\nEstremo inferiore integrabile.\nSia formula_1 una successione di funzioni misurabili a valori in formula_31 esteso definita su uno spazio di misura formula_2. Se esiste una funzione non negativa e integrabile formula_33 su formula_20 tale che formula_44 per ogni \"n\", allora:\nPer la dimostrazione, si applichi il lemma di Fatou alla successione non negativa data da formula_46.\nConvergenza puntuale.\nSe la successione formula_1 appena presentata converge puntualmente ad una funzione formula_4 quasi ovunque su formula_20, allora:\nInfatti, si osservi che formula_4 ha lo stesso limite inferiore delle formula_5 quasi ovunque, e che i valori della funzione integranda su un insieme di misura nulla non influenzano il valore dell'integrale.\nConvergenza in misura.\nL'ultima affermazione vale anche se la successione formula_1 converge in misura ad una funzione formula_4. Infatti, esiste una sottosuccessione tale che:\nPoich\u00e9 questa sottosuccessione converge anche in misura a formula_4, esiste una nuova successione, che converge puntualmente a formula_4 quasi ovunque, quindi la precedente variante del lemma di Fatou \u00e8 applicabile a questa successione.\nLemma di Fatou per il valore atteso condizionato.\nNella teoria della probabilit\u00e0 le precedenti versioni del lemma di Fatou sono applicabili alle successioni di variabili casuali formula_58 definite su uno spazio di probabilit\u00e0 formula_59, con gli integrali che diventano i valori attesi. Inoltre, esiste anche una versione per i valori attesi condizionati.\nSia formula_58 una successione di variabili casuali non negative definite su uno spazio di probabilit\u00e0 formula_61 e sia formula_62 una sotto-\u03c3-algebra. Allora:\nquasi certamente. Si nota che il valore atteso condizionato per le variabili casuali non negative \u00e8 sempre ben definito.\nDimostrazione.\nAttraverso un cambio di notazione, la dimostrazione \u00e8 molto simile a quella utilizzata per provare il lemma di Fatou, tuttavia deve essere applicato il teorema della convergenza monotona per il valore atteso condizionato.\nSia formula_64 il limite inferiore di formula_65. Per ogni intero formula_6 si definisca la variabile:\nAllora la successione formula_68 \u00e8 crescente e converge puntualmente a formula_64.\nPer formula_15, si ha formula_71, e quindi:\nquasi certamente per la monotonia della probabilit\u00e0 condizionata, dunque:\nquasi certamente, poich\u00e9 l'unione numerabile degli insiemi notevoli aventi probabilit\u00e0 nulla \u00e8 ancora l'insieme vuoto.\nUsando la definizione di formula_64, la sua rappresentazione come limite puntuale di formula_75, il teorema della convergenza monotona per la probabilit\u00e0 condizionata, l'ultima disuguaglianza, e la definizione di limite inferiore, segue che:\nquasi certamente.\nEstensione a parti negative uniformemente integrabili.\nSia formula_58 una successione di variabili casuali su uno spazio di probabilit\u00e0 formula_61 e sia formula_62 una sotto \u03c3-algebra. Se le parti negative:\nsono uniformemente integrabili rispetto al valore atteso condizionato, nel senso che per formula_81 esiste formula_82 tale che:\nquasi certamente, allora:\nquasi certamente. Si nota che nell'insieme in cui il limite:\nsoddisfa:\nil membro a sinistra dell'ultima disuguaglianza \u00e8 considerato infinito. Il valore atteso condizionato del limite superiore pu\u00f2 non essere ben definito su questo insieme a causa del fatto che il valore atteso condizionato della parte negativa pu\u00f2 anche essere infinito.\nDimostrazione.\nSia formula_81. A causa dell'uniforme integrabilit\u00e0 rispetto al valore atteso condizionato esiste formula_82 tale che:\nquasi certamente. Dato che:\ndove formula_91 denota la parte positiva di formula_92, la monotonia del valore atteso condizionato e la versione standard del lemma implicano che:\nquasi certamente. Dal momento che:\nsi ha:\nquasi certamente, e quindi:\nquasi certamente. Questo prova l'asserto."}
{"id": "864908", "revid": "1926649", "url": "https://it.wikipedia.org/wiki?curid=864908", "title": "Davor Jozi\u0107", "text": "Carriera.\nGiocatore.\nClub.\nInizia a giocare nella massima divisione jugoslava nella stagione 1979-1980 indossando la maglia del , con cui vince il titolo nella stagione 1984-1985. Nell'estate del 1987 passa al neopromosso , disputando quattro campionati consecutivi in Serie A e gli ultimi due in Serie B. Dopo 170 presenze (114 in A e 56 in B) e 3 gol (1 in A e 2 in B) con la formazione romagnola, nel 1993 si trasferisce in Messico tra le fila dell'. Torna infine in Italia per militare prima in una squadra amatoriale dei dintorni di Cesena, chiudendo poi la carriera nello nella Serie C1 1995-1996.\nNazionale.\nEsordisce nella nel 1984, prendendo parte anche all'Olimpiade di Seul. Partecipa al con la Nazionale maggiore, che arriva fino ai quarti di finale: \u00e8 qui battuta dall' ai calci di rigore. Jozi\u0107 scende in campo in tutte e cinque la gare, segnando anche gli unici gol della sua carriera: quello nella sfida con la (sconfitta per 4-1) e quello della vittoria contro la (1-0). Disputa l'ultima gara in nazionale nel 1991, fermandosi a 27 presenze e 2 gol.\nAllenatore.\nDopo aver conseguito il patentino da allenatore, ha guidato diverse formazioni giovanili del . Nel 2012 passa al , seguendo Fabrizio Castori di cui era gi\u00e0 secondo a Cesena. I due vanno poi alla , che milita nella Serie B 2013-2014, venendo sollevati dall'incarico dopo sei giornate. Nel 2019 Jozi\u0107 torna al Cesena, ricoprendo il ruolo di direttore del settore giovanile."}
{"id": "864912", "revid": "287204", "url": "https://it.wikipedia.org/wiki?curid=864912", "title": "Cao Cao", "text": ""}
{"id": "864920", "revid": "124123", "url": "https://it.wikipedia.org/wiki?curid=864920", "title": "Natalina Ceraso Levati", "text": "Biografia.\nProfessoressa di latino, \u00e8 un'importante figura nella storia del calcio femminile. Suo padre, Reno Ceraso, dirigente del Centro Nazionale Sportivo Fiamma, fond\u00f2 la storica societ\u00e0 del Fiammamonza nel 1966 e poi allenata per 25 anni da suo marito, l'avvocato Fabrizio Levati. Nel 1978 eredita dal padre le redini della societ\u00e0.&lt;br&gt;\nNel 1980 assume la presidenza del Comitato Regionale Lombardo della F.I.G.C.F., carica che conserva fino al 1986, anno in cui la vecchia Federazione viene inglobata nella Lega Nazionale Dilettanti della F.I.G.C..&lt;br&gt;\nNel 1997 lascia il suo incarico societario per ricoprire il ruolo di presidente della neonata \"Divisione Calcio Femminile\" della Lega Nazionale Dilettanti. Giunge al terzo mandato e il suo ruolo sembra intoccabile, in quanto sta portando avanti una efficace politica di promozione del calcio femminile: rispetto al 1997, le squadre che partecipano ai campionati nazionali sono aumentate di oltre il 50%, mentre le tesserate sono aumentate del 120%, passando da un numero di 9.667 a circa 22.000.&lt;br&gt; \nNell'ottobre del 2006, in seguito agli scandali di Calciopoli, Gianni Rivera propose la candidatura dell'avvocato monzese alla carica di presidente della FIGC provocando un terremoto istituzionale.&lt;br&gt;\nLa sua carica presidenziale in Federazione \u00e8 cessata nel 2009 con l'elezione di Giancarlo Padovan."}
{"id": "864923", "revid": "116562612", "url": "https://it.wikipedia.org/wiki?curid=864923", "title": "Maira (torrente)", "text": "Il Maira (talvolta anche al femminile, \"la Maira\") \u00e8 un fiume del Piemonte, affluente di destra del Po, conosciuta anche per le cascate di Stroppia, tra le pi\u00f9 maestose d'Italia con un salto di 500 metri.\nToponimo.\nIl suo nome, in piemontese e occitano, significa \"magra\".\nPercorso.\nNasce sulle Alpi Cozie: le sue acque sgorgano in una conca con un piccolo laghetto artificiale nei pressi della borgata Saretto. Le acque risorgive impetuose ed abbondanti scaturiscono direttamente dai piedi della montagna; dopo qualche chilometro si unisce al torrente che scende dal Colle del Maurin e prosegue quindi la sua corsa verso valle toccando Acceglio e Prazzo. Dapprima scorre con andamento torrentizio nella valle omonima e bagna poi i centri di Dronero e Busca dove entra in pianura, passando anche per i comuni di Villafalletto e Vottignasco. Quindi percorre la zona saviglianese da Sud a Nord e entra in Savigliano costeggiando la zona ovest della citt\u00e0. \nDopo circa 5\u00a0km direzione Nord, presso Cavallermaggiore riceve le acque del Grana - Mellea, suo principale affluente.\nDa qui in poi bagna arginato la cittadina di Racconigi, costeggiando il parco della celebre Residenza Estiva dei Savoia e raggiunge in breve il Po nel quale confluisce da destra nel territorio del comune di Lombriasco.\nL'acqua che sgorga dalla sorgente del torrente \"Maurin\", affluente del Maira, percorrerebbe secondo alcuni il pi\u00f9 lungo tratto fluviale interamente italiano; il percorso dell'acqua tra tale sorgente e la confluenza Po/Tanaro (presso Alessandria) sarebbe infatti di 273\u00a0km, contro i 266\u00a0km percorsi dall'acqua che sgorga dalla sorgente del Tanaro e i 234 di quella che proviene dal pian del Re, la sorgente del Po. L'asta fluviale Maurin/Maira/Adriatico, lunga 691\u00a0km, sarebbe quindi la pi\u00f9 lunga del paese. Secondo varie fonti anche autorevoli il Tanaro per\u00f2 sarebbe lungo 276\u00a0km, che diventano 285\u00a0km se si considera il punto di partenza dalle fonti del Negrone, che \u00e8 un ramo sorgentizio del Tanaro che nasce dall'unione di due torrenti (Negrone e Tanarello), il che ribalterebbe la precedente affermazione.\nTutela naturalistica.\nNel 2005 la Riserva naturale della Confluenza del Maira \u00e8 stata riconosciuta SIC (codice: IT1110016).\nRegime.\nCaratterizzato da un regime torrentizio di tipo alpino con magre fortissime in estate e piene primaverili, ha una portata media di 19,5\u00a0m\u00b3/s."}
{"id": "864924", "revid": "73936", "url": "https://it.wikipedia.org/wiki?curid=864924", "title": "Processo produttivo a 90 nm", "text": ""}
{"id": "864925", "revid": "1776051", "url": "https://it.wikipedia.org/wiki?curid=864925", "title": "Trasporti in Slovacchia", "text": "Questa voce raccoglie le principali tipologie di trasporti in Slovacchia.\nTrasporti su rotaia.\nRete ferroviaria.\nIn totale: 3662\u00a0km di linee ferroviarie pubbliche (dati 2005).\nReti tranviarie.\nIl servizio tranviario, a trazione elettrica, \u00e8 presente a Bratislava (operatore DPB as) dal 1895, a Ko\u0161ice (DPMK) dal 1914 ed a Tren\u010dianske Teplice dal 1909.\nTrasporti su strada.\nRete stradale.\nStrade pubbliche: in totale 42.993\u00a0km (dati 2003)\nReti filoviarie.\nI bifilari sono presenti non solo a Bratislava (DPB as) ininterrottamente dal 1941, capitale della Slovacchia, ma anche a Pre\u0161ov (DPMP) dal 1962, a Ko\u0161ice (DPMK) dal 1993 ed a \u017dilina (DPMZ) dal 1994.\nAutolinee.\nIn tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nEsistono 172\u00a0km di acque perennemente navigabili sul Danubio.\nTrasporti aerei.\nAeroporti.\nIn totale: 36 (dati 2006)\na) con piste di rullaggio pavimentate: 18\nb) con piste di rullaggio non lastricate: 18.\nAltri progetti.\n "}
{"id": "864927", "revid": "123433311", "url": "https://it.wikipedia.org/wiki?curid=864927", "title": "Filippa Lagerb\u00e4ck", "text": "Carriera.\nEsordi.\nDopo aver iniziato la carriera come fotomodella, intraprende la strada dello spettacolo, lanciata nel 1993 dallo spot pubblicitario della birra Peroni. Nel 1996 esordisce al cinema nel film \"Silenzio... si nasce\" di Giovanni Veronesi, e nella stagione 1998-1999 in televisione accanto a Fiorello nel preserale a premi di Canale 5 \"Superboll\".\nCarriera televisiva in Italia e Svezia.\nSono seguite stagioni in Mediaset e Rai. Nel 2000 ha condotto con Marco Balestri, Alessia Merz e Samantha De Grenet, due edizioni del programma comico \"Candid Angels\" (trasmissione di \"candid camera\") e \"Strano ma vero\", con Gene Gnocchi e Cristina Parodi, entrambi su Italia 1.\nNell'estate 2001 ha condotto il programma musicale \"Controvento\" su Italia 1, e dal 2002 ha presentato il \"Circo Massimo\" su Rai 3, comprese le prime due puntate nel 2010. Televisivamente parlando, ha anche lavorato in Svezia, dove ha condotto per il canale TV4 nel 2004 la quinta e ultima stagione del reality show \"Farmen\", l'equivalente dell'italiano \"La fattoria\", e nel 2010 il reality \"Dr\u00f6mmen om Italien\" (\"Il sogno Italiano\").\nA partire dalla primavera del 2005 assiste Fabio Fazio nel talk show \"Che tempo che fa\", introducendo gli ospiti che vengono intervistati durante la puntata.\nDal 28 aprile 2012 conduce con Pino Strabioli su La7d il programma \"That's Italia\", una rubrica alla scoperta di un'Italia insolita. Il 13 febbraio 2013 \u00e8 tra i cosiddetti \"proclamatori\" del Festival di Sanremo, condotto da Fabio Fazio e Luciana Littizzetto, per proclamare gli Almamegretta. Dal 2014 \u00e8 il volto femminile del canale Bike Channel (Sky) con il programma da lei condotto \"In bici con Filippa\". Nel 2017 \u00e8 stata una delle 5 conduttrici di \"The Real\" su TV8.\nOpere letterarie.\nIl 10 aprile 2013 pubblica il suo primo libro \"Io pedalo. E tu?\"\nVita privata.\nDal 2001 \u00e8 legata sentimentalmente al presentatore radio-televisivo Daniele Bossari, da cui ha avuto una figlia, Stella, nata il 24 luglio 2003 a Citt\u00e0 di Castello. Nel novembre 2017, durante la semifinale del \"Grande Fratello Vip,\" Bossari ha fatto alla Lagerb\u00e4ck la proposta di matrimonio, che lei ha accettato. Il matrimonio \u00e8 stato celebrato con rito civile il 1\u00ba giugno 2018 alle Ville Ponti, vicino a Varese."}
{"id": "864933", "revid": "287204", "url": "https://it.wikipedia.org/wiki?curid=864933", "title": "Filippa Lagerback", "text": ""}
{"id": "864935", "revid": "149485", "url": "https://it.wikipedia.org/wiki?curid=864935", "title": "Rey (Iran)", "text": "Rey, Ray, Rhages o Rages (persiano \u0631\u06cc; ; greco \u1fec\u03ac\u03b3\u03b1\u03b9, Rh\u00e1gai; latino \"Rhagae\"), nota anche come Shahr-e Rey (persiano: \u0634\u0647\u0631 \u0631\u06cc), cio\u00e8 \"citt\u00e0 di Rey\" \u00e8 la pi\u00f9 antica citt\u00e0 esistente nella provincia di Teheran, in Iran. \u00c8 il capoluogo dello shahrest\u0101n di Rey, circoscrizione Centrale.\nStoria e cultura.\nSi pensa che la citt\u00e0 abbia oltre 5000 anni, e che venne fondata durante l'impero dei Medi. Era nota in tempi classici come Rhagae. \u00c8 citata numerose volte negli apocrifi (Libro di Giuditta 1:5, 15; Libro di Tobia 1:14, 5:5, 6:10). Il suo nome risale a prima dei Medi. Alcuni storici ne attribuiscono la fondazione agli antichi re mitologici, mentre altri pensano che Rey fosse la sede della dinastia del leader Zoroastriano.\nRey \u00e8 pi\u00f9 ricca di qualsiasi altra citt\u00e0 citata antica per numero di monumenti storici, tra i quali spiccano il \"castello di Gebri\" vecchio 3000 anni, il \"Cheshmeh \u02bfAl\u012b\" di 5000 anni, la millenaria tomba di \"Bibi Shahr Banu\" e il caravanserraglio di Sh\u0101h \u02bfAbb\u0101s\u012b. Ha ospitato pilastri della scienza quali Rhazes.\nDopo la conquista mongola, la citt\u00e0 fu seriamente danneggiata e perse gradualmente importanza a scapito della vicina Teheran.\nRey contiene un famoso santuario dell'esponente sciita Shah Abdol-Azim. appartenente della quinta generazione discendente da al-\u1e24asan ibn \u02bfAl\u012b, compagno di Muhammad al-Taq\u012b. Egli fu inumato in questo luogo nel IX secolo. oltre a una torre del XII secolo, chiamata Borj-e Toghrol.\nVi \u00e8 anche un santuario che commemora la principessa Shahr Banu, figlia maggiore dell'ultimo Sh\u0101hansh\u0101h dell'Impero sasanide. Diede alla luce \u02bfAl\u012b b. al-\u1e24usayn \"Zayn al-\u02bf\u0100bid\u012bn\", quarto Imam sciita. Suo marito era al-\u1e24usayn b. \u02bfAl\u012b, nipote di Maometto, profeta dell'Islam. La stessa principessa d\u00e0 il nome anche ad una vicina montagna. Alcune fonti attribuiscono il santuario alla dea della fertilit\u00e0 e dell'acqua, Anahita, sostenendo che gli fu cambiato il nome in epoca islamica per proteggerlo da vendette dopo la conversione dei persiani all'Islam.\nAttrazioni.\nCollina con sorgente. Nel 1933-6 Cheshmeh Ali fu scavata dagli archeologi del Boston Fine Arts Museum e del Museo Universitario della University of Pennsylvania guidati da Erich Schmidt. Furono portati alla luce artefatti vecchi di 7000 anni. Alcuni degli oggetti scoperti sono esposti nei musei iraniani, a Chicago, ed a Filadelfia.\nLa collina, ora interamente livellata e con molti oggetti non pi\u00f9 recuperabili a causa dell'espansione dell'insediamento degli anni ottanta e novanta, era la casa degli Ariani circa 6000 anni fa. Dato che Ray venne usata come centro ricreativo a causa delle sue belle attrazioni durante la dinastia Qajar, Fath Ali Shah esplor\u00f2 spesso la citt\u00e0. Nel 1831 il suo ritratto e quello di alcuni principi Qajar furono scolpiti in una roccia a Cheshmeh Ali, ed i dintorni furono decorati con tavole coperte di poesie.\nLa struttura architettonica fu eretta durante il regno dei Selgiuchidi per ordine di Tughril Bey nel 1140, una volta trasferita la capitale da Nishapur (Neyshabour) a Ray. La torre \u00e8 alta 20 metri e la superficie esterna \u00e8 divisa in 24 sezioni che rappresentano le costellazioni e le 24 ore giornaliere.\nUno degli antichi complessi residenziali e commerciali, usato come alloggio dai mercanti e situato nella via del santuario, vicino al Bazar. \u00c8 composto da quattro verande ed \u00e8 circondato da pietre utilizzate per delimitare i posti in cui i beni erano esposti e venduti dai commercianti.\nSituato a nord del santuario di Shah Abdol-Azim, comprende due sezioni ed un incrocio formato alla loro intersezione. \u00c8 stato per molto tempo un centro di vendita di sale e spezie, erbe tradizionali e beni importati lungo la via della seta. La struttura \u00e8 stata eretta in intonaco, mattoni, mattoni di fango crudo, e fango. Viene datato all'era safavide, ed \u00e8 approssimativamente vecchio di 500 anni.\nTorre ottagonale, nota come Naqareh Khaneh, che si trova sulle pendici del monte Tabarak. Una cantina \u00e8 unita alla torre tramite condotti sotterranei, ed un vestibolo \u00e8 costruito all'esterno. La torre, costruita in pietra ed intonaco e decorata con mattoni e volte, risale alla dinastia dei Selgiuchidi.\nGli zoroastriani abitavano questa zona, ed erano soliti lasciare i corpi dei morti all'aria aperta. Secondo la tradizione, una volta che il corpo si era decomposto le ossa rimaste venivano sepolte. Gli antichi zoroastriani disapprovavano la contaminazione della terra con un corpo intero, o la contaminazione del fuoco durante la cremazione. La cripta di Gebri aveva una struttura circolare, alta sei metri e costruita con pietra e malta. Risale al I millennio a.C., circa 3000 anni fa, ed \u00e8 stata chiamata in modi diversi, come torre Khamoushan, Ostvaran, Ostkhan-ran, torre Marg e torre Sokout.\nSulle pendici meridionali di monti Ashkan un'immagine degli Imperatori sasanidi \u00e8 stata incisa nella roccia, eretta per questo motivo. L'immagine \u00e8 rimasta incompleta. In seguito, per ordine di Fath Ali Shah, l'immagine fu cancellata e sostituita dal suo ritratto, mentre indossava in testa una corona e con in mano una lancia puntata su un leone.\nRey oggi.\nRey oggi \u00e8 stata assorbita nella metropoli della Grande Teheran. \u00c8 unita tramite la Metropolitana di Teheran al resto di Teheran. Scavi limitati nelle zone in cui non sono passati i bulldozer iniziarono nel 1997, in collaborazione con l'Iranian Cultural Heritage and Tourism Organisation (ICHTO), il Department of Archaeological Sciences della University of Bradford e il Dipartimento di Archeologia dell'Universit\u00e0 di Teheran."}
{"id": "864941", "revid": "289247", "url": "https://it.wikipedia.org/wiki?curid=864941", "title": "Arvandrud", "text": ""}
{"id": "864946", "revid": "287204", "url": "https://it.wikipedia.org/wiki?curid=864946", "title": "Theodore Guerin", "text": ""}
{"id": "864949", "revid": "729019", "url": "https://it.wikipedia.org/wiki?curid=864949", "title": "Hugo de Moncada", "text": "Biografia.\nOrigini e giovinezza.\nNacque a Chiva, nel Regno di Valencia, nel 1476, da Pietro Raimondo, X barone d'Aitona, e dalla nobildonna Beatrice de Cardona dei Signori di Guardiesta, di cui era il quarto di sette figli.\nAd appena quattordici anni, suo padre lo mand\u00f2 alla corte del re Ferdinando \"il Cattolico\", che serv\u00ec al suo palazzo per diversi giorni. Entrato a far parte dell'Ordine di San Giovanni, dal Sovrano aragonese ottenne il permesso di poter svolgere attivit\u00e0 militare.\nAl servizio del Re di Francia e del Papa (1494-1503).\nNel 1494, si rec\u00f2 a Parigi per servire come volontario il re Carlo VIII di Francia nella sua guerra di conquista del Regno di Napoli, di cui il medesimo reclamava il possesso per ragioni ereditarie in quanto discendente degli Angioini. Moncada fu uno dei tre cavalieri spagnoli, assieme a Carlos de Arellano e Juan de Cervell\u00f3n, al servizio del Re di Francia nelle sue guerre italiane del 1494-98. La spedizione per la conquista del Regno di Napoli part\u00ec da Grenoble, e i militari francesi scesero in Italia: a Pisa, citt\u00e0 che favor\u00ec l'ingresso dei Francesi perch\u00e9 ribelle al dominio dei Medici, il Moncada si segnal\u00f2 e si distinse particolarmente nella battaglia contro i Fiorentini.\nDopo la conquista del Regno di Napoli - che venne diviso tra Aragonesi e Francesi in base al Trattato segreto di Granada del 1500 - si rec\u00f2 a Roma e con l'alleanza che la Francia stipul\u00f2 con il papa Alessandro VI, Moncada pass\u00f2 al servizio di Cesare Borgia, figlio naturale del pontefice, con cui strinse una grande amicizia divenendone fidato consigliere, e che accompagn\u00f2 nelle guerre del 1499-1504. Le truppe pontificie in cui Moncada serv\u00ec con al comando il Borgia, devastarono ed espugnarono Imola, Forl\u00ec, Faenza, Urbino, Rimini e Pesaro, e dunque la Romagna veniva conquistata dal Papa. Il militare valenzano fu protagonista in particolare, insieme a Michele Corella, dello scontro consumatosi a Calmazzo, nei pressi di Fossombrone, con Vitello Vitelli, conte di Montone e Paolo Orsini, principe di Amatrice, decisi a reinsediare a Urbino il duca Guidobaldo da Montefeltro.\nMalgrado il Moncada e Corella fossero al comando di cento fanti e duecento cavalieri, furono battuti e il medesimo fu preso prigioniero: il combattimento riconsegn\u00f2 cos\u00ec Urbino al legittimo duca. Liberato, il Moncada ritorn\u00f2 al servizio del Borgia, impegnato nella primavera del 1503, dopo la caduta di Ceri, ad attaccare le fortezze conservate da Guidobaldo da Montefeltro nell'Italia centrale.\nLa conquista spagnola del Regno di Napoli.\nAlla morte di Papa Alessandro VI nel 1503, abbandon\u00f2 il servizio del Borgia, e in quello stesso anno avvenne la rottura della pace tra il Re d'Aragona e il Re di Francia: Moncada ottenne da quest'ultimo il permesso di poter tornare a servire il suo sovrano, e nella Battaglia del Garigliano che si combatt\u00e9 in quell'anno e in cui diede un notevole contributo, fu uno dei comandanti delle truppe spagnole guidate da Gonzalo Fern\u00e1ndez de C\u00f3rdoba, che sconfissero quelle francesi comandate dal marchese Ludovico II di Saluzzo e cacciate dal Regno di Napoli, che passava cos\u00ec in mano spagnola.\nA conclusione delle guerre nell'Italia meridionale, il Re Ferdinando lo invi\u00f2 in Nordafrica per contrastare i pirati arabi che con le loro azioni molestavano le coste italiane e spagnole. Avendo dato prova di notevoli capacit\u00e0, nel 1504 fu inviato in Calabria a sedare alcuni disordini: per ricompensarlo dei risultati ottenuti, il 28 novembre 1506 gli fu conferito l'incarico di governatore della Calabria e il 31 maggio 1507 una rendita annua di quattrocento ducati.\nVicer\u00e9 di Sicilia (1509-1516) e Governatore di Tripoli (1511-1516).\nProbabilmente per l'esperienza maturata nel contrasto alle azioni dei pirati barbareschi, nel 1509, assegnato Ram\u00f3n de Cardona al governo di Napoli, fu nominato Vicer\u00e9 di Sicilia da Ferdinando il Cattolico. A sottolineare il compito militare della sua carica, il Moncada fu insignito anche del titolo di capitano generale. In Sicilia giunse con soldati spagnoli, 500 mercenari tedeschi e cavalli, che servivano per contrastare i pirati arabi che attaccavano le coste dell'isola, e il 7 dicembre 1509 arriv\u00f2 a Palermo per insediarsi alla carica viceregia.\nNel 1511, ebbe assegnata anche la carica di governatore di Tripoli, citt\u00e0 conquistata dalle truppe aragonesi comandate da Pietro Navarro e tra i vari funzionari al seguito figurava il protonotaro Pietro de Gregorio. In questa veste egli elabor\u00f2 i capitoli della dogana tripolina, che regolavano l'attivit\u00e0 mercantile, e favor\u00ec l'immigrazione di famiglie di sudditi siciliani nel presidio nordafricano, che avrebbero ottenuto un'abitazione e un lotto di terreno da coltivare, una franchigia fiscale di dieci anni e l'assicurazione di non essere inquisiti per reati di lieve entit\u00e0. Nel 1513, al Moncada fu assegnata a titolo vitalizio la piazzaforte di Tripoli e ducati all'anno, che sarebbero stati prelevati dagli introiti della dogana.\nIl governo viceregio di Moncada caus\u00f2 malcontento sia tra l'aristocrazia siciliana che nel resto della popolazione. Gi\u00e0 nel 1511, a Palermo si erano avuti disordini in occasione dello sbarco in citt\u00e0 delle truppe spagnole capitanate da Diego de Vera provenienti dall'Africa. Privi di paga da mesi, i soldati avevano saccheggiato la citt\u00e0, provocando le ire dei palermitani che avevano dato luogo a un moto di rivolta. Altra ragione di disaffezione nei confronti della Corona era costituito dal radicamento nell'isola del tribunale del Santo Uffizio, statuito formalmente da Ferdinando il Cattolico sin dal 1487 e insediatosi effettivamente nel 1500, che, a partire dal 1511, impresse una fortissima accelerazione alla macchina inquisitoriale. Infine, una politica fiscale particolarmente vessatoria, il cui ricavato serviva a finanziare le spedizioni aragonesi in Africa, e la riforma monetaria promossa nel Regno, che equiparava il rapporto fra oro e argento praticato nell'isola a quello medio europeo in modo da sfavorire i processi speculativi.\nNel gennaio 1516, mor\u00ec il Re Ferdinando, e in Sicilia quella parte di aristocrazia ostile al Vicer\u00e9 Moncada - che aveva tenuto nascosta la notizia del decesso del Sovrano aragonese, resa pubblica dal Conte di Collesano - e faceva riferimento in particolare a Pietro Cardona, conte di Collesano, Simone Ventimiglia de Luna, marchese di Geraci e Federico Abbatelli Cardona, conte di Cammarata, foment\u00f2 la rivolta a Palermo contro di esso, che fu costretto a fuggire e si rifugi\u00f2 a Messina, ospite di Giovanni Vincenzo de Luna, conte di Caltabellotta, che nella citt\u00e0 zancleana ricopriva l'incarico di stratigoto. Intervenne il nuovo sovrano Carlo V d'Asburgo, che nell'estate 1516 convoc\u00f2 a Bruxelles sia il Moncada che i principali esponenti degli aristocratici isolani ribelli a presentare le loro ragioni, mentre in Sicilia come presidente del Regno fu nominato il Conte di Caltabellotta.\nLa disfatta di Algeri (1516) e la conquista di Gerba (1520).\nA Bruxelles, malgrado la destituzione dall'incarico viceregio in Sicilia, il Moncada riusc\u00ec a guadagnare la stima del nuovo sovrano, aiutato anche alla mediazione del potente gran ciambellano Guillaume de Cro\u00ff, che divenne uno dei suoi principali protettori a corte. Grazie al suo intervento, il Moncada, di ritorno in Italia, esercit\u00f2 l'ufficio di ammiraglio nel Regno di Napoli.\nNell'agosto 1516, i pirati barbareschi conquistarono Algeri, e il Moncada organizz\u00f2 una spedizione per attaccare la citt\u00e0, al comando di circa 5.000 soldati spagnoli, 300 cavalli e alcuni pezzi di artiglieria, con cui fu attaccata Algeri, che si scontrarono con le milizie guidate da Khayr al-Din Barbarossa. Gli assediati, chiusero la flotta cristiana nella morsa delle proprie navi e il Moncada, constatato lo svantaggio numerico delle sue truppe, si precipit\u00f2 a imbarcarsi. Durante la notte un violento fortunale distrusse l'intera flotta all'ancora dinanzi il porto di Algeri, causando la morte di pi\u00f9 di due terzi dei soldati e consentendo a Barbarossa di catturare un nutrito gruppo di prigionieri.\nRientrato in Italia, nel 1517, il Moncada esplet\u00f2 diversi incarichi militari al servizio del Re: bal\u00ec dell'abbazia benedettina di Sant'Eufemia a Lamezia e priore dell'abbazia di San Giovanni di Messina; consigliere regio del Regno di Napoli con rendita annua di quattrocento ducati, sui proventi di diversi centri della Calabria; capitano di uomini d'arme nel Regno di Napoli. Nel 1520, fu in Sardegna e poi a Gerba, quest'ultima occupata: a capo di tredici galere e di una settantina di navi, con un piccolo esercito, che superava le duemila unit\u00e0 tra fanti e cavalieri, sbarc\u00f2 sull'isola, e dopo un giorno di strenui combattimenti il Moncada, seppure ferito a un braccio, ottenne la resa dell'isola con la promessa di versare ducati l'anno all'Imperatore. Pertanto, Carlo V concesse al Moncada, in compenso delle spese e dei danni sofferti, ducati d'oro: il denaro sarebbe stato prelevato dai proventi del frumento estratto dalla Sicilia e destinato a Gerba. Nel novembre di quell'anno, il vicer\u00e9 di Sicilia Ettore Pignatelli, duca di Monteleone, consegn\u00f2 quattro vascelli al Moncada, affinch\u00e9 continuasse la sua politica militare nel Nordafrica. Al seguito dell'imperatore Carlo V, nel 1521, prese parte all'assedio della cittadina francese di Tournai. Probabilmente per tale impresa, il 20 maggio 1521 gli fu conferito il comando di Castel dell'Ovo, a Napoli, con la possibilit\u00e0 di esercitarlo direttamente o attraverso un vice, a condizione di redigere un inventario in triplice copia delle munizioni e delle armi e di tutte le altre suppellettili presenti all'interno della fortezza e di consegnarlo alla Regia Camera della Sommaria. Nel 1522, ottenne la carica di maestro giustiziere del Regno di Sicilia.\nNel gennaio del 1525, di stanza a Genova, tent\u00f2 di recuperare al dominio imperiale i territori di Varazze e di Savona, conquistati da Andrea Doria, alleato del sovrano francese. Al comando di diciotto galere, il Moncada bombard\u00f2 la citt\u00e0 di Varazze per poi sbarcare alla testa di tremila fanti sulla spiaggia antistante l'abitato. Gli assediati respinsero l'attacco, facendo pochi morti e prendendo molti prigionieri, fra i quali lo stesso Moncada, liberato solo dopo la battaglia di Pavia. Al termine di quest'ultima battaglia, vinta dalle truppe dell'imperatore Carlo V, il medesimo e il re Francesco I di Francia, stipularono il Trattato di Madrid.\nIl Sovrano francese che, malgrado la liberazione, non rispett\u00f2 tutti i termini del trattato rifiutandosi di cedere la Borgogna all'Asburgo, fu fatto richiamare da questi attraverso il Moncada suo ambasciatore. Alla notizia della costituenda Lega di Cognac, Moncada fu incaricato di tornare in Italia e di trattare con papa Clemente VII affinch\u00e9 non si alleasse con i Francesi: giunto a Roma, dietro precisa indicazione di Carlo V, strinse un forte legame con il cardinale Pompeo Colonna, e insieme con l'ambasciatore imperiale, il Duca di Sessa, intavol\u00f2 trattative con Clemente VII. Per guadagnare la fiducia del Pontefice, rest\u00eco ad accettare le proposte dell'Imperatore, e per non insospettirlo nei confronti dei Colonna, sempre pronti alla minaccia a mano armata, il Moncada propizi\u00f2 un accordo con la potente famiglia, che per\u00f2 si rivel\u00f2 effimero.\nIl 6 maggio 1527, le truppe del Sacro Romano Impero Germanico misero a sacco Roma, e all'attacco partecip\u00f2 anche lo stesso Moncada assieme alle truppe comandate dai fratelli Ascanio e Vespasiano Colonna, che devastarono la Cattedrale di San Pietro. La sera stessa, tuttavia, malgrado le proteste del cardinale Colonna, il Moncada raggiunse il Papa a Castel Sant'Angelo, che l\u00ec si era rifugiato, e gli restitu\u00ec il pastorale d'argento e la mitra che erano stati rubati dai soldati quella stessa mattina; la restituzione fu il pretesto per intavolare nuove trattative diplomatiche e stipulare una tregua di tre mesi.\nVicer\u00e9 di Napoli (1527-1528).\nNel 1527, i Francesi tentarono la riconquista del Regno di Napoli con una spedizione militare guidata da Odet de Foix, conte di Lautrec e alla morte del vicer\u00e9, Carlo di Lannoy, Moncada assunse \"ipso facto\" la carica vicereale nel momento in cui si incaric\u00f2 di prendere il comando delle truppe napoletane per difendere la citt\u00e0, su incarico del \"Consiglio Collaterale\".\nL'assedio francese di Napoli inizi\u00f2 il primo maggio 1528. A supporto del Moncada vi furono, le truppe tedesche guidate da Filiberto di Chalons, principe di Orange, i Colonna e la cavalleria guidata da Ferrante Gonzaga, conte di Guastalla. Napoli si trov\u00f2 in notevoli difficolt\u00e0 per respingere gli assedianti essendo a corto di viveri per il blocco impostole dalla flotta genovese, guidata da Filippino Doria, alleata con la Francia e il Moncada fu costretto ad uscire in mare per affrontare le armi nemiche al largo di Salerno.\nIl 28 maggio 1528, nello scontro di Capo d'Orso, nel golfo salernitano, nelle acque dell\u2019attuale comune di Maiori, fu colpito da un proiettile d'arma da fuoco, trovando la morte in battaglia. Il suo corpo fu inizialmente sepolto nella Cattedrale di Sant'Andrea di Amalfi, e pi\u00f9 tardi traslato e sepolto alla Chiesa di Nostra Signora del Rimedio a Valencia. Ebbe un figlio naturale, Guglielmo, che svolse la carriera militare."}
{"id": "864954", "revid": "124033738", "url": "https://it.wikipedia.org/wiki?curid=864954", "title": "Adolf Gr\u00fcnbaum", "text": "Biografia.\nGr\u00fcnbaum ha studiato fisica e filosofia alla Wesleyan University (Middletown, Connecticut) ed \u00e8 stato professore alla Lehigh University di Bethlehem (dal 1956 al 1960), prima di diventare professore di filosofia all'Universit\u00e0 di Pittsburgh, nel 1960, e poi docente di storia e filosofia della scienza. Si \u00e8 congedato dai suoi incarichi al Dipartimento di Filosofia nel 2003. Ha ricevuto il Lakatos Award e si \u00e8 fatto valere come critico severo della psicoanalisi.\nNegli anni sessanta Gr\u00fcnbaum ha fondato il Dipartimento di Storia e Filosofia della Scienza a Pittsburgh, e il Centro di Filosofia della Scienza. \u00c8 comunemente considerato il creatore di uno dei pi\u00f9 \"solidi\" dipartimenti di filosofia, nel quale \u00e8 riuscito ad attirare molti membri del dipartimento di filosofia della Yale, come Wilfrid Sellars, Nicholas Rescher, Nuel Belnap e Alan Ross Anderson. \u00c8 stato Senior Professor di filosofia della scienza alla Andrew Mellon, portavoce del Center for Philosophy of Science e ricercatore e docente di Psichiatria all'Universit\u00e0 di Pittsburgh.\n\u00c8 stato anche membro dell'American Academy of Arts and Sciences.\nCritica della psicoanalisi.\nNel libro \u201c\"I fondamenti della psicoanalisi\"\u201d Gr\u00fcnbaum sottopone ad analisi critica i requisiti scientifici della psicanalisi, arrivando alla conclusione che la psicoanalisi \u00e8 in effetti scientifica, ma allo stato non provata, ossia \u00e8 una \u201ccattiva\u201d scienza. I suoi bersagli polemici sono tre. Da una parte gli ermeneuti (Habermas, Ricoeur) i quali sostengono la psicoanalisi non \u00e8 una scienza naturale (ma una sorta di filosofia ermeneutica): egli fa notare che Freud ha sempre rivendicato il metodo scientifico della sua impresa. In secondo luogo Popper, il quale sostiene che la psicanalisi \u00e8 una pseudo-scienza, contro il quale Grunbaum obbietta che la teoria freudiana \u00e8 falsificabile.\nL\u2019ultimo bersaglio \u00e8 Freud stesso, del quale affronta il cuore della dottrina, ossia la teoria della rimozione. In proposito Freud si era impegnato in due tesi causali: che solo il trattamento analitico pu\u00f2 produrre una corretta visione del paziente delle cause inconsce delle sue nevrosi, e che tale presa di coscienza del paziente \u00e8 necessaria per la soluzione dei suoi conflitti e per una guarigione durevole. Da tale impostazione consegue che vi \u00e8 concordanza tra interpretazione analitica e realt\u00e0 interiore del paziente: Gr\u00fcnbaum chiama tale deduzione \u201cargomento della concordanza\u201d. Da ci\u00f2 discende che i dati clinici sono affidabili e veridici. In sostanza Freud avrebbe affidato la prova delle sue teorie e dei suoi metodi al successo terapeutico.\nSecondo Gr\u00fcnbaum invece i dati clinici non possono costituire una prova, perch\u00e9 inevitabilmente \u201c contaminati\u201d dall\u2019analista: i pazienti volendo compiacere il terapeuta, producono quei risultati che soddisfano le aspettative teoriche, come previsioni che si auto-avverano. Inoltre gli stessi argomenti clinici, se anche accettati come genuini, sono a giudizio dell\u2019autore insufficienti. Ad esempio la tecnica delle associazioni libere, oltre a implicare che l\u2019analista imponga una griglia selettiva, si basa sulla confusione tra affinit\u00e0 tematica e connessione causale. E in realt\u00e0 l\u2019argomento della concordanza non ha supporto empirico. Studi comparativi hanno dimostrato che la psicoanalisi non \u00e8 superiore, in termini di risultati del trattamento, alle terapie rivali (es. comportamentiste). Perci\u00f2 secondo l\u2019autore \u00e8 ragionevole interpretare i suoi successi terapeutici, quando presenti, come effetto placebo. Ossia, la scomparsa dei sintomi non necessariamente \u00e8 causata dall\u2019emergere delle rimozioni, ma pu\u00f2 derivare dal rapporto col terapeuta e dalle aspettative di guarigione destate nel paziente. Freud stesso nell\u2019ultima fase della sua vita era tormentato da un simile dubbio. Di conseguenza Gr\u00fcnbaum ritiene che evidenze scientifiche a favore della psicoanalisi si potranno trovare in futuro solo tramite studi sperimentali extra-clinici.\nOpere.\n\u00c8 autore di pi\u00f9 di 370 articoli, oltre che di libri sullo spazio-tempo e di critica della psicoanalisi, tra cui:"}
{"id": "864958", "revid": "1516566", "url": "https://it.wikipedia.org/wiki?curid=864958", "title": "Spiga di grano", "text": "In araldica la spiga di grano \u00e8 simbolo di \"operosit\u00e0 agricola\"; in quanto tale compare di frequente nell'araldica civica di comunit\u00e0 contadine. Simboleggia anche \"abbondanza\", \"ricompensa al lavoro\" e \"pace\". La spiga di grano \u00e8 stata spesso assunta nello stemma da chi voleva esprimere gratitudine per essere stato salvato in una mischia.\nLe spighe sono spesso rappresentate sotto forma di covoni. Il covone, a sua volta, \u00e8 stato spesso assunto nello stemma da chi aveva stipulato una tregua o una pace.\nPosizione araldica ordinaria.\nLa spiga di grano \u00e8 abitualmente rappresentata d'oro e posta in palo. Se in numero di tre o pi\u00f9, sono spesso rappresentate impugnate, ovvero disposte in ventaglio. \u00c8 abituale trovare un campo d'azzurro che meglio ne valorizza lo smalto d'oro."}
{"id": "864960", "revid": "1543377", "url": "https://it.wikipedia.org/wiki?curid=864960", "title": "Sweet Sacrifice", "text": "Sweet Sacrifice \u00e8 il terzo singolo tratto dall'album \"The Open Door\" dell'alternative metal band statunitense Evanescence. Il video venne girato l'8 e 9 marzo 2007.\nDescrizione.\n\"Sweet Sacrifice\" \u00e8 stata scritta da Amy Lee e Terry Balsamo e prodotta da Dave Fortman. \u00c8 stata registrata agli Record Plant Studios di Los Angeles, mixata da Dave Fortman agli Ocean Way Studios, Los Angeles, e masterizzata da Ted Jensen agli \"Sterling Sound\", New York. La programmazione \u00e8 stata curata da DJ Lethal. Parlando di \"The Open Door\", Amy disse che molte persone si aspettavano che le canzoni del nuovo album sarebbero state simili a \"My Immortal\" (2003) aggiungendo tuttavia quanto le canzoni pi\u00f9 pesanti fossero importanti per lei; \"\"Weight of the World\", \"Sweet Sacrifice\" ed \"All That I'm Living For\" sono cos\u00ec incredibili per me, per quanto riguarda l'adrenalina. Specialmente quando le eseguiamo dal vivo\". Pi\u00f9 tardi dichiar\u00f2 anche ci\u00f2 che ispir\u00f2 la canzone:\nSi \u00e8 pi\u00f9 volte pensato che in questa canzone Amy facesse riferimento all'ex chitarrista della band, Ben Moody; anche se poi non \u00e8 stato confermato alcunch\u00e9 a livello ufficiale. Jordan Reimer di \"The Daily Princetonian\" concluse il suo articolo scrivendo che i versi di Amy \"You know you live to break me\" e \"Are you still too weak to survive your mistakes?\" fossero indirizzati a Ben. A queste dichiarazioni di aggiunse anche Rob Sheffield di \"Rolling Stone\" che scrisse che i versi \"One day I'm gonna forget your name/And one sweet day, you're gonna drown in my lost pain\" erano mirati a Moody.\nComposizione.\nSecondo gli spartiti musicali pubblicati dalla Alfred Publishing sul sito Musicnotes.com, \"Sweet Sacrifice\" \u00e8 una canzone rock, alternative metal, post-grunge e gothic metal, impostata su un tempo di 4/4 ed eseguita in un tempo moderato di 96 battiti al minuto. \u00c8 scritta in chiave di Fa# minore e l'estensione vocale di Amy va dal La#3 al Sol5. Secondo Ed Thompson di IGN, Amy canta i versi \"It's true we're all a little insane/But it's so clear now that I'm unchained\" con la sua \"voce infestata\". Alcuni critici hanno trovato dark versi come \"I dream in darkness, I sleep to die, erase the silence, erase my life, our burning ashes darken the day, a world of nothingness, blow me away\" insieme alla \"chitarra rombante\" e alla sezione di archi. Amy in un'intervista con \"EvanescenceWebsite.com\" ha dichiarato qualche dettaglio in pi\u00f9 sul processo di scrittura della canzone:\nIl singolo.\nDurante un concerto e in seguito anche online, la band annunci\u00f2 che il terzo singolo estratto da \"The Open Door\" sarebbe stato quello di \"All That I'm Living For\", tuttavia, a seguito del volere della band e alle reazioni dei fan, la Wind-up decise di sostituirlo con \"Sweet Sacrifice\". Il singolo fu pubblicato in Germania il 25 maggio 2007, in versione \"basic\" e in versione \"premium\". La pubblicazione venne programmata anche altrove per l'8 maggio 2007 su Amazon.com ma fu in seguito cancellata.\nVideo musicale.\nIl video \u00e8 stato diretto da P. R. Brown e fu filmato a Burbank, in California, tra il 9 e il 10 marzo del 2007. Il video fu diffuso in modo non autorizzato su Internet il 4 aprile 2007, dopo che ne era stato reso per breve tempo disponibile il digital download su iTunes Store. Fu per la prima volta mandato in onda su Yahoo! Music, il 5 aprile. Il set del videoclip \u00e8 stato ispirato dal Thriller psicologico diretto da Tarsem Singh, chiamato \"The Cell\" (2000). \"\u00c8 come se fossimo relegati all'interno delle mura della nostra mente, una cosa del genere\" ha dichiarato Amy, aggiungendo:\nIl video incomincia con Amy distesa su di un divano, che, mentre incomincia a cantare \"Fear is only in our minds/\nTaking over all the time\", si alza da esso ponendo fine a quello stato di immobilit\u00e0. Dopo di che si alternano inquadrature dei componenti della band mentre si esibiscono e scene in cui Amy continua a cantare. Sullo schermo vengono proiettate come improvvisi flash fotogrammi contenenti immagini di quei soggetti che solitamente infondono nelle persone paura o disgusto; questa tecnica conosciuta con il nome di \"Psychorama\" o \"The Precon Process\" \u00e8 stata spesso usata nella storia del cinema anche se la sua efficacia non \u00e8 mai stata dimostrata a livello scientifico.\nFormazione.\nCrediti tratti dal libretto di \"The Open Door\"."}
{"id": "864961", "revid": "81195", "url": "https://it.wikipedia.org/wiki?curid=864961", "title": "Catecolammine", "text": ""}
{"id": "864962", "revid": "339392", "url": "https://it.wikipedia.org/wiki?curid=864962", "title": "Sigillo maledetto", "text": ""}
{"id": "864964", "revid": "122459759", "url": "https://it.wikipedia.org/wiki?curid=864964", "title": "Superauto Mach 5", "text": " \u00e8 un anime prodotto dallo studio Tatsunoko Productions, basato su un manga di Tatsuo Yoshida. \u00c8 stato uno dei primissimi anime ad avere successo anche all'estero, assieme ad \"Astro Boy\". La sigla italiana \u00e8 incisa dal gruppo I Cavalieri del Re sul singolo \"Superauto mach 5 go! go! go!/Calendar Men\".\nNel 1997 Hiroshi Sasagawa ne fece un remake il cui titolo originale in Giappone era il medesimo di quello della serie originale, mentre il titolo per il mercato anglofono \u00e8 \"Speed Racer X\".\nNel 2008 \u00e8 stato realizzato il film dal vivo \"Speed Racer\", diretto dalle sorelle Wachowski e interpretato tra gli altri da Emile Hirsch e Christina Ricci, basato sulla versione americana dell'anime originale: \"Speed Racer\" \u00e8 infatti il titolo che fu dato all'anime sul mercato statunitense.\nCambiamenti minori si verificano tra il manga e la serie animata, con differenze e modifiche in alcune storie narrate e con alcuni racconti posteriori aggiunti riguardanti certi personaggi e luoghi.\nLa storia \u00e8 incentrata sulle corse automobilistiche e segue le avventure di un giovane ambizioso che aspira a diventare campione del mondo di F1; il personaggio principale \u00e8 difatti questo ragazzo pilota chiamato Go Mifune.\nTrama.\nGo, con l'aiuto del suo fidato amico meccanico Kei, s'appresta a migliorare la sua auto da corsa in preparazione per la gara, aggiungendo un nuovo parabrezza.\nScopre per\u00f2 ben presto che il mondo delle corse \u00e8 stato inquinato dalla corruzione e sta per cadere sotto il controllo di un uomo d'affari megalomane. Gli viene difatti chiesto, in cambio d'una cospicua somma di denaro, di perdere la prossima gara di proposito; se non lo fa, sar\u00e0 peggio per lui.\nMa il nostro eroe non si piegher\u00e0, perch\u00e9 Go \u00e8 disposto a lottare per la giustizia a fianco dei suoi amici; user\u00e0 la macchina sportiva per combattere la concorrenza sleale e i criminali. Quest'organizzazione terroristica tenter\u00e0 allora di ucciderli con ogni mezzo a loro disposizione.\nSi troveranno cos\u00ec coinvolti nelle trame nascoste di un gruppo aziendale di successo, tra progetti di nuovi motori e gare sabotate, a volte mettendo a rischio la stessa vita di Go.\nPersonaggi.\nil nome gli \u00e8 dato in omaggio all'allora popolare star del cinema giapponese Toshir\u014d Mifune. Noto per il suo amore appassionato per le corse, guida da pilota provetto la Mach5, riuscendo per\u00f2 sempre a finire nei guai in compagnia del fratellino e della fidanzata Michi. Sempre pronto a prender parte alle gare pi\u00f9 insidiose e stabilire nuovi record mondiali di velocit\u00e0.\nHa anche un fratello maggiore di nome Ken'ichi. Indossa una camicia blu con un colletto bianco ed una grande G gialla disegnata sopra; ha un fazzoletto rosso attorno al collo, pantaloni bianchi, calzini rossi, mocassini marroni e guanti gialli. Porta un taglio di capelli alla Elvis Presley e i suoi occhi sono azzurri. Durante le gare indossa un casco integrale con una M stampata; in certe occasioni indossa anche una giacca rossa.\nFratellino di 7 anni di Go sempre pieno d'energie, il suo atteggiamento ribelle causa spesso problemi agli altri componenti dello staff. Goloso di caramelle, viene spesso corrotto con dolci o altri regali. Come arma personale utilizza una fionda.\nLo scimpanz\u00e9 addomesticato di Kurio, suo fedele compagno di guai. Indossa abiti simili a quelli del bambino e dimostra d'aver la stessa indole e carattere. Si nasconde spesso nel bagagliaio della Mach5, riuscendo anche a salvare Go quando si mette in situazioni troppo pericolose per lui. Sanpei e Kurio sono quasi identici in quanto ad intelligenza e stanno sempre insieme, come veri amici.\nPadre di Go, calvo, sovrappeso e iperprotettivo nei confronti di tutti i membri della sua famiglia. \u00c8 un ex lottatore di sumo (\u00e8 stato a suo tempo campione dei pesi massimi), costruttore e proprietario della macchina da corsa utilizzata da Go. Ha fondato una propria compagnia automobilistica, la \"Motors Mifune\", per poter lavorare liberamente alla progettazione e costruzione di un nuovo tipo di motore. Indossa una camicia rossa, un berretto ed una tuta da meccanico beige, porta un tocco comico alla serie. Le sue geniali capacit\u00e0 di progettazione gli hanno fatto creare motori molto potenti da installare nelle proprie auto, dando loro la possibilit\u00e0 di viaggiare alla massima velocit\u00e0 possibile mantenendo intatte le sue prestazioni.\nMadre di Go, \u00e8 uno dei personaggi secondari della storia, apparendo raramente sia nel manga che nell'anime con dialoghi limitati.\nMisterioso, esuberante, altruista e simpatico concorrente che gareggia con Go, sotto la cui identit\u00e0 segreta si nasconde in realt\u00e0 il fratello maggiore Ken'ichi. A suo tempo, a causa di disaccordi col padre, aveva lasciato la famiglia ed era scomparso, non prima d'aver promesso al padre che sarebbe diventato il pi\u00f9 grande pilota di auto da corsa esistente. Con l'identit\u00e0 di Racer X prosegue la sua carriera agonistica. Si scoprir\u00e0 verso la fine che in realt\u00e0 \u00e8 un agente segreto dell'interpol. La competizione tra i due fratelli via via che passa il tempo si fa sempre pi\u00f9 agguerrita, anche se un po' alla volta Go inizia a sospettare qualcosa, soprattutto dopo che Racer X dimostra d'aiutarlo e salvarlo dai pericoli, anche a costo di dover rinunciare alla vittoria: sacrifica in tal modo gare gi\u00e0 vinte per proteggerlo da altri piloti malintenzionati. La sua assistenza permette spesso a Go di vincere le gare di velocit\u00e0, dopo di che lascia la scena inosservato e scompare, sfuggente come sempre. Nessuno ha mai veduto il suo vero volto in quanto indossa sempre una maschera.\nFidanzata di Go, ha 18 anni e fa parte anche lei del team. Vola spesso su e gi\u00f9 con un elicottero durante le gare, consigliandolo sulla condotta migliore da attuare attraverso un collegamento radio. Nel manga viene specificato che suo padre \u00e8 il presidente d'una societ\u00e0 d'aviazione. Un evento ricorrente, utilizzato per aggiungere un tocco comico all'anime, \u00e8 quando Michi s'ingelosisce ed arrabbia quando vede Go che guarda affascinato qualche bella ragazza, o quando viene ignorata e lasciata sola e in disparte. Ha un taglio di capelli con frangetta.\nA differenza dei personaggi pi\u00f9 femminili dei cartoni animati di quel tempo, non viene raffigurata come vittima indifesa in perpetuo bisogno d'aiuto e protezione, anzi in alcune occasioni si trova lei stessa costretta a salvare altri personaggi maschili cercando di trarli fuori dalle situazioni difficili in cui si sono cacciati. Ha una parlantina ed un coraggio seconde a nessuno.\nIl meccanico tuttofare della societ\u00e0, indossa una maglietta gialla. Sia nel manga che nell'anime viene raffigurato come un giovane eccentrico che sa tutto sulle automobili.\n16 corridori, sulle cui divise sono ricamate le lettere dell'alfabeto inglese. Le loro vetture, ad eccezione della prima, hanno lo stesso aspetto con tinte viola-nero: dai loro fianchi possono spuntare ali quando si trovano nel bisogno di dover saltare crepacci o paludi. Viene sconfitta e distrutta insieme a Capitan Terrore da Go e i suoi amici che lo fecero cacciare dal mondo delle corse.\nSleale leader della pattuglia acrobatica, un tipo arrogante che cerca di sabotare le gare a proprio vantaggio. Ha una Z ricamata sulla sua uniforme da corsa, un volto scheletrico ed una piuma in cima al casco; guida la vettura numero 11. Nell'anime il suo personaggio viene parzialmente modificato. Viene sconfitto e distrutto insieme alla pattuglia acrobatica da Go e i suoi amici che lo fecero cacciare dal mondo delle corse.\nCaratteristiche dell'auto.\nLa Mach 5 \u00e8 un'auto dotata di un'enorme potenza e gadget tecnologici che la rendono superiore alle altre auto. Questi gadget sono attivabili tramite dei tasti situati sul volante.\nI tasti che il pilota ha a disposizione sul volante sono sette, contrassegnati dalle lettere dalla \"A\" alla \"G\" e sono disposti circolarmente tranne il tasto \"G\", che \u00e8 l'unico posto al centro del volante. La descrizione di questi tasti \u00e8 data nell'episodio due della serie animata."}
{"id": "864967", "revid": "339392", "url": "https://it.wikipedia.org/wiki?curid=864967", "title": "Sinistrocherio", "text": ""}
{"id": "864971", "revid": "46291", "url": "https://it.wikipedia.org/wiki?curid=864971", "title": "Hyparrhenia", "text": "Hyparrhenia \u00e8 un genere di piante della famiglia delle Poaceae (o Graminaceae).\nComprende le seguenti specie:"}
{"id": "864980", "revid": "4327", "url": "https://it.wikipedia.org/wiki?curid=864980", "title": "Arma sociale", "text": ""}
{"id": "864984", "revid": "1602064", "url": "https://it.wikipedia.org/wiki?curid=864984", "title": "Volo magico n. 1", "text": "Volo magico n. 1 \u00e8 il secondo album del musicista italiano Claudio Rocchi.\nTracce.\nParole e Musica di Claudio Rocchi."}
{"id": "864990", "revid": "289247", "url": "https://it.wikipedia.org/wiki?curid=864990", "title": "Mycota", "text": ""}
{"id": "864994", "revid": "1573940", "url": "https://it.wikipedia.org/wiki?curid=864994", "title": "Trachemys scripta", "text": "La tartaruga palustre americana, o scivolatrice comune, (Trachemys scripta \"in\" Schoepff, 1792)) \u00e8 una testuggine appartenente alla famiglia degli emididi.\nDescrizione.\nDimorfismo sessuale: il riconoscimento del sesso avviene attraverso l'individuazione dei caratteri sessuali secondari piuttosto evidenti nei soggetti adulti e subadulti. La coda del maschio \u00e8 pi\u00f9 lunga, robusta, grossa e larga alla base, unghie molto sviluppate soprattutto alle estremit\u00e0 degli arti anteriori e carapace appiattito. La femmina ha coda e unghie corte e carapace bombato.\nBiologia.\nPacifiche, di solito vivono in gruppi non superiori alla decina di esemplari.\nAlimentazione.\nOnnivora. Da piccola ha una dieta prevalentemente insettivora e a base di pesce, da adulta, invece, diventa prettamente vegetariana.\nRiproduzione.\nL'accoppiamento avviene in acqua, durante il quale il maschio esegue una singolare danza facendo vibrare le unghie anteriori contro il muso della femmina, dopodich\u00e9 avviene la vera e propria copula. La femmina sar\u00e0 pronta per la deposizione dopo circa 30 giorni, e cercher\u00e0 un luogo sabbioso e umido dove deporre le uova. Capita spesso che scavi diverse buche di prova prima di deporre. Una volta trovato il luogo adatto depone dalle 2 alle 30 uova in una buca a forma di fiasco profonda circa 8\u201312\u00a0cm, dopodich\u00e9 la ricopre con cura e non lascia alcuna traccia. Le deposizioni variano da una a tre nell'arco di una stagione riproduttiva. Le uova schiudono dopo 70-120 giorni, a seconda della temperatura di incubazione che deve essere compresa tra i 26 e i 32 gradi centigradi (temperature pi\u00f9 basse comportano tempi pi\u00f9 lunghi e prevalenza di nascite di sesso maschile e viceversa). Le uova assorbono acqua durante l'incubazione, diventando man mano pi\u00f9 grandi e rigide. \u00c8 molto importante che le uova non vengano girate rispetto alla posizione iniziale in quanto ci\u00f2 comporterebbe la morte dell'embrione.\nDistribuzione e habitat.\nIl loro habitat preferito sono i laghi, gli stagni e i fiumi dal corso d'acqua lento e fangoso con abbondanza di piante acquatiche. \nD'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta.\n\u00c8 originaria degli Stati Uniti sudorientali, e del Messico nordorientale.\nLa specie \u00e8 diffusa come specie aliena anche in molti paesi europei tra cui Francia, Spagna, Germania e Italia.\nSistematica.\nPrecedentemente erano riconosciute una quindicina di sottospecie, ora elevate quasi tutte a specie; attualmente sono riconosciute le 3 seguenti sottospecie:\nEco-etologia in Italia.\nLa \"Trachemys scripta\" \u00e8 inserita nell'elenco mondiale delle 100 tra le specie pi\u00f9 invasive.\nQuesta specie viene comunemente ritenuta una temibile predatrice di anfibi, pesci e uccelli acquatici e concausa della diminuzione degli esemplari dell'autoctona \"Emys orbicularis\".\nTale luogo comune \u00e8 in contrasto con studi italiani ed europei che evidenzierebbero che la specie nei primi anni di vita sia prevalentemente insettivora convertendosi da adulta a prettamente vegetariana ed opportunistica, con scarse capacit\u00e0 predatorie, al contrario della prettamente carnivora \"E. orbicularis\", inoltre non sono stati evidenziati casi di predazione alla piccola fauna simpatrica, pesci e pulli di rallidi e di anatidi.\nLa specie \u00e8 inclusa tra quelle di cui si deve denunciarne il possesso e il decesso quando esso avvenga, non pu\u00f2 essere abbandonata ma consegnata a specifiche strutture pubbliche o private individuate dalle Regioni e dalle Province autonome di Trento e Bolzano in accordo al Decreto Legge 230/2017, l'obbligo di consegna vige anche per gli esemplari accidentalmente trovati liberi, essendo una specie per la quale \u00e8 previsto l'obbligo di eradicazione.\nSi stima che in Italia ogni anno giungano circa 900.000 testuggini l'anno e l'abnorme diffusione degli esemplari, negli specchi, nei corsi d'acqua, e nelle fontane e laghi dei parchi pubblici \u00e8 dovuta esclusivamente al continuo rilascio di esemplari adulti o subadulti capaci di superare con una fase di letargo i rigori invernali, cosa non possibile per i giovani esemplari. \nNelle varie zone climatiche italiane \u00e8 stato osservato che le deposizioni di uova raramente portano alla schiusa e che gli esemplari sopravvivono solo in condizioni di semilibert\u00e0 in ambienti lacustri protetti e nelle zone meridionali con inverni meno rigidi.\nLa \"T. scripta\" \u00e8 soggetta a tutti i fattori antropici negativi a cui \u00e8 soggetta la \"E. orbicularis\" e la sua massiccia presenza \u00e8 dovuta solo al continuo costante rilascio di svariate decine di migliaia di esemplari adulti e subadulti ben alimentati nella fase di allevamento domestico, cosa che fa superare la fase di riduzione naturale per predazione a cui sono sottoposti i giovani esemplari selvatici.\nAnalizzando tutti questi fattori \u00e8 stato ipotizzato che senza questi continui rilasci questa specie sarebbe destinata a scomparire in alcune decine di anni per la sua incapacit\u00e0 di riprodursi e quindi sia da ritenere s\u00ec alloctona ma non specie acclimatata.\nStato di conservazione.\nLa specie non \u00e8 a rischio."}
{"id": "864995", "revid": "122841940", "url": "https://it.wikipedia.org/wiki?curid=864995", "title": "Otoscopia", "text": "L'otoscopia \u00e8 l'esame dell'orecchio che avviene per via endoscopica, pi\u00f9 frequentemente realizzato da un medico (generalista, pediatra oppure otorinolaringoiatra). L'esame viene effettuato al fine di visualizzare la membrana timpanica e il canale uditivo esterno. A questo scopo il medico utilizza uno strumento ottico specifico chiamato otoscopio. Raramente il medico pu\u00f2 ritenere di utilizzare per la valutazione il solo speculum auricolare. In questo caso necessiter\u00e0 di un piccolo specchio da posizionare sulla testa grazie ad una piccola fascia, al centro della fronte, con il quale dirigere la luce (naturale oppure di una lampada) nell'orecchio per l'esaminazione.\nStrumentazione.\nL'esame si esegue ricorrendo all'utilizzo di uno specifico strumento detto otoscopio.\nL'otoscopio pu\u00f2 essere idealmente suddiviso in una testa ed in un corpo che viene afferrato con una mano, similmente a come si fa con una maniglia.\nGeneralmente la struttura dello strumento \u00e8 realizzata in materiale plastico oppure, negli otoscopi pi\u00f9 professionali, in materiale metallico, per rendere lo strumento maggiormente durevole e di pi\u00f9 facile pulizia. La testa contiene una sorgente di luce (negli strumenti pi\u00f9 moderni alogena od a led) che ha lo scopo di produrre una illuminazione, omogenea e possibilmente priva di riflessi, del timpano e del condotto uditivo esterno. Sempre nella testa trova alloggiamento un'ampia lente di ingrandimento, in genere 3x, in vetro ottico ed antigraffio, per permettere una visione ingrandita e pi\u00f9 precisa delle strutture che vengono ispezionate. La parte pi\u00f9 anteriore (distale) della testa presenta un attacco per un auricolare in plastica, conico, di tipo usa e getta.\nIndicazioni.\nNella pratica clinica l'otoscopia \u00e8 l'esame principe per effettuare la diagnosi di otite media acuta.\nLa diagnosi otoscopica, in genere piuttosto semplice nelle mani di esaminatori esperti, pu\u00f2 presentare problemi se non viene effettuata con la dovuta attenzione ed accuratezza e con una strumentazione adeguata.\nGrazie alla otoscopia possono essere messi in evidenza corpi estranei all'interno del condotto uditivo esterno, malformazioni ed irregolarit\u00e0, lesioni infiammatorie, tumori.\nLa corretta visualizzazione, in tutti i suoi settori, della membrana timpanica \u00e8 molto importante in quanto permette di valutare l'insorgenza di infiammazioni e di patologie a carico dell'orecchio medio e, indirettamente, della tuba uditiva.\nProcedura.\nVa ricordato che un'accurata pulizia dell'orecchio \u00e8 importante per l'esecuzione di una corretta otoscopia.\nPer prima cosa l'esaminatore deve esercitare una trazione verso l'alto ed in dietro sul padiglione auricolare. Questa manovra consente di ottenere un discreto raddrizzamento del condotto uditivo esterno, che fisiologicamente tende ad essere curvo.\nNel corso dell'esame \u00e8 importante poggiare la mano che tiene l'otoscopio contro la testa del paziente per evitare lesioni accidentali al condotto uditivo. Sempre per tale motivo \u00e8 opportuno mettere il dito indice o mignolo contro la testa. \nVa posta particolare attenzione alla osservazione del condotto uditivo, per evidenziarne la forma, la dolorabilit\u00e0, l'eventuale presenza di materiale (essudato, corpi estranei, eczema). L'eventuale presenza di cerume pu\u00f2 renderne necessaria la rimozione con irrigazione del canale auricolare con acqua tiepida. A tal fine si usa una siringa da 20\u201330\u00a0cm\u00b3 o di maggiore capacit\u00e0.\nSuccessivamente l'attenzione va rivolta alla membrana timpanica, che deve essere considerata come la finestra dell'orecchio medio, e che \u00e8 convenzionalmente suddivisa in quattro quadranti: antero-superiore, antero-inferiore, postero-superiore e postero-inferiore: questa suddivisione \u00e8 utile nella diagnosi di sede delle lesioni dell'orecchio medio.\nL'esaminatore deve poter cogliere la posizione, il colore, la translucidit\u00e0 e mobilit\u00e0 della membrana timpanica. La membrana \u00e8 di colore grigio perla, translucida e presenta specifici punti di repere: tra questi il processo corto del martello, la \u201cpars flaccida\u201d, il processo lungo del martello ed il \u201dtriangolo luminoso\u201d, un'area molto importante nella diagnosi di malattie dell'orecchio medio.\nIn caso di necessit\u00e0 in molti modelli \u00e8 possibile procedere alla rimozione della lente, ed inserire una piccola strumentazione, che ad esempio pu\u00f2 essere utilizzata per la rimozione di corpi estranei.\nOtoscopio pneumatico.\nUn otoscopio pneumatico \u00e8 un normale otoscopio che per\u00f2 monta sulla testa operativa un dispositivo per inserire il sistema pompante. Tale sistema consiste in un tubo ed all'estremit\u00e0 un bulbo di gomma. Grazie all'otopneumoscopia si pu\u00f2 valutare la pressione nell'orecchio medio del bambino misurando la mobilit\u00e0 della membrana timpanica in risposta alla pressione positiva e negativa esercitata dall'esaminatore. \nSe la membrana timpanica si muove normalmente \u00e8 piuttosto improbabile che ci si trovi di fronte ad una effusione significativa nell'orecchio medio. Secondo alcuni Autori che hanno valutato l'accuratezza dei metodi diagnostici per determinare la presenza di effusione nell'orecchio medio nei bambini con otite media con effusione, l'otoscopia pneumatica fornirebbe valutazioni addirittura migliori rispetto all'impedenzometria ea alla reflettometria acustica.\nInterventi chirurgici.\nAlcune piccole operazioni chirurgiche possono essere effettuate per via otoscopia. Fra queste quelle certamente pi\u00f9 frequenti sono l'asportazione di polipi del condotto uditivo, la paracentesi del timpano e piccole operazioni sulla staffa."}
{"id": "865001", "revid": "1005847", "url": "https://it.wikipedia.org/wiki?curid=865001", "title": "Eldr", "text": ""}
{"id": "865002", "revid": "125645759", "url": "https://it.wikipedia.org/wiki?curid=865002", "title": "Una stagione all'inferno (film)", "text": "Una stagione all'inferno \u00e8 un film del 1971 diretto da Nelo Risi.\nIl film narra la vita e la morte di Arthur Rimbaud (1854-1891), poeta francese considerato \"maledetto\" e dei suoi rapporti con il poeta Paul Verlaine sino al viaggio nell'Etiopia di Menelik.\nTrama.\n1871. Appena giunto diciassettenne a Parigi, Arthur Rimbaud viene ospitato dal poeta Verlaine, colpito da alcune poesie inviategli da Rimbaud in precedenza. Presto Verlaine si rende conto di aver a che fare con un genio, fondatore di un nuovo e spietato modello di poetica e di scrittura e ne rimane completamente estasiato, a tal punto da passare molto del suo tempo con lui anzich\u00e9 con sua moglie.\nBen presto questo rapporto di amicizia si trasforma in amore omosessuale e il popolo, compresa la moglie, non vede di buon occhio la cosa, tanto che i due poeti sono costretti a stabilirsi in Inghilterra. Dopo un paio d'anni di vita burrascosa passati l\u00ec, Rimbaud e Verlaine litigano per l'ultima volta; mentre Arthur ritorna nel suo podere di famiglia in campagna, Verlaine viene arrestato per tentato omicidio.\nDopo qualche mese Verlaine scopre che Arthur si \u00e8 recato in Africa, in Etiopia, per coronare il suo sogno. Nel posto il poeta scrive le pi\u00f9 belle composizioni, in compagnia di una ragazza nera che lo assiste e lo cura, fino a quando Rimbaud non si ammala gravemente. Egli accusa un tumore alla gamba ed \u00e8 costretto a ritornare in Francia per farsela amputare. La sua malattia peggiora sempre di pi\u00f9, fino ad ucciderlo nel 1891.\nCritica.\n\"\u00abBiografia senza infamia e senza lode... non troppo profonda\u00bb\" *\u00bd "}
{"id": "865010", "revid": "79520", "url": "https://it.wikipedia.org/wiki?curid=865010", "title": "Mach 5 - Speed Racer", "text": ""}
{"id": "865020", "revid": "104458", "url": "https://it.wikipedia.org/wiki?curid=865020", "title": "Andrej Jerman", "text": "Biografia.\nCarriera sciistica.\nStagioni 1995-2004.\nSciatore specialista delle prove veloci originario di Tr\u017ei\u010d e attivo in gare FIS dal dicembre del 1994, Jerman esord\u00ec in Coppa Europa il 12 febbraio 1996 a Kranjska Gora in slalom gigante, senza concludere la prima manche. Due anni dopo, nel 1998, vinse la medaglia d'argento nel supergigante ai Mondiali juniores del Monte Bianco.\nEsord\u00ec in Coppa del Mondo il 12 dicembre 1998 nella discesa libera di Val-d'Is\u00e8re (57\u00ba), ai Giochi olimpici invernali a (28\u00ba nella discesa libera, 21\u00ba nel supergigante, non concluse la combinata) e ai Campionati mondiali a Sankt Mortiz 2003 (28\u00ba nella discesa libera, 30\u00ba nel supergigante, 15\u00ba nella combinata).\nStagioni 2005-2008.\nAi Mondiali di Bormio/Santa Caterina Valfurva 2005 fu 20\u00ba nella discesa libera, 17\u00ba nel supergigante e 15\u00ba nella combinata, mentre l'anno dopo, ai XX Giochi olimpici invernali di , nelle medesime specialit\u00e0 fu rispettivamente 28\u00ba, ancora 28\u00ba e 19\u00ba (suo miglior piazzamento olimpico in carriera).\nNella stagione 2006-2007 partecip\u00f2 ai Mondiali di \u00c5re (piazzandosi 17\u00ba nella discesa libera, 23\u00ba nel supergigante e 21\u00ba nella supercombinata) e conquist\u00f2 il primo podio in Coppa del Mondo il 23 febbraio, vincendo la discesa libera sulla Kandahar di Garmisch-Partenkirchen. Jerman fu il primo sciatore sloveno a vincere una gara di Coppa in questa specialit\u00e0.\nStagioni 2009-2015.\nAi Mondiali di Val-d'Is\u00e8re 2009 fu 13\u00ba nella discesa libera, 25\u00ba nel supergigante e 12\u00ba nella supercombinata; nella stagione seguente ottenne la sua seconda e ultima vittoria in Coppa del Mondo (nonch\u00e9 ultimo podio), il 29 dicembre sulla Stelvio di Bormio sempre in discesa libera, e partecip\u00f2 alle sue ultime Olimpiadi: a fu 28\u00ba nella discesa libera, 27\u00ba nella supercombinata e non complet\u00f2 il supergigante.\nNella sua ultima presenza iridata, Garmisch-Partenkirchen 2011, si classific\u00f2 17\u00ba nella discesa libera e 16\u00ba nel supergigante; si ritir\u00f2 alla fine della stagione 2012-2013 (la sua ultima gara in Coppa del Mondo fu la discesa libera di Wengen del 19 gennaio, nella quale si classific\u00f2 41\u00ba, anche se il 17 settembre 2014 prese ancora parte a una gara della South American Cup a El Colorado.\nCarriera da allenatore.\nDopo il ritiro \u00e8 divenuto allenatore nei quadri della nazionale slovena, assumendo l'incarico di vice-responsabile delle prove veloci della squadra maschile di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSouth American Cup.\nSouth American Cup - vittorie.\nLegenda:\nSG = supergigante"}
{"id": "865023", "revid": "767487", "url": "https://it.wikipedia.org/wiki?curid=865023", "title": "Le Stelle di Mario Schifano", "text": "Le Stelle di Mario Schifano, conosciuti anche come Le Stelle, sono stati un gruppo musicale nato a Roma e attivo negli anni sessanta, tra i primi in Italia a dedicarsi alla psichedelia insieme ai concittadini Chetro &amp; Co. Il gruppo strinse presto un sodalizio con Mario Schifano, che oltre a dare loro il nome, ne fece una emanazione della propria opera. Le Stelle di Mario Schifano sono considerati da una parte della critica odierna come uno degli atti di nascita della Musica underground italiana.\nBiografia.\nLa nascita delle Stelle.\nIl gruppo nasce dall'incontro del veneto Giandomenico Crescentini, ex bassista dei New Dada, con il chitarrista romano Urbano Orlandi. I due coinvolgono nel progetto l'ex tastierista dei Wretched, il veneto Nello Marini, e il batterista alessandrino Sergio Cerra.\nStabilitisi a Roma, dove iniziano a provare e a suonare le loro canzoni, conoscono Mario Schifano tramite Ettore Rosboch, amico d'infanzia di Orlandi. Schifano, allora impegnato nella sperimentazione di linguaggi e discipline diverse, inizia una collaborazione diventando a tutti gli effetti, assieme ad Ettore Rosboch parte integrante del gruppo, che assunse il nome \"Le Stelle di Mario Schifano\", in riferimento alle figure astrali che il pittore ritraeva nei modi pi\u00f9 strani, soprattutto su lastre di vetro e metallo (e di cui una copia si pu\u00f2 vedere sulla copertina dell'album del gruppo).\nCon questo nome tengono un concerto a settembre del 1967 al Teatro di via Belsiana a Roma, allora sede della compagnia teatrale Porcospino di Dacia Maraini: \u00e8 un vero e proprio evento per l'avanguardia artistica italiana, e lo spettacolo \u00e8 completato dalla proiezione del film di Schifano \"Anna Carini in agosto vista dalle farfalle\", proiettato sui musicisti mentre suonano (all'interno dell'LP vi \u00e8 una foto scattata dal fotografo Manfredi Bellati in tale occasione). Mario Schifano e Ettore Rosboch, che nei loro viaggi fra Londra e New York erano entrati in contatto con importanti realt\u00e0, della pop art e della scena musicale internazionale, che andavano dalla Factory di Andy Warhol ai Rolling Stones, spinsero il gruppo, ancora radicato su sonorit\u00e0 \"beat\", verso territori pi\u00f9 sperimentali e psichedelici costruendo un concerto basato sull'improvvisazione.\n\"Dedicato a\" e \"Grande Angolo\".\nMentre Schifano organizza la rappresentazione successiva (programmata per dicembre al Piper Club), i musicisti si recano a suonare a Torino, al Piperla di via XX Settembre dove riscuotono molto successo. Il Piperla era un locale alternativo torinese aperto dall'architetto Pietro Derossi ed era per la citt\u00e0 subalpina quello che il Piper Club era per Roma. Si esibivano quotidianamente gruppi beat provenienti da tutta Italia, i Primitives dell'allora sconosciuto Mal, gruppi teatrali e le prime apparizioni pubbliche di quelli che sarebbero stati i protagonisti dell'Arte Povera.\nIn quei giorni della tappa sotto la Mole il gruppo entra in sala d'incisione, agli studi \"Fono Folk Stereostudio\" di Happy Ruggiero, dove per la BDS (sigla per \"Ballabili di Successo\"), (casa discografica milanese distribuita dalla Ariston Records) incide il suo unico album, intitolato Dedicato a, con il quale il gruppo segna una tappa importante per l'evoluzione della scena underground italiana e della musica psichedelica internazionale. Notevole il primo brano dell'album, tra i pi\u00f9 sperimentali della musica italiana, la suite da 17 minuti \"Le ultime parole di Brandimante, dall'Orlando Furioso, ospite Peter Hartman e fine (da ascoltarsi con tv accesa, senza volume)\" che occupa tutto il lato A. Julian Cope nel suo blog \"Head Hermitage\", sottolinea come, se nel biennio '66-'67 era evidente la tendenza di alcuni gruppi a comporre brani che trascendessero nella forma e nella durata il classico brano beat alla Tin Pan Alley, \u00e8 anche vero che tali brani occupavano perlopi\u00f9 posizioni di secondo piano, relegati spesso in posizioni marginali nella struttura dell'album. Sempre secondo Cope, \"Ettore Rosboch e Mario Schifano decisero sfacciatamente che se volevano dare l'idea di essersi spinti pi\u00f9 in l\u00e0 di qualunque altro, non si potevano permettere di nascondere il loro capolavoro sul secondo lato. No, questo figlio di puttana sarebbe diventato la loro dichiarazione d'apertura\". Sul retro invece vi sono 5 canzoni pi\u00f9 brevi. Al disco collaborano anche altri musicisti: come il pittore Peter Hartman al pianoforte, Ettore Rosboch anche lui al piano, Antonmario Semolini (oggi orchestrale Rai e docente di flauto al Conservatorio di Torino) al flauto, Paul Thek al tamburello e la nobildonna Francesca Camerana (una delle prime freak torinesi) alle voci femminili. L'album, pubblicato ai primi di novembre, rimane una pietra miliare nella storia della musica italiana per l'unicit\u00e0 e le influenze acide e psichedeliche. Schifano cur\u00f2 completamente la veste grafica del disco, con copertina argentata e interno sfogliabile con foto del gruppo ritoccate dall'artista. Le scarse vendite del disco lo hanno reso nel tempo uno dei pi\u00f9 ricercati dai collezionisti, nonostante sia stato ristampato pi\u00f9 volte in CD.\nTornati a Roma, la sera del 28 dicembre si esibiscono finalmente al Piper, nello spettacolo organizzato da Schifano, che si intitola \"Grande angolo, sogni e stelle\" e che vede, oltre alla loro, l'esibizione di Shawn Philips e, direttamente dalla Factory di Andy Warhol, di Gerard Malanga. In contemporanea alla musica vengono proiettati su quattro grandi schermi panoramici alcuni filmati girati fra i guerriglieri vietnamiti, spezzoni di western con Tom Mix e di film girati personalmente da Schifano.\nNel 1968 il gruppo incide ancora un 45 giri pubblicato dalla CBS. In seguito, a causa dello scemato interesse di Schifano verso la collaborazione con il gruppo e delle aspirazioni da solista di Nello Marini (che infatti alla fine dell'anno incider\u00e0 da solista un 45 giri), il gruppo si scioglie.\nLe Stelle dopo le Stelle.\nMarini, dopo l'incisione di un 45 giri da solista (con le canzoni \"L'amore \u00e8 il mio mestiere\" e \"Il mio amore per te\"), entrer\u00e0 poi nei Venetian Power, con i quali incider\u00e0 nel 1971 l'album \"The Arid Land\" per la CBS, e continuer\u00e0 a suonare in Veneto, pubblicando nel 1993 un disco autoprodotto, \"Artista\", insieme al sassofonista Carlo Ponara.\nNel 1988 la Toast Records di Giulio Tedeschi inserir\u00e0 una canzone delle Stelle di Mario Schifano, \"Molto lontano (a colori)\", nella compilation \"Oracolo\", dedicata ai vecchi e ai nuovi artisti rappresentativi della psichedelia italiana.\nDiscografia.\nAlbum in studio\nSingoli\nPartecipazioni a compilation\nSingoli giri da solista di Nello Marini"}
{"id": "865024", "revid": "438678", "url": "https://it.wikipedia.org/wiki?curid=865024", "title": "Sprintf", "text": ""}
{"id": "865029", "revid": "729019", "url": "https://it.wikipedia.org/wiki?curid=865029", "title": "Panther Westwinds", "text": "La Panther Westwinds Limited era una casa automobilistica inglese. Nacque nel 1972 nei pressi di Londra per produrre auto di concezione moderna con una linea retro'; il primo modello fu infatti la Panther J.72 che replica esteticamente la Jaguar SS100 dotandola di motorizzazioni moderne Jaguar di diverse cilindrate.\nIl successo dell'idea fu notevole fino a culminare nella promessa dell'importatore statunitense che richiese 3.000 auto all'anno. Questa situazione determin\u00f2 per\u00f2 anche l'inizio del declino della marca in quanto la famiglia del fondatore ritenne di non finanziare l'investimento di 1.500.000 sterline necessarie per far fronte alla commessa, obbligandolo a cedere il controllo dell'80% delle azioni alla casa automobilistica coreana SsangYong Motor Company (che rilanci\u00f2 la societ\u00e0 inglese come Panther Car Company Limited).\nLa mentalit\u00e0 asiatica dei grandi numeri, di voler modificare tutto (le classiche poco pratiche caratteristiche di un'autovettura artigianale inglese) e tutti (il tradizionalista personale britannico), port\u00f2 nel 1984 ad imbarcarsi in un progetto ambizioso, la costosa e complessa realizzazione della Panther Solo una sportiva da 160 mph a 4 ruote motrici e con motore Ford Cosworth, tutti fattori che portarono alla chiusura definitiva dell'azienda nel 1990."}
{"id": "865033", "revid": "1782831", "url": "https://it.wikipedia.org/wiki?curid=865033", "title": "Dov'\u00e8 finita Carmen Sandiego?", "text": "Dov'\u00e8 finita Carmen Sandiego? (\"Where on Earth is Carmen Sandiego?\") \u00e8 un cartone animato basato sulla serie di videogiochi educativi di \"Carmen Sandiego\".\nIn Italia, la serie \u00e8 stata trasmessa per la prima volta su Rai 2 nella prima met\u00e0 degli anni novanta e venne replicata successivamente su DeA Kids.\nNel 2017 Netflix annuncia un reboot della serie con Gina Rodriguez e Finn Wolfhard come doppiatori principali in lingua originale.\nPersonaggi principali.\nCarmen Sandiego.\nCarmen Sandiego \u00e8 una ladra internazionale ed \u00e8 a capo di un'organizzazione criminale, chiamata \"V.I.L.E.\", ma nonostante tale nome, Carmen rispetta un forte codice della morale.\n\u00c8 rappresentata come una donna ispanica dai lunghi capelli scuri, che indossa guanti neri, ed \u00e8 sempre vestita con un trench rosso e con un borsalino (fedora) in testa.\nCarmen rimane orfana quando era ancora molto piccola e viene mandata a vivere in un collegio, il \"Golden Gate Girls' School\", a San Francisco, dove rimane finch\u00e9 il Capo decide di darle un posto dove vivere e un lavoro presso l'agenzia investigativa ACME. Gi\u00e0 all'et\u00e0 di 17 anni aveva risolto un numero considerevole di casi, grazie anche all'aiuto del suo partner giapponese Suhara. Misteriosamente sparisce e, lasciata la ACME, si dedica al crimine. \u00c8 una donna abile e scaltra e ama lasciare indizi riguardo al prossimo furto, creando un'intricata sfida, giocando \"al gatto e al topo\" con i suoi inseguitori.\nZack.\nZack \u00e8 un ragazzo di quattordici anni, con capelli biondi e occhi azzurri. \u00c8 il fratello minore di Ivy, ma, nonostante la giovane et\u00e0, \u00e8 veramente un piccolo genio dalle mille risorse. Ad esempio, sa parlare diverse lingue e ha un'ottima memoria fotografica. Prende i casi meno seriamente della sorella, che risulta perci\u00f2 essere pi\u00f9 facilmente frustrata.\nIvy.\nIvy \u00e8 una ragazza diciottenne, dai capelli rossi e corti e con occhi azzurri. \u00c8 la sorella maggiore di Zack, che la chiama spesso \"sorellina\" in modo ironico, cosa che le d\u00e0 alquanto fastidio. \u00c8 esperta nelle arti marziali ed \u00e8 anche un ottimo pilota, ma, a differenza del fratellino, non sa parlare lingue straniere.\nIl Capo.\nIl Capo (in inglese \"The Chief\", nome che va interpretato come l'acronimo di \"Computerized Holographic Imaging Educational Facilitator\") \u00e8 appunto il capo dell'agenzia investigativa ACME e assiste i due fratelli protagonisti, aggiornandoli su nuovi indizi e aiutandoli a risolverli. \u00c8 rappresentato con una testa, che appare come un'immagine olografica. \u00c8 amico di Carmen, ma decide di non seguirla nella sua \"nuova vita\", nutrendo comunque un certo affetto per la donna, nonostante la sua scelta. In principio, quando Carmen era appena entrata nell'agenzia investigativa, Capo era al quel tempo un rudimentale androide impacciato. Venne affidato a Carmen come partner che a quel tempo era ancora un'apprendista. Tra i due si form\u00f2 subito una grande amicizia e una squadra affiatata. Non \u00e8 risaputo se Capo sappia il motivo per cui Carmen ha deciso di cambiare diventando una ladra internazionale. \nMusica.\nLa musica della sigla di apertura del cartone richiama al Coro dei Giannizzeri intitolato \"Singt dem gro\u00dfen Bassa Lieder\" presente nella quinta scena del primo atto de \"Il ratto dal serraglio\" di Wolfgang Amadeus Mozart.\nDoppiaggio.\nEdizione italiana.\nL'edizione italiana della serie animata venne curata dalla Royfilm, mentre il doppiaggio italiano \u00e8 stato effettuato presso la SEFIT-CDC e diretto da Marco Mete su dialoghi di Andrea De Leonardis e Anna Rita Pasanisi.\nReboot del 2019.\nIl 14 aprile 2017, il sito di informazioni di Hollywood, The Tracking Board, ha riferito di aver appreso esclusivamente di una serie animata su Carmen Sandiego per Netflix e che Gina Rodriguez era la voce del personaggio eponimo. Il sito ha riportato anche che la serie animata di 20 episodi mirerebbe a essere \"educativa quanto divertente\", in linea con lo stile del franchise. La trasmissione \u00e8 iniziata nel gennaio 2019.\nLa serie \u00e8 prodotta da Houghton Mifflin Harcourt, che possiede i diritti sul franchising dopo che il suo predecessore aziendale Riverdeep acquist\u00f2 la propriet\u00e0 nel 2002. Finn Wolfhard \u00e8 stato ingaggiato per prestare la sua voce al personaggio giocatore, che viene descritto come complice e amico principale di Carmen.\nNel marzo 2018, Netflix ha anche ordinato un film live-action di Carmen Sandiego, ancora una volta con Rodriguez come personaggio titolare."}
{"id": "865035", "revid": "1746590", "url": "https://it.wikipedia.org/wiki?curid=865035", "title": "Jabloko", "text": "Il Partito Democratico Unificato Russo - Jabloko (in russo: \u0420\u043e\u0441\u0441\u0438\u0439\u0441\u043a\u0430\u044f O\u0431\u044a\u0435\u0434\u0438\u043d\u0435\u043d\u043d\u0430\u044f \u0414\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u0430\u044f \u041f\u0430\u0440\u0442\u0438\u044f - \u042f\u0431\u043b\u043e\u043a\u043e, \"Rossijskaja Ob\"edinennaja Demokrati\u010deskaja Partija - Jabloko\") \u00e8 un partito russo.\nJabloko \u00e8 un partito socioliberale filo-occidentale, \u00e8 membro dell'Internazionale liberale e dell'ALDE.\nSegretario del partito \u00e8 Nikolaj Rybakov. \nIl nome \"Jabloko\", che letteralmente significa \"mela\", fu ispirato dall'acronimo dei cognomi dei relativi fondatori (\"\u042f\" di Grigorij Javlinskij, \"\u0411\" di Jurij Boldyrev e \"\u041b\" da Vladimir Lukin; cio\u00e8 JA-B-L). La \"mela\" del nome \u00e8 richiamata anche dal simbolo, che consiste in un cerchio rosso e un triangolo isoscele verde.\nStoria.\n\"Jabloko\" nacque come organizzazione pubblica nel 1993, mentre dal 2001 ha acquisito lo \"status\" di partito politico. Alle politiche del 1993 \"Jabloko\" ottenne il 7,86% dei voti e 27 seggi alla Duma. Alle elezioni legislative del 1995 \"Jabloko\" ottenne il 6,89% dei suffragi e 45 seggi. I socioliberali furono preceduti dal Partito Comunista della Federazione Russa, dal Partito Liberal-Democratico di Russia, nazionalisti, e dai conservatori di \"Nostra Casa Russia\", il partito vicino al presidente Boris El'cin. Alle elezioni presidenziali del 1996, complice anche una massiccia campagna mediatica sostenuta dai cosiddetti \"oligarchi\", El'cin recuper\u00f2 inaspettatamente il proprio consenso, superando di poco pi\u00f9 di tre punti percentuali il candidato comunista Gennadij Zjuganov (35,3% contro 32%). Grigorij Javlinskij, candidato di \"Jabloko\", giunse quarto col 7,34% dei voti.\nAlle elezioni legislative del 1999, la formazione liberale scese al 5,93% dei voti ed ottenne 20 seggi. Lo stesso risultato ottenuto da Javlinskij alle elezioni presidenziali del 2000, giungendo per\u00f2 terzo dietro al vincitore Vladimir Putin ed a Gennadij Zjuganov. Alle elezioni legislative del 2003 \"Jabloko\" consegu\u00ec il 4,30%, non superando lo sbarramento del 5% ed ottenendo solo 4 seggi nei collegi uninominali. Nel 2004 \"Jabloko\" ha rinunciato a presentare un proprio candidato alle presidenziali, appoggiando l'indipendente Irina Khakamada, iscritta alla Unione delle Forze di Destra (SPS) (3,8% dei voti).\nA fronte della costante diminuzione di voti, \"Jabloko\" ha cercato di promuovere l'integrazione delle formazioni politiche d'ispirazione liberale e neoliberale, finora senza successo.\nAlle elezioni parlamentari in Russia del 2007 Jabloko ha ottenuto l'1,59%, non eleggendo alcun parlamentare. Si candida anche un suo movimento interno, Alternativa Democratica di Alexei Navalny. Alle elezioni per il rinnovo della Duma del 2011, Jabloko ha aumentato i suoi consensi, grazie al generale spostamenti di voti dal partito Russia Unita ai partiti di opposizione, ed \u00e8 quindi passato al 3,43%, questo risultato non ha consentito alla formazione liberal-europeista di entrare alla camera bassa per via della nuova legge elettorale che prevede un sistema proporzionale con uno sbarramento al 7% (fatto salvo il diritto di tribuna sopra il 5%)."}
{"id": "865036", "revid": "46291", "url": "https://it.wikipedia.org/wiki?curid=865036", "title": "Panicoideae", "text": "Le Panicoidee (Panicoideae Link, 1827) sono una sottofamiglia delle Poacee (o Graminacee).\nImportanza economica.\nAppartengono a questa sottofamiglia, tra l'altro, cereali di grande importanza economica come il mais (\"Zea\"), il sorgo (\"Sorghum\"), nonch\u00e9 la canna da zucchero (\"Saccharum\").\nLa sottofamiglia comprende anche specie che sono usate per l'alimentazione umana solo in particolari aree geografiche, tra cui in particolare il miglio, nome che, nel senso pi\u00f9 ampio, comprende i seguenti cereali, tutti coltivati per l'alimentazione umana oltre che animale, soprattutto in Africa e in Asia:\nEsistono anche generi che hanno importanza non alimentare, come \"Miscanthus\", usato per ornamento e per la produzione di carta e giudicato molto promettente per la produzione di biocarburanti.\nTassonomia.\nLa classificazione APG riconosce piena validit\u00e0 a questa sottofamiglia, a cui assegna circa 200 generi e oltre specie."}
{"id": "865039", "revid": "63756", "url": "https://it.wikipedia.org/wiki?curid=865039", "title": "Fprintf", "text": ""}
{"id": "865044", "revid": "547992", "url": "https://it.wikipedia.org/wiki?curid=865044", "title": "Gigi Rizzi (attore)", "text": "Biografia.\nRaggiunse una certa notoriet\u00e0 come personaggio della vita mondana francese e italiana degli anni sessanta, spesso citato dai giornali di cronaca rosa per il breve flirt avuto con Brigitte Bardot nell'estate del 1968. Terzogenito di quattro fratelli, la sua famiglia era proprietaria di un'industria di laterizi a Piacenza. Dopo la seconda guerra mondiale si trasfer\u00ec a Nervi (quartiere di Genova) e inizi\u00f2 a frequentare la Costa Azzurra, in particolare Saint-Tropez, dove si fece notare con un gruppo di amici fra cui Beppe Piroddi, Franco Rapetti (detto \"il Principe\"), Rodolfo Parisi e Gianfranco Piacentini, conosciuti come \"les italiens\". A questo gruppo si aggiunse in un secondo momento anche il costruttore torinese Giorgio Uberti Bona.\nNel 1967, insieme a Beppe Piroddi, apr\u00ec in zona Brera a Milano la prima discoteca in Italia, il Number One. Sulla scia del grande successo ottenuto dal locale milanese, nel 1969 venne aperto un Number One anche a Roma, nei pressi di Via Veneto. Il locale romano fu poi chiuso nel 1972, in seguito al famoso \"Scandalo Number One\", quando venne trovata cocaina nei bagni. \nNel 1969 debutt\u00f2 come attore nel film \"La donna invisibile\" di Paolo Spinola, e da l\u00ec continuer\u00e0 una carriera cinematografica nei film \"La morte risale a ieri sera\" (1970) di Duccio Tessari, \"Roma bene\" (1971) di Carlo Lizzani, \"Ettore lo fusto\" (1972) di Enzo G. Castellari, fino a \"L'occhio nel labirinto\" (1972) di Mario Caiano.\nAlla met\u00e0 degli anni settanta abbandon\u00f2 la vita mondana europea e si trasfer\u00ec in Argentina, dove acquist\u00f2 un terreno e un cospicuo numero di capi di bestiame, fondando cos\u00ec un'importante azienda agricola. Nel 2004 torn\u00f2 in Italia per partecipare al reality show \"La fattoria\". Sposato con Dolores, un'argentina, e padre di tre figli, mor\u00ec nel 2013, il giorno del suo 69\u00ba compleanno, a seguito di un malore occorsogli mentre si trovava a Saint-Tropez. Ha lasciato un libro autobiografico, curato da Giangiacomo Schiavi, dal titolo \"Io, BB e l'altro '68\". Negli ultimi tempi viveva a Sori, in provincia di Genova. Dopo le esequie, svoltesi a Nervi in Liguria, \u00e8 stato sepolto accanto ai genitori nella tomba di famiglia nel cimitero di San Nazzaro."}
{"id": "865048", "revid": "599013", "url": "https://it.wikipedia.org/wiki?curid=865048", "title": "Business center", "text": "Con business center si intendono le strutture che erogano servizi di ufficio arredato a tempo con servizi di segretariato.\nStoria.\n\u00c8 ormai condiviso globalmente, ma mancano fonti certe, che il servizio abbia preso inizio negli USA, dopo la \"grande depressione\" del 1929 I primi \"Business Center\" sono stati creati da gruppi di avvocati che dovendo condividere molti costi per la gestione dei propri studi hanno cominciato a gestire con un'ottica di centro di costo i propri affari, a cominciare dalle grandi raccolte giuridiche fino alle sale riunioni o alle segretarie condivise.\nA conferma di ci\u00f2 vediamo che il maggior operatore mondiale, a livello di metratura, ospitava avvocati fino alla fine degli anni novanta del XX secolo.\nCaratteristiche.\nIl servizio si esplica analogamente a quanto accade in un residence, in cui il cliente utilizza la struttura per viverci per un tempo variabile, trovando tutti i servizi inclusi nel corrispettivo che va a pagare.\nCos\u00ec succede in un \"centro di uffici residence\" o \"business center\". Le aziende che utilizzano questi servizi accedono in una struttura che mette loro a disposizione, in modo centralizzato, uffici completamente arredati con una o pi\u00f9 postazioni di lavoro, corredati di linee telefoniche dirette, connessione a internet e di tutti i servizi di gestione e manutenzione ordinaria e straordinaria, dalle spese condominiali alle utenze, pulizie, asporto rifiuti solidi urbani. Inoltre un servizio di segreteria e reception personalizzata prende nota delle telefonate, raccoglie la posta e accoglie i clienti per tutto l'arco della giornata, operando esattamente come se fosse lo \"staff\" del cliente.\nNel mondo.\nSi stima che vi siano circa 8000 \"business center\" nel mondo di cui circa un met\u00e0 negli Stati Uniti. In Europa sono circa 2000 e il restante si colloca nel resto del mondo. Impressionante la diffusione e la crescita ad oggi nell'estremo oriente, a cominciare dalla Cina. In Europa il numero maggiore di business center \u00e8 localizzato in Gran Bretagna, con pi\u00f9 di 1000 centri, quasi 400 nella sola Londra.\nSono presenti numerosi network commerciali che operano a livello internazionale: \"ABCN-Alliance Business Center Network\", \"HQ\", \"Regus\", \"Locartis\" che offrono ai clienti la possibilit\u00e0 di trovare la propria location all'interno di una scelta vastissima di affiliati e la possibilit\u00e0 di utilizzare servizi comuni a prezzi e condizioni omologhe nel mondo.\nItalia.\nNella storia delle reti commerciali italiane dei centri business center si annoverano \"Executive Service Business Centre\", che opera con la struttura di franchising dal 1975 ed \u00e8 ancora attiva, \"Business Center Network\", consorzio di operatori che ha operato dalla fine degli anni ottanta fino al 2001 e \"Ufficiarredati.it,\" che riunisce 90 business center indipendenti in 18 regioni con la formula dell'affiliazione al portale internet.\nTra gli operatori \"storici\", citati nell'articolo de Il Sole 24 Ore, si annoverano Direzionale Eur di Roma e Business Center di Padova.\nNel settembre 2006 risultavano attivi complessivamente circa 185 centri uffici di diverse dimensioni, secondo un'indagine ANIUR. Nel Maggio 2015 Ufficiarredati.it ha eseguito una nuova mappatura realizzando anche un'infografica. Sono stati rilevati in Italia 207 centri contro i 181 rilevati nel 2013. 52 di questi in Lombardia e 45 nel Lazio. La citt\u00e0 con il maggior numero di business center \u00e8 Roma con 39, seguita da Milano con 37, Torino con 12 e Catania 9. In Italia i centri di uffici arredati a tempo cominciano ad operare all'inizio del 1970 a Milano. Da qui una lenta diffusione fino all'attuale mappatura. Nel 2004-2007 il numero \u00e8 aumentato in modo notevole, pi\u00f9 del 30%, denotando la maturit\u00e0 del mercato sia come offerta che come domanda.\nTra gli operatori internazionali presenti si trovano \"Regus\", il maggiore operatore mondiale sul mercato con pi\u00f9 di 1000 centri in propriet\u00e0 nel 5 continenti, \"Locartis\" rete francese maggiormente caratterizzata in Europa, e \"Alliance Business Centers Network\", il maggiore network mondiale di operatori indipendenti presente in 60 nazioni con pi\u00f9 di 700 centri. Esistono infine due associazioni di categoria dei \"business center\": Assotemporary, che opera presso l'Unione del Commercio di Milano e aderisce a Confcommercio rappresentando anche i \"temporary shop\" e le aziende di servizi afferenti al mondo del temporaneo, e ANIUR, l'Associazione Nazionale Italiana Uffici Residence."}
{"id": "865052", "revid": "647919", "url": "https://it.wikipedia.org/wiki?curid=865052", "title": "Ione calcio", "text": ""}
{"id": "865053", "revid": "767487", "url": "https://it.wikipedia.org/wiki?curid=865053", "title": "Catastrofi a scelta", "text": "Catastrofi a scelta (\"A Choice of Catastrophes\") \u00e8 un libro di divulgazione scientifica di Isaac Asimov.\nIn esso vengono analizzate tutte le possibili realistiche cause che porteranno o potrebbero portare alla scomparsa del genere umano.\nIl libro parte da una scala universale (la morte termica dell'universo, oppure il \"big crunch\"), quindi scende a livello del sistema solare (descrivendo l'espansione del Sole al termine del suo ciclo dell'idrogeno, oppure l'effetto della collisione con asteroidi) e infine illustrando le possibili fonti di catastrofe legate alla Terra e all'attivit\u00e0 degli esseri umani."}
{"id": "865055", "revid": "47767", "url": "https://it.wikipedia.org/wiki?curid=865055", "title": "Romino", "text": ""}
{"id": "865061", "revid": "1372005", "url": "https://it.wikipedia.org/wiki?curid=865061", "title": "Plectrude", "text": "Origine.\nSecondo alcune fonti, era figlia di Ugoberto, siniscalco di Clodoveo III e conte palatino nel 697, e di sant'Erminia, fondatrice e prima badessa del monastero di Oehren, nei pressi di Treviri.\nBiografia.\nLa famiglia da cui proveniva era una delle pi\u00f9 potenti d'Austrasia, infatti possedeva parecchi feudi nella zona tra Treviri e Colonia.\nSecondo l'anonimo continuatore del cronista Fredegario, che la defin\u00ec nobile e molto assennata, tra il 670 ed il 675, Plectrude spos\u00f2 il maggiordomo di palazzo di tutti i regni dei Franchi, Pipino di Herstal o Pipino II, figlio del Maggiordomo di palazzo di Austrasia e consigliere di Sigeberto III, Ansegiso (a sua volta figlio del vescovo di Metz Arnolfo e di Doda, figlia del vescovo di Metz, Arnoaldo) e di Begga, figlia di Pipino di Landen o Pipino I (figlio di Carlomanno, maggiordomo di palazzo in Neustria per il re Clotario II), e di sua moglie Itta, cui diede due figli: Drogone e Grimoaldo.\nPoco prima del 690, Pipino II si spos\u00f2 per la seconda volta, in condizione di bigamia, che alcuni cronisti considerano concubina, con Alpaide che gli diede un figlio: Carlo poi detto Martello (ca. 690- aprile 714), futuro maggiordomo di palazzo di tutti i regni dei Franchi.\nAlla morte del marito Pipino, nel dicembre del 714, Plectrude divenne la tutrice del nipote Teodoaldo, che, dopo la morte dello zio Drogone ed il padre Grimoaldo, era gi\u00e0 maggiordomo di Neustria e Burgundia aveva ricevuto in eredit\u00e0 dal nonno anche l'Austrasia e quindi il titolo di Maggiordomo di tutti i regni Franchi; inoltre prese sotto la sua protezione il giovane re merovingio Dagoberto III, che aveva intenzione di nominare Ragenfrido maggiordomo di Neustria. Fece anche imprigionare a Colonia, il figliastro, Carlo Martello, che aspirava ad essere maggiordomo d'Austrasia.\nIn Neustria si inizi\u00f2 una sedizione contro Teodoaldo e raccolto un esercito, nella foresta Cotia, vicino a Compi\u00e8gne, i neustriani si scontrarono con lo smisurato esercito austrasiano di Teodebaldo che si diede alla fuga. Inizi\u00f2 cos\u00ec, nel regno dei Franchi, un periodo di turbolenza e di guerra civile.&lt;br&gt;In Neustria fu nominato maggiordomo Ragenfrido che raccolto l'esercito marci\u00f2 sino alle sponde della Mosa, devastando la regione, poi strinse un'alleanza col re di Frisia Redboldo. In quegli stessi giorni, Carlo Martello riusc\u00ec a liberarsi dalla prigionia.\nNel 715, il re Dagoberto III mor\u00ec, all'et\u00e0 di 16 anni, dopo cinque anni di regno, e Ragenfrido riusc\u00ec a far nominare re di Neustria il gi\u00e0 maturo merovingio, figlio di Childeberto II, Chilperico II, che era stato relegato in un monastero col nome di Daniele; e Chilperico conferm\u00f2 Ragenfrido maggiordomo di Neustria; Ragenfrido col suo alleato Redboldo invasero l'Austrasia e Colonia, dove Plectrude si era rinchiusa col nipote Teodealdo, venne posta sotto assedio.&lt;br&gt;Carlo tent\u00f2, nel 716, di liberare Colonia, ma dopo aver subito ingenti perdite (Battaglia di Colonia) si dovette ritirare. Cos\u00ec Plectrude ed il nipote confermarono sia Chilperico II re dei franchi che Raginfredo maggiordomo di Neustria, e gli cedettero parte dell'Austrasia e della Borgogna. Carlo nel frattempo era stato nominato maggiordomo d'Austrasia dalla nobilt\u00e0.\nAd Amblava per\u00f2, sulla via del ritorno, Chlperico II e Raginfredo furono sopraffatti da Carlo, che successivamente li insegu\u00ec e, nel 717, li sconfisse a Viciago, inseguendoli sino a Parigi, riuscendo cos\u00ec a liberare l'Austrasia.\nDopo aver liberarato l'Austrasia, Carlo rientr\u00f2 a Colonia da vincitore, Plectrude dovette cedergli tutti i poteri ed i titoli che erano stati di suo padre. Di conseguenza Plectrude perse ogni influenza politica, si ritir\u00f2 in convento e dopo pochi mesi mor\u00ec.&lt;br&gt;Plectrude fu inumata a Colonia, nella chiesa di Santa Maria in Campidoglio.\nFigli.\nPlectrude a Pipino II diede due figli:"}
{"id": "865063", "revid": "120456533", "url": "https://it.wikipedia.org/wiki?curid=865063", "title": "The League of Gentlemen", "text": "The League of Gentlemen \u00e8 un quartetto di comici britannici formatosi nel 1995 e costituito da Mark Gatiss, Steve Pemberton, Reece Shearsmith e Jeremy Dyson.\nLa serie \"The League of Gentlemen\".\nL'omonima serie televisiva per la quale sono diventati celebri \u00e8 ambientata nella immaginaria cittadina di Royston Vasey (in realt\u00e0 Hadfield, vicino a Manchester), da qualche parte nel nord dell'Inghilterra. Essa \u00e8 popolata da dozzine di bizzarri cittadini. Tutti i personaggi principali, sia maschili sia femminili, sono interpretati da Mark Gatiss, Steve Pemberton e Reece Shearsmith, mentre Jeremy Dyson ne firma soggetto e sceneggiatura assieme agli altri tre attori. La prima serie \u00e8 apparsa sulla BBC in Gran Bretagna nel 1999. In Italia tutte e tre le serie sono state trasmesse sottotitolate sui canali satellitari Jimmy e BBC Prime.\nSerie I (1999).\nLa serie intreccia le vicende dei cittadini pi\u00f9 eccentrici del paesino sperduto di Royston Vasey alle prese con una novit\u00e0: la costruzione di una nuova strada, che render\u00e0 pi\u00f9 facili le comunicazioni fra il paese e il resto del mondo. Compito di Tubbs ed Edward Tattsyrup, i coniugi e fratelli proprietari del \"local shop\" sar\u00e0 quello di impedire a ogni costo i lavori. A ogni costo.\nSerie II (2000).\nQuesta volta a minacciare la tranquilla (?) vita a Royston Vasey \u00e8 una strana epidemia. I sintomi? Sanguinamenti dal naso che portano gli abitanti alla morte in pochissimo tempo. Intanto Tubbs ed Edward, isolati come sempre sulla loro collinetta, sono alle prese con una nuova missione: trovare una compagna al figlio David.\nSerie III (2002).\nNovit\u00e0 di questa serie \u00e8 la tipologia dell'intreccio. Ogni episodio vede come protagonista uno dei personaggi \"illustri\" di Rosyton Vasey: da Pauline Campbell-Jones a Geoff Tipps, da Charlie Hull ad Alvin Steele. Il filo conduttore? La scena finale e una busta di nylon rossa.\nIl film.\nNel 2005 i quattro scrivono e interpretano un film, \"The League of Gentlemen's Apocalypse\", ambientato tra Royston Vasey e Londra. Il film \u00e8 diretto da Steve Bendelac e prodotto dalla Universal Pictures."}
{"id": "865064", "revid": "1573940", "url": "https://it.wikipedia.org/wiki?curid=865064", "title": "Opiinae", "text": "Le Opiinae rappresentano una sottofamiglia di insetti Imenotteri, appartenente alla famiglia dei Braconidi.\nDescrizione.\nSi tratta di Braconidi poco evoluti, comprendente specie per lo pi\u00f9 endoparassite solitarie di Ditteri. In quasi tutte le specie la femmina ovidepone nella larva dell'ospite, raramente nell'uovo. Lo sfarfallamento avviene sempre dal pupario dell'ospite.\nBiologia.\nGli \"Opiinae\" rientrano fra gli insetti ausiliari di maggiore importanza nella lotta biologica contro i Ditteri Tefritidi (genericamente chiamati \"mosche della frutta\").\nTassonomia.\nLa suddivisione interna di questa sottofamiglia \u00e8 ancora incerta. La ricerca \u00e8 corredata di un'ampia documentazione sulle specie, tuttavia molte delle specie descritte hanno una collocazione incerta in quanto si sospetta che si tratti di sinonimi. Le incertezze si estendono anche a livello di genere (tassonomia) in quanto diversi Autori ritengono che molti generi citati nella letteratura siano in realt\u00e0 sinonimi o sottogeneri di altri gi\u00e0 riconosciuti dalla maggior parte dei ricercatori. Un elenco dei generi in cui si suddivide la sottofamiglia, pertanto, sarebbe poco affidabile in quanto non esistono ancora schemi ampiamente condivisi.\nFra i generi pi\u00f9 noti e ricchi di specie, alcune diffusamente impiegate in esperienze o in programmi di lotta biologica, si citano \"Biosteres\" () e \"Opius\" ()."}
{"id": "865068", "revid": "1705737", "url": "https://it.wikipedia.org/wiki?curid=865068", "title": "Irlandesi", "text": "Gli irlandesi (in gaelico: \"Muintir na h\u00c9ireann, na h\u00c9ireannaigh, na Gaeil\"; in inglese: \"Irish, Irish people\") sono un gruppo etnico dell'Europa Occidentale, che ha origine in Irlanda. La maggior parte degli irlandesi parla la lingua inglese, mentre meno di un quarto della popolazione capisce e parla la lingua irlandese.\nStoria.\nIn accordo con le scoperte archeologiche, gli avi degli irlandesi hanno abitato l'isola d'Irlanda da circa 9.000 anni.\nI principali gruppi che in passato sono venuti a contatto con gli Irlandesi sono stati gli Scozzesi, i Vichinghi e gli Islandesi. L'invasione anglo-normanna dell'Alto Medioevo e il successivo dominio inglese introdussero in Irlanda le popolazioni dei Normanni, degli Anglo-Sassoni, dei Fiamminghi, dei Gallesi e dei Bretoni.\nSono numerosi gli irlandesi entrati a far parte della Storia. Nel VI secolo San Colombano fu un monaco missionario considerato uno dei padri d'Europa, seguito da Virgilio di Salisburgo e San Killian. Lo scienziato Robert Boyle \u00e8 invece ritenuto uno dei padri della Chimica. Famosi esploratori irlandesi sono: Brendano il Navigatore, Ernest Shackleton e Tom Crean. Secondo alcune fonti, il primo bambino europeo nato in Nord America aveva discendenze irlandesi da parte sia di padre che di madre, mentre secondo altri fu proprio un irlandese a mettere per primo piede sul suolo americano nella spedizione di Cristoforo Colombo nel 1492. \nFino alla fine dell'Ottocento gli irlandesi ricevevano un'educazione scolastica che comprendeva lo studio del latino e del greco. Fra i pi\u00f9 illustri scrittori irlandesi vi sono: Bram Stoker, Jonathan Swift, James Joyce, Oscar Wilde, William Butler Yeats, Samuel Beckett, Patrick Kavanagh e S\u00e9amus Heaney. Ci sono inoltre numerosi autori in lingua gaelica: Brian O'Nolan, Peig Sayers, Muiris \u00d3 S\u00failleabh\u00e1in e M\u00e1irt\u00edn \u00d3 Dire\u00e1in.\nNei secoli sono state tante le ondate di emigrazione a causa soprattutto di ragioni politiche, oppressioni religiose e problemi di natura economica, tanto che si parla propriamente di diaspora irlandese. Ci\u00f2 ha fatto s\u00ec che essi si stabilizzassero in diversi Paesi occidentali (soprattutto anglofoni): Regno Unito, Australia, Canada, Argentina, Cile, Nuova Zelanda, Messico, Francia, Germania e Brasile. Ma \u00e8 negli Stati Uniti che si concentra la pi\u00f9 alta percentuale: circa 9 volte in pi\u00f9 dell'Irlanda stessa."}
{"id": "865082", "revid": "1573940", "url": "https://it.wikipedia.org/wiki?curid=865082", "title": "Robat Karim", "text": "Robat Karim (in persiano \u0631\u0628\u0627\u0637\u200c\u06a9\u0631\u06cc\u0645) \u00e8 una citt\u00e0 (di 62.937 abitanti) dell'Iran, capoluogo dello shahrest\u0101n omonimo nella provincia di Teheran. Dista 27\u00a0km dalla capitale Teheran in direzione sud-est."}
{"id": "865085", "revid": "1915706", "url": "https://it.wikipedia.org/wiki?curid=865085", "title": "Bromocriptina", "text": "La bromocriptina \u00e8 un derivato semisintetico dell'ergotamina - un alcaloide naturale prodotto da \"Claviceps purpurea\" - che si comporta come un potente agonista dei recettori dopaminergici. Chimicamente \u00e8 un derivato dell'ergolina.\nFunzionalmente \u00e8 un agonista dopaminergico che pu\u00f2 essere utilizzato nel trattamento di tumori ipofisari, Malattia di Parkinson, Iperprolattinemia, Sindrome Neurolettica Maligna e il Diabete Mellito tipo 2.\nMeccanismo d'azione.\nGli studi farmacologici hanno confermato il fatto che la bromocriptina presenti debole attivit\u00e0 agonista del recettore dopaminergico D2 e parziale antagonista del recettore D1. Interagendo in particolare con i recettori localizzati sulle cellule luteotropiche dell'adenoipofisi, la bromocriptina inibisce la secrezione di prolattina, l'ormone responsabile della stimolazione della ghiandola mammaria e della lattazione. Sebbene sia questa la sua principale azione farmacologica, non pu\u00f2 essere negata un'interazione con i neuroni dopaminergici del nucleo striato.\nIndicazioni.\nDate queste caratteristiche la bromocriptina \u00e8 impiegata per la cura della galattorrea, delle malattie cicliche benigne della mammella. Inoltre \u00e8 utile nel trattamento dei prolattinomi in quanto riduce sia la concentrazione di prolattina nel plasma sia le dimensioni stesse del tumore. Viene pure prescritta in casi avanzati di mastite puerperale, ove l'allattamento va sospeso temporaneamente per proteggere il seno da ulteriori fonti di infezione.\nLa bromocriptina ha ulteriori capacit\u00e0 inibitorie verso il rilascio dell'ormone della crescita e pu\u00f2 essere utilizzata anche nell'acromegalia. In quest'ultimo caso, per\u00f2, va detto che andrebbero preferiti gli analoghi della somatostatina (come ad esempio l'octreotide) in quanto maggiormente efficaci.\nAl pari di altri agonisti dopaminergici ergolinici (pergolide, lisuride, cabergolina), la bromocriptina viene impiegata nella terapia della malattia di Parkinson."}
{"id": "865093", "revid": "767487", "url": "https://it.wikipedia.org/wiki?curid=865093", "title": "Sebastiano Neri", "text": "Biografia.\nMagistrato, coniugato, due figli.\n\u00c8 sostituto procuratore del tribunale di Catania quando \u00e8 stato eletto nel 1994 alla Camera dei deputati , nella XII legislatura, schierato dal Polo delle Libert\u00e0 nel collegio di Patern\u00f2 in collegamento con Alleanza Nazionale. Nel settembre 1994 \u00e8 eletto segretario del Comitato parlamentare di controllo sui servizi segreti.\nViene nominato da Fini responsabile giustizia di AN.\nNella legislatura successiva (1996) \u00e8 stato riconfermato alla Camera nello stesso collegio e in collegamento con lo stesso partito. Iscrittosi al gruppo di Alleanza Nazionale, durante il mandato parlamentare ha fatto parte della Commissione Giustizia e della Commissione Antimafia.\nNel 2001 si \u00e8 candidato alle elezioni regionali in Sicilia nel collegio regionale, nel \"listino\" presentato dal centrodestra a sostegno della candidatura di Salvatore Cuffaro alla presidenza della Regione, ma ha mancato l'elezione. Primo dei candidati non eletti. Torna in magistratura, e viene allora nominato vice Capo Dipartimento per gli Affari di Giustizia del Ministero di Grazia e Giustizia.\nIl 2 aprile 2003 \u00e8 per\u00f2 subentrato ad Antonino Croce, morto nel frattempo, come deputato all'Assemblea Regionale Siciliana, e si \u00e8 iscritto prima al gruppo di AN, e nel 2005 rompe con AN e aderisce al gruppo del Movimento per l'Autonomia. Nel 2004 \u00e8 stato eletto sindaco di Lentini, carica dalla quale \u00e8 stato dichiarato decaduto all'inizio del 2006 per incompatibilit\u00e0 con il mandato di parlamentare regionale.\nNella XV Legislatura (2006) \u00e8 tornato alla Camera, candidato nella lista \"Lega Nord-Movimento per l'Autonomia\" nella circoscrizione Sicilia 2: ancora una volta primo dei candidati non eletti, il 19 luglio 2006 \u00e8 subentrato a Nicola Leanza, che nel frattempo era stato eletto anche deputato regionale in Sicilia e ha optato per quest'ultimo mandato. A Montecitorio \u00e8 stato nominato componente della Commissione Giustizia.\nNel 2008 si \u00e8 ricandidato con il Movimento per le Autonomie ma non \u00e8 stato eletto, ed \u00e8 tornato in magistratura, come consigliere della Corte d'Appello del tribunale di Roma.\nNel novembre 2010 si \u00e8 avvicinato al movimento Forza del Sud. Nel giugno 2011 si \u00e8 ricandidato a sindaco di Lentini con Forza del Sud, PDL e Pid, ma ha perso al ballottaggio con il candidato di Terzo Polo e PD.\nDal 27 giugno 2016 \u00e8 presidente di sezione della corte d'appello di Messina."}
{"id": "865096", "revid": "7161281", "url": "https://it.wikipedia.org/wiki?curid=865096", "title": "Nello Neri", "text": ""}
{"id": "865097", "revid": "68337", "url": "https://it.wikipedia.org/wiki?curid=865097", "title": "Ipaspista", "text": ""}
{"id": "865101", "revid": "289247", "url": "https://it.wikipedia.org/wiki?curid=865101", "title": "Campionato di calcio nordirlandese", "text": ""}
{"id": "865102", "revid": "42081", "url": "https://it.wikipedia.org/wiki?curid=865102", "title": "Roberto Rolando Nicco", "text": ""}
{"id": "865103", "revid": "767487", "url": "https://it.wikipedia.org/wiki?curid=865103", "title": "Shahrest\u0101n di Robatkarim", "text": "Lo shahrest\u0101n di Robatkarim (in persiano: \u0631\u0628\u0627\u0637\u200c\u06a9\u0631\u06cc\u0645) \u00e8 uno dei 15 shahrest\u0101n della provincia di Teheran. Il capoluogo \u00e8 Robat Karim. Lo shahrest\u0101n \u00e8 suddiviso in una circoscrizione (\"bakhsh\"): "}
{"id": "865106", "revid": "1272592", "url": "https://it.wikipedia.org/wiki?curid=865106", "title": "Serravalle Ceno", "text": ""}
{"id": "865107", "revid": "44876", "url": "https://it.wikipedia.org/wiki?curid=865107", "title": "Promozione 1951-1952", "text": "La Promozione 1951-1952 fu la quarta ed ultima edizione di questa categoria calcistica italiana a disputarsi a carattere interregionale.\nIl campionato era gestito da tre leghe distinte denominate Lega Interregionale Nord, avente sede a Torino, Lega Interregionale Centro, avente sede a Firenze, e Lega Interregionale Sud, avente sede a Napoli. In totale furono 224 le squadre partecipanti.\nAvendo deciso la FIGC una radicale riforma dei campionati tramite il Lodo Barassi, questa edizione non mise in palio posti per la Serie C, ma fu finalizzata a dividere le societ\u00e0 partecipanti in due gruppi. Le migliori avrebbero avuto accesso al nuovo torneo di Quarta Serie a carattere interregionale in cui i giocatori percepivano dei compensi a titolo di rimborso spese; le altre squadre non ammesse alla nuova manifestazione sarebbero retrocesse nell'altrettanto nuovo Campionato Regionale denominato di Promozione perch\u00e9 queste societ\u00e0 rifiutarono il completo declassamento e perci\u00f2 preferirono essere inserite in un campionato comunque di alto profilo, seppur locale.\nEssendo disponibili 70 posti per la IV Serie, sessanta di questi vennero messi in palio sul campo nel numero di cinque per girone. Fino all'ultimo valse infatti la norma derogatoria introdotta nel 1948 per il Sud, il cui terzo girone era stato ammesso solo in via eccezionale e senza diritti acquisiti: fu per questo che alla locale Lega Interregionale vennero comunque assegnati solo dieci posti, come se i suoi gironi fossero solo due. Per i dieci posti rimanenti, invece, Ottorino Barassi segu\u00ec un metodo molto semplice: se li riserv\u00f2 personalmente, prefiggendosi di assegnarli di sua propria autorit\u00e0 con la sola clausola di un previo confronto non vincolante col Consiglio Federale. Quando il 9 luglio 1952 venne il momento delle decisioni, la Federazione fece sapere di aver scelto privilegiando i grandi centri e le perdenti degli spareggi; tuttavia, alcune esclusioni eccellenti come quelle della , della e delle perdenti gli spareggi al Nord, fecero trasparire la natura arbitraria nelle scelte compiute.\nLega Interregionale Nord.\nLa Lega Interregionale Nord aveva sede a Torino e organizzava un campionato composto da sei gironi. Le squadre partecipanti erano 108 in totale, di cui 76 gi\u00e0 affiliate alla Lega, 24 neopromosse dalle leghe regionali e 8 neoretrocesse dalla lega nazionale.\nLega Interregionale Centro.\nLa Lega Interregionale Centro aveva sede a Firenze e organizzava un campionato composto da quattro gironi. Le squadre partecipanti erano, dopo la rinuncia del Sogene, 68 in totale, di cui 52 gi\u00e0 affiliate alla Lega, 12 neopromosse dalle leghe regionali e 7 neoretrocesse dalla lega nazionale: gli organi federali non ritennero infatti di supplire alle intervenute vacanze d'organico, data l'imminente liquidazione della categoria.\nLega Interregionale Sud.\nLa Lega Interregionale Sud aveva sede a Napoli ed organizzava un campionato composto da tre gironi: tale numero vigeva tuttavia in deroga permanente all'assegnato numero di due soli gruppi, e questo fatto si rifletteva nelle particolari regole relative alle ammissioni ai nuovi tornei riformati. Le squadre partecipanti erano, dopo la rinuncia del Putignano, 47 in totale, di cui 35 gi\u00e0 affiliate alla Lega, 8 neopromosse dalle leghe regionali e 4 neoretrocesse dalla lega nazionale."}
{"id": "865108", "revid": "1610933", "url": "https://it.wikipedia.org/wiki?curid=865108", "title": "Pigliamosche delle Chatham", "text": ""}
{"id": "865109", "revid": "46291", "url": "https://it.wikipedia.org/wiki?curid=865109", "title": "Centaurea ucriae", "text": "Il fiordaliso delle scogliere di Ucria (\"Centaurea ucriae\" ), un endemica della Sicilia, \u00e8 una pianta erbacea, angiosperma dicotiledone, appartenente alla famiglia delle Asteraceae.\nEtimologia.\nIl nome generico (\"Centaurea\") deriva dal Centauro Chirone. Nella mitologia greca si racconta che Chirone, ferito ad un piede, guar\u00ec medicandosi con una pianta di fiordaliso. L'epiteto specifico di questa pianta (\" jacea \") deriva dal vocabolo greco \"\u201dyakinthus\u201d\" (= Giacinto) e si riferisce al colore della corolla simile a quella dei giacinti. Il nome della specie \u00e8 un omaggio alla memoria del botanico siciliano Bernardino da Ucria.\nDescrizione.\n\u00c8 una pianta perenne, camefita suffruticosa, alta da 50 a 100\u00a0cm.\nIl fusto \u00e8 legnoso e ramificato, con foglie laciniate e tomentose. I fiori sono riuniti in infiorescenze a corimbo con capolino rosso-purpureo, a fioritura tardo-primaverile. I frutti sono acheni di 4\u20135\u00a0mm con pappo di 2\u00a0mm.\nFormula fiorale: \nDistribuzione e habitat.\n\u00c8 un endemismo della Sicilia occidentale, segnalato in passato in numerose stazioni tra cui Monte Cofano, Monte Pellegrino, Capo Gallo e le isole Egadi.\nPredilige le rupi calcaree in prossimit\u00e0 del mare.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa posizione tassonomica di questa specie \u00e8 incerta. Di seguito sono indicate le varie posizioni tassonomiche secondo alcune checklist botaniche.\nSecondo la pubblicazione \"An annotated checklist of the Italian Vascular Flora\" (2005) il nominativo \"Centaurea ucriae\" \u00e8 valido e comprende tre sottospecie (subsp. \"todari\" , subsp. \"umbrosa\" e subsp. \"ucriae\")."}
{"id": "865110", "revid": "1610933", "url": "https://it.wikipedia.org/wiki?curid=865110", "title": "Tordo delle Chatham", "text": ""}
{"id": "865114", "revid": "1610933", "url": "https://it.wikipedia.org/wiki?curid=865114", "title": "Balia melanica delle Chatham", "text": ""}
{"id": "865115", "revid": "106908", "url": "https://it.wikipedia.org/wiki?curid=865115", "title": "Giuseppe Marinello", "text": "Biografia.\nOdontoiatra, dopo lo scioglimento della Democrazia Cristiana aderisce a Forza Italia.\nAttivit\u00e0 politico.\nElezione a deputato.\nViene eletto per la prima volta alla Camera dei deputati nella XIV Legislatura nel collegio maggioritario di Sciacca, dove viene schierato dalla Casa delle Libert\u00e0.\nRiconfermato alla Camera nella legislatura successiva nelle lista di Forza Italia nella \"circoscrizione Sicilia 1\", \u00e8 stato poi confermato nelle liste del Popolo della Libert\u00e0, del quale diviene Membro del Consiglio Direttivo alla Camera.\nHa ricoperto il ruolo di coordinatore provinciale di Forza Italia ad Agrigento.\nMarinello \u00e8 stato relatore, assieme a Maurizio Fugatti della Lega Nord, del ddl Sviluppo del 2011 approvato alla Camera il 21/06/11 con 317 si,293 no e 2 astenuti, dopo che il Governo ha posto la questione di fiducia.\nElezione a senatore.\nAlle elezioni politiche del 2013 viene eletto al Senato della Repubblica, nelle liste del Popolo della Libert\u00e0 in Sicilia.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare.\nAlle elezioni regionali Siciliane del 5 novembre 2017 si candida all'ARS, nelle liste di Alternativa Popolare in provincia di Agrigento. Ottiene 3.528 preferenze e non viene eletto.\nNon si ricandida pi\u00f9 alle elezioni politiche del 2018."}
{"id": "865117", "revid": "7161452", "url": "https://it.wikipedia.org/wiki?curid=865117", "title": "Giuseppe Francesco Maria Marinello", "text": ""}
{"id": "865121", "revid": "7161470", "url": "https://it.wikipedia.org/wiki?curid=865121", "title": "Antonino Mormino", "text": ""}
{"id": "865122", "revid": "1305772", "url": "https://it.wikipedia.org/wiki?curid=865122", "title": "The Black Adder", "text": "The Black Adder \u00e8 una serie televisiva comica britannica del 1983; \u00e8 la prima stagione della serie \"Blackadder\". \nTrama.\nAmbientata nel 1485 alla fine del medioevo, la serie \u00e8 scritta sotto la forma di storia segreta nella quale re Riccardo III vinse la battaglia di Bosworth e, dopo il suo omicidio, viene seguito sul trono inglese da Riccardo IV, uno dei principi nella Torre.\nIn un periodo di grande instabilit\u00e0, l'Inghilterra \u00e8 vittima di conflitti interni, come la guerra delle due rose. Il protagonista \u00e8 principe Edmund Plantageneto Blackadder duca di Edimburgo detto \"the Black Adder\", un nobile ingenuo e inetto, che cerca di sopravvivere tra intrighi e conflitti di potere. Il suo fedele aiutante \u00e8 Baldrick, figlio di Robin the Dung Gatherer, un servo astuto che gli risolve i problemi. Vi \u00e8 anche un altro compagno al fianco di Blackadder, Lord Percy Percy.\nProduzione.\nSviluppo.\nRowan Atkinson e Richard Curtis svilupparono l'idea per la serie mentre stavano lavorando a \"Not the Nine O'Clock News\". Desiderosi di evitare confronti col celebre \"Fawlty Towers\", essi ebbero l'idea di realizzare una sitcom storica. Un episodio pilota mai trasmesso venne realizzato nel 1982 e poi venne commissionata una serie di sei episodi.\nRiprese.\nLe riprese della serie si tennero al Alnwick Castle in Northumberland e nella campagna circostante nel febbraio 1983. Brinkburn Priory, un'autentica ricostruzione di una chiesa monasteriale medioevale, \u00e8 stata utilizzata come set per l'episodio \"The Archbishop\". La serie impieg\u00f2 inoltre un numero elevato di comparse, nonch\u00e9 costosi costumi in stile medievale e cavalli. Le riprese al castello furono rese difficili dal maltempo: in molte scene all'aperto \u00e8 visibile la neve.\nSequel.\nIl successo della serie port\u00f2 alla realizzazione di altre tre serie che seguono le vicende dei discendenti di Edmund Blackadder.\nVennero inoltre realizzati due cortometraggi (\"The Cavalier Years\" (1988) e \"Blackadder Back &amp; Forth\" (1999)) ed uno speciale televisivo (\"Blackadder's Christmas Carol\" (1988))."}
{"id": "865125", "revid": "122652822", "url": "https://it.wikipedia.org/wiki?curid=865125", "title": "BMW C1", "text": "La BMW C1 \u00e8 uno scooter prodotto dalla tedesca BMW, che si differenzia da tutto il resto della produzione motociclistica attuale per il fatto di essere dotato di cellula di sicurezza a prova di crash, nonch\u00e9 di uno speciale sistema di cinture di sicurezza (la combinazione di una cintura a due punti e di una a tre punti) che trattengono il guidatore all'interno dell'abitacolo in qualsiasi situazione. \nIn caso di rovesciamento laterale, la presenza di un roll bar all'altezza delle spalle e di appositi elementi antiurto ad assorbimento progressivo, allontanano il rischio di contatto della testa con il suolo. Queste dotazioni di sicurezza sono state ritenute cos\u00ec affidabili che nella maggior parte dei Paesi europei la normativa vigente (in Italia art. 171 comma 1bis, lettera b del C.d.S.) esenta ufficialmente il conducente dall'obbligo del casco, in vigore per tutti gli altri veicoli a due ruote motorizzati.\nStoria e profilo.\nUnitamente a doti di sicurezza, la cellula, con la presenza di un ampio parabrezza e del tettuccio garantisce anche un discreto grado di protezione del guidatore contro gli eventi atmosferici. Ad aumentare il comfort e la comodit\u00e0 d'uso vi \u00e8 da citare anche la possibilit\u00e0 di montare un pratico bauletto sul retro della cellula.\nIl primo prototipo di questo veicolo viene presentato alla Fiera Internazionale della Motocicletta IFMA di Colonia nel 1992 ma lo sviluppo della versione definitiva risale al 1997 (progetto siglato Z14). Entra in produzione verso la fine del 1999 grazie alla collaborazione di Bertone ed \u00e8 commercializzato in Europa a partire dalla primavera del 2000. La produzione termina nel 2003.\nNel 2004 la Citro\u00ebn ottiene l'uso della stessa sigla anche per la messa in produzione del modello pi\u00f9 piccolo della sua gamma di autovetture (Citro\u00ebn C1) e, in contemporanea, cessa la commercializzazione del BMW C1.\nIl primo modello, disponibile negli allestimenti \"Base\", \"Family Friend\" ed \"Executive\", \u00e8 equipaggiato da un motore monocilindrico di 125 cm\u00b3. \nNel 2001 debutta anche un modello \"200\" (disponibile negli stessi allestimenti) con motorizzazione di cilindrata aumentata a 176 cm\u00b3; nella primavera dello stesso anno viene commercializzata anche una versione speciale caratterizzata da una verniciatura che richiama i colori della scuderia automobilistica di Formula 1 BMW-Williams.\nDa stime non ufficiali la produzione complessiva di questo mezzo dovrebbe attestarsi intorno alle 30.000 unit\u00e0 di cui la maggior parte circolanti in Europa (in particolare nelle principali zone urbane di Germania, Italia, Gran Bretagna, Francia, Svizzera e Spagna).\nSul mercato anche altri produttori (tra i quali, Benelli e Peugeot) si sono cimentati con modelli di scooter coperti che per\u00f2, essendo privi dei particolari dispositivi di sicurezza presenti sul Bmw C1, non sono omologati per la guida senza casco."}
{"id": "865128", "revid": "1728", "url": "https://it.wikipedia.org/wiki?curid=865128", "title": "Citt\u00e0 d'Ombria", "text": "Citt\u00e0 d'Ombria, nota anche come Castelliere d'Ombria e Citt\u00e0 d'Umbr\u00eca, \u00e8 un sito archeologico fondato probabilmente tra il III e il II secolo a.C. dai Liguri o dagli Umbri, fortificato nel VI o VII secolo dai Bizantini, che si trova a 977\u00a0m s.l.m. alle pendici del monte Barigazzo nei pressi delle frazione di Tosca, all'interno del comune di Varsi, in provincia di Parma.\nToponimo.\nL'origine del toponimo, al pari di quella del sito archeologico, non \u00e8 ancora completamente chiara. Mentre nel caso in cui i fondatori della citt\u00e0 fossero stati gli Umbri i dubbi svanirebbero immediatamente, pi\u00f9 difficile sarebbe la spiegazione qualora l'insediamento fosse sorto per mano dei Liguri, come oggi pare pi\u00f9 probabile; un'ipotesi ritenuta non troppo attendibile gi\u00e0 dallo storico Bernardo Pallastrelli legherebbe il nome \"Ombria\" alla presunta origine ambrona dei Liguri, che sarebbe stata rivelata da Plutarco nelle \"Vite parallele\".\nScavi.\nNel 1861, sulla base delle \"Effemeridi\", redatte nel 1832 dal conte Gianbattista Anguissola, e delle \"Pitture delle Valli di Taro e Ceno\", scritte in forma di epistola nel 1617 da Francesco Picinelli e Bernardo Landolo, l'archeologo americano Alessandro Wolf intraprese una campagna di scavi accanto a un piccolo specchio d'acqua, ribattezzato Lago di Citt\u00e0, su un altopiano del monte Cravedosso, nei pressi della piccola frazione di Tosca; per 3 mesi, grazie ad alcuni finanziamenti privati, i lavori proseguirono, consentendo di portare alla luce i resti di una torre angolare e dell'adiacente cinta muraria dell'antica citt\u00e0. \nNegli anni seguenti gli studiosi cercarono di datare il sito archeologico, ma nessuno fu in grado di stabilire con certezza l'epoca delle rovine e la civilt\u00e0 che le edific\u00f2; furono proposte molte ipotesi, tra cui quella del paletnologo Luigi Pigorini, incline a una datazione alto-medievale, rigettata dalla maggioranza degli storici; furono considerate pi\u00f9 verosimili le attribuzioni agli Umbri e ai Liguri. Mentre dei secondi la presenza nella zona \u00e8 testimoniata grazie al rinvenimento nei secoli di alcuni insediamenti, per quanto riguarda i primi mancano tuttora le prove che ne certifichino qualsiasi contatto col territorio; tuttavia, la coesistenza dei due luoghi contigui di antica origine, Citt\u00e0 d'Umbria e Tosca, indusse lo studioso Bernardo Pallastrelli a propendere per la prima ipotesi, in considerazione del legame che per alcuni secoli un\u00ec i Tusci agli Umbri. In entrambi i casi, gli storici ipotizzarono che la citt\u00e0 sarebbe stata fondata quale avamposto fortificato a difesa del territorio dalle incursioni dei Celti oppure dei Romani, qualora fosse stata edificata in epoca pi\u00f9 recente.\nNel 1892 tent\u00f2 invano di svelare il mistero dell'origine della citt\u00e0 l'archeologo Giovanni Mariotti. Nel 1950 fu intrapresa una nuova campagna di ricerche dal marchese Maurizio Corradi Cervi, che raccont\u00f2 i risultati dei suoi studi nel suo diario, attribuendo ai Liguri la fondazione dell'insediamento.\nAltre indagini con l'ausilio di numerosi specialisti furono effettuate nel 2012 dalla Soprintendenza archeologica dell'Emilia-Romagna, consentendo di giungere a un risultato finalmente pi\u00f9 affidabile; furono individuate due diverse fasi costruttive della citt\u00e0: la prima, risalente al III o II secolo a.C., sarebbe dovuta ai Liguri, mentre la seconda, cui sarebbero da attribuire i resti ancora visibili all'interno del sito archeologico, ai Bizantini, che nel VI o VII secolo vi avrebbero eretto una struttura fortificata per difendersi dalle invasioni dei Goti o dei Longobardi.\nRovine.\nLa citt\u00e0 si estende su una superficie pressoch\u00e9 trapezoidale di 7200\u00a0m2, di cui solo 160 finora identificati; tutti i ruderi rinvenuti appartengono molto probabilmente alla fase bizantina dell'insediamento.\nIn corrispondenza dello spigolo occidentale si trovano i resti di una torre a base quadrata, di 8\u00a0m per lato, che emergevano di 1,5\u00a0m nel 1861, mentre oggi, a causa dello stato di abbandono del sito, misurano solo circa 0,5\u00a0m di altezza. Verso nord si estende per 50\u00a0m, oltre il varco di una delle antiche porte, un tratto delle mura esterne della citt\u00e0 fortificata, realizzato in muratura regolare; al termine del rettifilo, la cinta devia ortogonalmente proseguendo per ulteriori 10\u00a0m con le stesse caratteristiche costruttive del tratto precedente, mentre per i restanti 35\u00a0m la parete \u00e8 costituita da pietre sconnesse; pi\u00f9 avanti non rimangono tracce della cinta, irrimediabilmente perduta.\nVerso sud-est, invece, si estende per 78\u00a0m un tratto di mura con andamento leggermente incurvato, che segue l'orografia del terreno; dopo alcuni metri dalla torre, la cinta \u00e8 internamente suddivisa in 33 piccoli vani rettangolari, che costituivano presumibilmente i sostegni dei camminamenti di ronda; al termine la muratura si interrompe per la probabile presenza di un'altra porta cittadina, dopodich\u00e9 la cinta riprende irregolarmente dirigendosi verso nord per circa 17\u00a0m, oltre i quali non rimangono ulteriori tracce. I tratti mancanti a nord ed est corrispondono al bordo esterno dell'altopiano, oltre il quale il versante improvvisamente scoscende verso valle.\nAll'interno della citt\u00e0, dominata da numerosi esemplari secolari di faggi, il suolo ondulato \u00e8 coperto da pietre sparse, probabilmente appartenenti alle antiche costruzioni; durante gli scavi ottocenteschi l'archeologo Alessandro Wolf rinvenne una grande buca della profondit\u00e0 di 8\u00a0m, praticata in epoca imprecisata probabilmente alla ricerca di tesori, ma non trov\u00f2 alcun reperto degno di nota. Anche le altre indagini riportarono alla luce scarsi manufatti, ma le ricerche svolte nel 2012 dimostrarono la presenza, nei magazzini del Museo archeologico nazionale di Parma, di vari frammenti di ceramiche di produzione locale risalenti all'epoca alto-medievale, raccolti nel sito archeologico ma volutamente ignorati negli scavi passati per avvalorare la tesi della fondazione preromana."}
{"id": "865129", "revid": "775372", "url": "https://it.wikipedia.org/wiki?curid=865129", "title": "Franco Bortolani", "text": "Fu deputato della Democrazia Cristiana per venti anni e pi\u00f9 volte sottosegretario.\nBiografia.\nSi laure\u00f2 giovanissimo in Scienze Agrarie e divent\u00f2 presidente dei bacini montani. Strettissimi i rapporti con la Coldiretti, che gli consentirono la conquista del seggio parlamentare nelle elezioni del 1972 con oltre 46.000 preferenze nella circoscrizione Modena, Reggio, Parma e Piacenza.\nFu rieletto nel '76, nel '79, nell'83 e nell'87, rimanendo ininterrottamente in parlamento dalla VI alla X legislatura.\nEsperto riconosciuto di problemi della campagna e delle zone montane, Bortolani ebbe incarichi di Governo e parlamentari. Per molti anni ha presieduto la Commissione Agricola della Camera dei deputati.\nCol Governo Craxi I venne nominato nel 1983 Sottosegretario alle Finanze, incarico che mantenne anche nei successivi governi Craxi II e Fanfani VI, avviando la ristrutturazione e l'informatizzazione del sistema catastale.\nNella Democrazia Cristiana fu responsabile nazionale dell'Ufficio economico."}
{"id": "865130", "revid": "125979722", "url": "https://it.wikipedia.org/wiki?curid=865130", "title": "Robin Wood", "text": "Lo scrittore fu in possesso di tre nazionalit\u00e0: paraguayana, argentina e danese; si tende a dare la precedenza alla nazionalit\u00e0 argentina nel classificarlo come autore per la sua appartenenza a questa scuola. Inoltre parlava correntemente quattro lingue.\n\u00c8 noto per essere uno degli autori di fumetti pi\u00f9 prolifici del mondo. Tra i suoi personaggi pi\u00f9 celebri: Dago, Nippur di Lagash, Savarese, Gilgamesh, Martin Hel, i legionari di \"Qui la Legione\" e \"Amanda \"e Pepe S\u00e1nchez. La sua abbondante produzione \u00e8 pubblicata in italiano quasi esclusivamente dall'Eura Editoriale (poi divenuta Editoriale Aurea). Un'importante eccezione \u00e8 rappresentata dal nono albo gigante di Dylan Dog (novembre 2000).\nBiografia.\nNasce da genitori di origini irlandesi in una piccola colonia fondata alla fine del XIX secolo da un gruppo di socialisti australiani, che si erano stabiliti nel profondo della selva paraguayana per realizzare la \"nuova Australia\", una comunit\u00e0 utopica improntata all'uguaglianza e alla vita in comune.\nRimane a Colonia Cosme, dove non c'era n\u00e9 elettricit\u00e0 n\u00e9 acqua corrente, fino a cinque anni, per condurre poi una vita raminga con la madre, che lo porta anche a Buenos Aires; frequenta solo le scuole elementari, perch\u00e9 la madre, non riuscendo a mantenerlo, lo lascia in un orfanotrofio; a undici anni inizia gi\u00e0 a lavorare nel deserto del Chaco.\nPassa l'adolescenza tra Asunci\u00f3n e Buenos Aires, mantenendosi con oltre una decina di lavori diversi, tra cui anche il pugilato, finch\u00e9 raggiunge uno zio nell'Alto Paran\u00e0 e fa il camionista insieme a lui; ama molto leggere, e questa passione lo porta a vincere un premio dell'Ambasciata francese in Paraguay che gli permette di diventare corrispondente per il quotidiano \"El Territorio\".\nA ventidue anni lo troviamo a Buenos Aires, dove lavora in fabbrica e vive in una pensione con cinque letti per stanza, in una situazione di estrema povert\u00e0.\nAma molto disegnare, e frequenta nel tempo libero l'Accademia di Belle Arti, dove all'epoca insegnava Alberto Breccia, e la Panamericana dell'arte, con l'obiettivo di diventare un fumettista.\nCapisce ben presto di non aver sufficiente talento con la matita e il pennino, ma la frequentazione di quelle scuole gli consente di conoscere Lucho Olivera, del quale diventa amico grazie alla comune passione per la civilt\u00e0 sumera.\nOlivera lo convince a scrivere alcune sceneggiature per fumetti incentrate proprie sulla storia sumera e le sottopone al suo editore, l'Editorial Columba, che decide di pubblicarle.\nCos\u00ec, sul numero 135 della rivista D'artagnan del primo luglio 1966 appare il primo fumetto scritto da Robin Wood.\nIl fumettista ne \u00e8 per\u00f2 all'oscuro, perch\u00e9 ha smesso di frequentare l'Accademia e la Panamericana; Lucho Olivera, cui aveva lasciato le storie dimenticandosene subito dopo, non sa dove abiti n\u00e9 come rintracciarlo.\nIl modo in cui Wood scopre di essere diventato un fumettista \u00e8 romanzesco: vagabondando sotto la pioggia all'alba, dopo esser arrivato in ritardo in fabbrica ed esser stato quindi cacciato dal capoturno, si ferma a un'edicola e sfoglia la rivista per cui disegna il suo amico Lucho Olivera, e scopre con enorme stupore che il suo nome campeggia accanto a quello dell'amico disegnatore.\nIngaggiato dalla Columba, che lo paga 200 pesos per ogni sceneggiatura, lascia la fabbrica, dove guadagnava appena 100 pesos al mese lavorando 12 ore al giorno, e comincia a scrivere storie su storie, all'insegna di quella prolificit\u00e0 che \u00e8 il suo tratto distintivo: a un certo punto, per evitare che sulle riviste comparisse quasi solo il suo nome, l'editore gli impone di usare vari pseudonimi (Mateo Fussari, Robert O'Neil, Roberto Monti, Carlos Ruiz e Cristina Ruttegard).\nDopo undici mesi decide di lasciare Buenos Aires per andare a conoscere il mondo; si imbarca su un piccolo cargo italiano, il Calazeta, e per 22 anni peregrina tra Europa e Asia, zaino in spalla e una macchina da scrivere portatile per scrivere le sue \"historietas\", non fermandosi mai pi\u00f9 di sei mesi nello stesso posto.\nMuore dopo una lunga malattia il 17 ottobre 2021 all'et\u00e0 di 77 anni.\nRiconoscimenti.\nNel 1996 ha vinto il Premio Yellow Kid al Salone Internazionale dei Comics"}
{"id": "865137", "revid": "799504", "url": "https://it.wikipedia.org/wiki?curid=865137", "title": "Giacomo Del Maino", "text": "Discendente da una famiglia di artisti del legno, fu a capo di una delle principali botteghe operanti nel Ducato di Milano nella seconda met\u00e0 del XV secolo.\nVita ed opere.\nLa personalit\u00e0 artistica di Giacomo Del Maino, attenta alle novit\u00e0 rinascimentali emergenti in campo architettonico e nelle arti figurative, connot\u00f2 in Lombardia\u00a0\u2013 assieme a quella dei Fratelli De Donati ed al cosiddetto Maestro di Trognano \u2013 una stagione assai fertile per la produzione di opere lignee di arte sacra, a cominciare dalle grandi ancone d'altare.\nTra le sue prime opere vanno ricordati gli stalli del coro di Santa Maria del Monte sopra Varese (1478): i dossali decorati con scene dominate da grandi motivi vegetali accostano il suo stile a quello di Baldino da Surso. \nIl nome di Giacomo \u00e8 ricordato innanzi tutto come autore dell'ancona (circa 1485) che racchiudeva La Vergine delle Rocce di Leonardo da Vinci. Il contratto per la realizzazione dell'ancona, fu firmato con la Confraternita dell'Immacolata Concezione l'8 aprile 1480.Tra gli altri lavori di maggior impegno va ricordata l'ancona (anch'essa andata perduta) realizzata per la scuola dell'Immacolata Concezione in San Francesco Grande a Milano (circa 1483): i documenti conservati testimoniano l'importanza dell'opera che prevedeva una \"lista de li ornamenti\" che chiamava in causa Leonardo e Ambrogio de Predis. A tale opera si ispirano verosimilmente gli altari, tuttora in sito, realizzati in Valtellina: quello della chiesa di San Maurizio di Ponte in Valtellina, realizzato in collaborazione con Bernardino de Donati (\"Ancona dell'Immacolata\"), e quello di Sernio, oratorio di Santa Maria della Neve.\nNel 1496, quando gi\u00e0 anche i suoi due figli - Giovanni Angelo e Tiburzio - erano registrati a Milano come maestri del legno, Giacomo decise di trasferire la sua bottega da Milano a Pavia, attratto forse dalle importanti commesse per le decorazioni della Certosa grazie ai contatti con Giovanni Antonio Amadeo.\nA quella data Giacomo manteneva la direzione della bottega: le prime opere nelle quali si comincia ad osservare il maggior talento artistico di Giovan Angelo sono frutto di una stretta collaborazione col padre, come ad esempio avviene nell'imponente \"Ancona di Santo Stefano\" nella Basilica di San Michele Maggiore a Pavia."}
{"id": "865139", "revid": "124627117", "url": "https://it.wikipedia.org/wiki?curid=865139", "title": "Velocit\u00e0 di gruppo", "text": "La velocit\u00e0 di gruppo di un'onda \u00e8 la velocit\u00e0 con cui si propagano nello spazio le variazioni nella forma dell'ampiezza dell'onda. Si tratta della velocit\u00e0 dell'inviluppo o \"modulante\" dell'onda.\nDefinizione.\nLa velocit\u00e0 di gruppo \u00e8 definita dall'equazione:\ndove:\nLa velocit\u00e0 di gruppo \u00e8 spesso considerata la velocit\u00e0 a cui l'energia o l'informazione sono trasportate dall'onda. In molti casi questa \u00e8 una visione accurata, e la velocit\u00e0 di gruppo pu\u00f2 essere pensata come la velocit\u00e0 di segnale della forma d'onda. Tuttavia la comunicazione superluminale non \u00e8 possibile, poich\u00e9 la velocit\u00e0 di segnale rimane inferiore alla velocit\u00e0 della luce. \u00c8 anche possibile ridurre la velocit\u00e0 della luce a zero, fermando l'onda, o facendo in modo che l'onda sembri propagarsi in senso contrario.\nLa funzione \"\u03c9\"(\"k\") che ci d\u00e0 \"\u03c9\" in funzione di \"k\" \u00e8 nota come relazione di dispersione. Se \"\u03c9\" \u00e8 direttamente proporzionale a \"k\", allora la velocit\u00e0 di gruppo \u00e8 esattamente proporzionale alla velocit\u00e0 di fase. In caso contrario, l'inviluppo dell'onda verr\u00e0 distorto mentre si propaga. Questa \"dispersione di velocit\u00e0 di gruppo\" \u00e8 un importante effetto nella propagazione dei segnali lungo le fibre ottiche e nella progettazione dei laser a impulsi brevi.\nL'idea di una velocit\u00e0 di gruppo diversa dalla velocit\u00e0 di fase di un'onda fu proposta per la prima volta da W.R. Hamilton nel 1839, mentre la prima trattazione completa si deve a Rayleigh in \"Theory of Sound\" (Teoria del Suono) del 1877.\nVelocit\u00e0 di gruppo nella materia.\nAlbert Einstein fu il primo ad introdurre la dualit\u00e0 onda-particella, nel 1905 per i quanti di luce e nel 1909 per la radiazione di corpo nero. Louis de Broglie ipotizz\u00f2 nel 1924 che, simmetricamente, ogni particella avrebbe dovuto presentare caratteristiche ondulatorie. La meccanica quantistica ha poi mostrato il comportamento ondulatorio di molte particelle materiali (elettroni, neutroni, protoni), anche per sistemi massivi come delle macromolecole.\nDe Broglie concluse quindi che la velocit\u00e0 di ogni particella formula_2 avrebbe dovuto essere uguale alla velocit\u00e0 di gruppo formula_3 del pacchetto d'onda ad essa associato:\ndove\nUsando le relazioni note dalla relativit\u00e0 speciale si ottiene infatti che"}
{"id": "865141", "revid": "3330", "url": "https://it.wikipedia.org/wiki?curid=865141", "title": "Giacomo del Maino", "text": ""}
{"id": "865142", "revid": "729019", "url": "https://it.wikipedia.org/wiki?curid=865142", "title": "Cinque Nazioni 1964", "text": "Il torneo di rugby a 15 delle Cinque Nazioni del 1964 si disput\u00f2 dal 4 gennaio all'11 aprile. Il torneo venne vinto da Galles e Scozia.\nClassifica.\n "}
{"id": "865143", "revid": "729019", "url": "https://it.wikipedia.org/wiki?curid=865143", "title": "Cinque Nazioni 1965", "text": "Il torneo di rugby a 15 delle Cinque Nazioni del 1965 si disput\u00f2 dal 9 gennaio al 27 marzo. Il torneo venne vinto dal Galles.\nRisultati.\nNell'ultimo match, l'arbitro designato, Gilliland si infortun\u00f2 e dovette essere sostituito.\nSecondo le regole dell'epoca, l'arbitro (neutrale) veniva proposto dalla squadra di casa, mentre i due guardialinee erano indicati uno a testa dalle due federazioni ed apparteveano ad esse.\nDovendo scegliere un arbitro non neutrale prevalse dopo lunghe discussioni, la tesi dei francesi, che essendo padroni di casa, volevano Bernard Marie (loro guardialinee) come arbitro.\nI Gallesi, inizialmente in disaccordo (erano in vantaggio ed in corsa per il Grande Slam), accettarono, convinti dal loro capitano il quale che una vittoria gallese con un arbitro Gallese, sarebbe stata sminuita. \nL'arbitraggio di Bernard Marie fu cos\u00ec valido ed imparziale e non influi sulla partita (pur vinta dai francesi) che la federazione inglese lo inviter\u00e0 nel 1966 per arbitrare Inghilterra-Irlanda, rompendo l'ostracismo da parte dei britannici nei confronti degli arbitri francesi.\nSar\u00e0 il primo francese ad arbitrare un incontro dei \"Cinque Nazioni\", dopo ben 55 anni dall'ingresso della Francia nel torneo !\nClassifica.\n "}
{"id": "865144", "revid": "599013", "url": "https://it.wikipedia.org/wiki?curid=865144", "title": "Mehdi Mahdavikia", "text": "Carriera.\nDopo dodici anni passati in Bundesliga, nel 2010 rientra in patria per giocare con lo Steel Azin. Nel 2013 si ritira dal calcio giocato all'et\u00e0 di 36 anni."}
{"id": "865146", "revid": "114309397", "url": "https://it.wikipedia.org/wiki?curid=865146", "title": "Imre Toth (filosofo)", "text": "Biografia.\nNato a Satu Mare pochi anni dopo il suo passaggio alla Romania da una famiglia ebrea molto religiosa in fuga dai pogrom del 1920, Toth era figlio di un ufficiale dell'esercito asburgico che aveva combattuto in Italia durante la Prima guerra mondiale con il XII Reggimento Imperial-regio di artiglieria a cavallo. Il nome del padre era \"Abraham Roth\", ma Imre falsific\u00f2 i propri documenti in \"Toth\" per sfuggire alle persecuzioni contro gli ebrei.\nStudi\u00f2 in un liceo cattolico, dove non trov\u00f2 risposta ai suoi dubbi sui problemi matematici a causa di insegnanti impreparati o poco disponibili al dialogo. Per questo si interess\u00f2 di filosofia, ed in seguito con l'aiuto del padre fu mandato al seminario teologico rabbinico di Francoforte, per poter avere accesso alla ricca biblioteca filosofica dell'istituto. In seguito si iscrisse all'Universit\u00e0 Babe\u0219-Bolyai di Cluj-Napoca, dove, grazie ad un corpo docente preparato, si appassion\u00f2 allo studio della matematica.\nCon la seconda guerra mondiale la famiglia di Toth fu sfollata: il padre raccolse i libri di filosofia del figlio, tra cui la \"Critica della ragion pura\" di Immanuel Kant, l\"'Ethica\" di Spinoza ed opere di Diderot e Nietzsche, e lasci\u00f2 una lettera chiedendo che non fossero razziati.\nNel 1940 entr\u00f2 nella resistenza al nazismo con un gruppo comunista: per queste attivit\u00e0 (in particolare, per aver scritto su un muro \"abbasso il fascismo, abbasso la guerra, morte ai fascisti\") venne arrestato e dopo torture e interrogatori condannato a morte. Scont\u00f2 sei anni di prigione, e fu raggiunto dalla notizia dello sbarco degli Alleati il 6 giugno 1944 mentre veniva deportato ad Auschwitz con l'ultimo gruppo di detenuti ebrei della prigione.\nDurante l'ultimo periodo di prigionia fu ferito da un sorvegliante, e ricoverato in ospedale. Rimase invalido a vita e costretto per un certo periodo a portare le stampelle.\nMentre era detenuto elabor\u00f2 il proprio pensiero sulla quadratura delle parabole di Archimede, gettando le basi per gli studi futuri. In seguito alla guerra, venne insignito del titolo di \"pi\u00f9 giovane eroe della classe operaia nella Resistenza\".\nDopo il conflitto riprese gli studi presso l'Universit\u00e0 Bolyai di Cluj, studiando matematica e filosofia dal 1944 al 1948. In seguito insegn\u00f2 Filosofia e Storia della matematica presso l'Universit\u00e0 di Bucarest.\nRadiato dal Partito Comunista Romeno nel 1958 per le sue critiche al governo (venne accusato di essere un nemico idealista, e un agente dell'imperialismo), continu\u00f2 la sua carriera accademica insegnando dal 1969 al 1971 presso l'Universit\u00e0 di Francoforte sul Meno e dal 1971 al 1972 presso l'Universit\u00e0 di Bochum. In seguito ha tenuto, fino al 1990, la cattedra di Storia della scienza presso l'Istituto di Filosofia dell'Universit\u00e0 di Ratisbona.\nToth ha tenuto lezioni in quasi tutte le universit\u00e0 europee e d'oltreoceano, da Francoforte a Princeton (Institute for Advanced Study), dall'Istituto Italiano di Studi Filosofici all'\u00c9cole Normale Sup\u00e9rieure di Parigi, citt\u00e0 nella quale \u00e8 morto.\nToth ha conosciuto la geometria non euclidea studiando la teoria della relativit\u00e0, cominciando con lo studio del concetto di \"impossibile\". Rilev\u00f2 nell'opera di Aristotele alcuni concetti della geometria non-euclidea: inizialmente ritenne che le sue prime ricerche in merito si basassero su conoscenze gi\u00e0 acquisite, e fossero principalmente divulgative. In seguito, vista la carenza di documentazione in merito a questi frammenti, intraprese la traduzione da opere greche e latine per evidenziare l'apporto del filosofo in questo campo.\nL'opera di Toth \u00e8 incentrata principalmente sul rapporto tra la creazione matematica e la speculazione filosofica, con una particolare attenzione per la geometria non euclidea e per i paradossi di Zenone."}
{"id": "865147", "revid": "1534511", "url": "https://it.wikipedia.org/wiki?curid=865147", "title": "Magnetoscopia", "text": "La magnetoscopia (controllo magnetoscopico, anche detto semplicemente controllo magnetico) \u00e8 un tipo di controllo non distruttivo utilizzato per la ricerca di indicazioni superficiali e subsuperficiali in pezzi metallici.\nSi basa sull'attrazione di particelle ferromagnetiche e disperse in liquido attratte dal campo magnetico disperso in prossimit\u00e0 delle eventuali cricche.\nLe particelle magnetiche possono avere una pigmentazione fluorescente (quindi visibile in ambiente oscurato tramite lampada a raggi UV) od a contrasto di colore (visibili quindi con luce bianca ambientale).\nEssa consiste nella \"magnetizzazione del pezzo\": in corrispondenza di indicazioni si manifesta una deviazione delle linee di forza magnetiche verso l'esterno formando cos\u00ec un flusso disperso.\nCospargendo il pezzo con \"polveri magnetiche\", sia a secco che in sospensione liquida, queste vengono attratte dall'indicazione. L'accumulo di tali polveri consente la rilevazione di essa.\nProcedura pratica.\nPer quanto riguarda il controllo in umido (con particelle ferromagnetiche in sospensione acquosa o oleosa) la procedura pratica si articola in 6 fasi fondamentali:\nFonte.\nTemaFlux"}
{"id": "865162", "revid": "118622053", "url": "https://it.wikipedia.org/wiki?curid=865162", "title": "Giorgia (album)", "text": "Giorgia \u00e8 il primo album della cantante italiana omonima, pubblicato nel 1994.\nDescrizione.\nProdotto da Marco Rinalduzzi e Massimo Calabrese, \"Giorgia\" \u00e8 il primo album ufficiale della ragazzina prodigio della canzone italiana, Giorgia Todrani che contiene tredici brani: 9 inediti, una cover di Lucio Battisti \"Nessun Dolore\" e le due canzoni portate a \"Sanremo\": \"Nasceremo\" con cui ha vinto il concorso \"Sanremo giovani\" nel '93 ed \"E poi\" la canzone che identifica il CD, canzone portata a Sanremo nella sezione Nuove Proposte nel '94.\nIl disco, che nel 2005 viene ristampato per festeggiare il decennale dell'artista, proietta Giorgia quasi in cima alla classifica di vendite (al 2\u00ba posto), riesce a vendere 170.000 copie, risultato notevole per un album di debutto, trasformando Giorgia da illustre sconosciuta a vera e propria Big della musica Pop italiana.\n\u00c8 presente anche una breve ma intensa canzone \"Alba\", vera e propria poesia scritta da Giorgia, sempre su musica di Marco Rinalduzzi e Massimo Calabrese. L'album contiene anche un inaspettato duetto con il padre della cantante, Giulio Todrani, nella canzone \"Uomo nero\".\nL'album \u00e8 caratterizzato da suoni tipici della musica black americana mescolati allo stile italiano e alla tecnica di Giorgia. L'artista stava cominciando ad improntare e creare quello che poi, a seguito di sperimentazioni musicali e perfezionamenti fatti durante la carriera, \u00e8 diventato lo stile \"Clou\" della musica italiana da quel periodo ad oggi.\nI brani hanno sonorit\u00e0 Rhythm and Blues, Soul, Pop, Jazz e Rock, un album che nel periodo di uscita era un'assoluta novit\u00e0 in Italia.\nIn questo album Giorgia ancora poco pi\u00f9 che ventenne firma quasi tutti i testi (eccetto la cover di \"Nessun dolore\") ed affronta temi impegnati come la paura di vivere senza chi si ama nei brani \"E poi\" e \"Silenzioso amore\", le difficolt\u00e0 nel crescere e maturare nel modo migliore in questa societ\u00e0 in \"Tuttinpiedi\", \"Vorrei\" e \"M'hanno bocciato\". Nel brano \"Stai (bimbo di domani)\" parla ad un suo eventuale futuro figlio (che avr\u00e0 dopo 16 anni) del mondo e di come sar\u00e0 viverci, inoltre affronta altri temi sociali e sentimentali. Questa vastit\u00e0 di argomenti e sonorit\u00e0 rendono questo album di debutto un album con mille sfumature artistiche, musicali, vocali e letterarie rimanendo negli anni tra gli album preferiti dai fan di Giorgia.\nIl disco raggiunge nel 1994 come massima posizione la 20. Ristampato nel 2005, per festeggiare il decennale della carriera dell'artista, raggiunge la 2 della classifica FIMI facendo in modo che tutti i suoi album siano entrati in Top10."}
{"id": "865166", "revid": "1494169", "url": "https://it.wikipedia.org/wiki?curid=865166", "title": "Imre Toth", "text": ""}
{"id": "865168", "revid": "838137", "url": "https://it.wikipedia.org/wiki?curid=865168", "title": "Simone Scatizzi", "text": "Biografia.\nVissuto in una famiglia dalle solide radici cristiane entra in seminario a Prato in et\u00e0 giovanile. Dopo essersi dedicato agli studi di teologia e aver frequentato in seminario di Pistoia, riceve gli ordini presbiterali il 26 giugno 1954. Ben presto \u00e8 chiamato a collaborare con monsignor Pietro Fordelli vescovo di Prato prima con l'incarico di segretario, poi con numerosi altri impegni nella curia diocesana e infine come vicario generale. Il 1\u00ba agosto 1977 \u00e8 eletto vescovo di Fiesole e consacrato nel Duomo di Prato l'8 settembre 1977 per mani di monsignor Fiordelli. Il 27 maggio 1981 diviene vescovo della diocesi di Pistoia fino al 7 novembre 2006 quando per raggiunti limiti di et\u00e0 rimette le dimissioni nelle mani del Papa. Durante il lungo periodo alla guida del la diocesi di Pistoia si dedica con alacre lena al sostegno del clero ed in particolare alle opere caritatevoli dando impulso energico al volontariato. Molte sono le opere assistenziali da lui fondate e sostenute Durante gli anni di guida alla diocesi di Pistoia. Opere a servizio dei poveri degli emarginati, degli anziani, dei ragazzi e delle ragazze in difficolt\u00e0, delle famiglie. Una particolare attenzione e da lui rivolta alle coppie di giovani e meno giovani in difficolt\u00e0, che non smise mai di sostenere e di consigliare tramite incontri periodici che si svolgevano nel convento francescano di Giaccherino.\nRicevette l'ordinazione presbiterale il 29 giugno 1954.\nIl 1\u00ba agosto 1977 venne nominato vescovo di Fiesole. Il 27 maggio 1981 venne trasferito alla sede di Pistoia, mantenendo l'ufficio fino al 4 novembre 2006 quando rassegn\u00f2 le dimissioni al compimento dei 75 anni di et\u00e0, come previsto dal diritto canonico, e fu insignito del titolo di vescovo emerito della citt\u00e0.\n\u00c8 conosciuto da molti per la polemica sulle coppie di fatto con il quotidiano \"la Repubblica\" che fece nascere un vero caso mediatico che occup\u00f2 la prima pagina del giornale.\nNel febbraio 2010 \u00e8 di nuovo al centro della cronaca a causa di alcune sue dichiarazioni sull'omosessualit\u00e0, con le quali ha definito tale orientamento sessuale come \u00abun disordine\u00bb. Il vescovo ha ribadito inoltre che agli omosessuali praticanti e non pentiti non pu\u00f2 essere amministrata la comunione. Tali dichiarazioni hanno causato dure contestazioni nei confronti della Chiesa cattolica da parte delle principali associazioni LGBT italiane e di alcuni politici. Arcigay, per bocca del suo presidente Aurelio Mancuso, ha affermato che la confessione cattolica offende la dignit\u00e0 degli omosessuali.\nSi spense il 27 agosto 2010 attorno all'una e mezza di notte per una malattia ematica. La messa esequiale si tenne il 29 agosto nella cattedrale di Pistoia e fu presieduta dall'arcivescovo di Firenze Giuseppe Betori.\nGenealogia episcopale.\nLa genealogia episcopale \u00e8:"}
{"id": "865169", "revid": "287204", "url": "https://it.wikipedia.org/wiki?curid=865169", "title": "Lukas Pesek", "text": ""}
{"id": "865171", "revid": "125912320", "url": "https://it.wikipedia.org/wiki?curid=865171", "title": "Supercoppa del Brasile", "text": "La Supercoppa del Brasile, ufficialmente Supercopa do Brasil, \u00e8 un trofeo calcistico brasiliano. Si disputa tra la squadra vincitrice del Campeonato Brasileiro S\u00e9rie A e quella della Copa do Brasil.\nLa competizione \u00e8 stata disputata nel 1990 e 1991, per poi essere riproposta nel 2020.\nStoria.\nDopo l'introduzione della Coppa del Brasile nel 1989, la CBF decise di introdurre anche una Supercoppa nazionale da disputarsi tra la squadra vincitrice della S\u00e9rie A e quella vincitrice della Coppa del Brasile.\nLa prima edizione della manifestazione si tenne nel 1990 e fu organizzata tra Gr\u00eamio e Vasco da Gama con una partita di andata e una di ritorno, che coincisero con quelle valevoli anche per la Coppa Libertadores 1990. Nel 1991 si scelse di far disputare una sola gara. Dopo questa edizione l'organizzazione della Supercoppa fu cancellata.\nNel 2013 si \u00e8 diffusa la notizia che la CBF volesse reintrodurre la Supercoppa nel 2015 ma non \u00e8 stata poi inclusa nel calendario delle competizioni stilato per il 2015.\nNel 2019, con l'intento di proporre nuove linee guida per l'avanzamento del calcio brasiliano, CBF ha confermato il ritorno del torneo che si terr\u00e0 in una singola partita e in un luogo precedentemente definito, per la disputa di coppa. Con CBF che promuove il ritorno del torneo nel 2020, con la disputa tra il campione brasiliano e il campione della Coppa del Brasile."}
{"id": "865176", "revid": "339392", "url": "https://it.wikipedia.org/wiki?curid=865176", "title": "Supercoppa brasiliana", "text": ""}
{"id": "865179", "revid": "33689", "url": "https://it.wikipedia.org/wiki?curid=865179", "title": "Giulio Tutore", "text": "Biografia.\nMembro della trib\u00f9 dei Treviri, Tutore era stato messo da Vitellio a capo delle truppe della riva sinistra del Reno. Quando la rivolta batava scoppi\u00f2, organizz\u00f2 la congiura contro i comandi militari romani assieme al treviro Giulio Classico e al lingone Giulio Sabino. Il piano fu elaborato in una casa di \"Colonia Agrippinensis\" (Colonia), assieme ad alcuni Ubi e Tungri: si sarebbero dovuti bloccare i passi alpini, corrompere le legioni, ucciderne i legati e infine inviare messaggeri in Gallia per sollevarla.\nIl comandante in capo dell'esercito romano nella zona, Dillio Vocula, fu avvisato del piano, ma non fu in grado di annientarlo: si fece persino convincere da Classico a muoversi per attaccare Gaio Giulio Civile, il capo della rivolta dei Batavi che in quel momento stava assediando due legioni romane a \"Castra Vetera\". Quando furono nei pressi della citt\u00e0 assediata, Classico e Tutore contattarono i Germani assedianti, e decisero di porre un campo separatamente dal resto dell'esercito romano. Vocula, dopo aver tentato di convincere Civile, si ritir\u00f2 verso \"Novaesium\": Classico e Tutore, seguendolo a breve distanza, riuscirono a fomentare lo scontento dei soldati di Vocula, convincendoli ad ammutinarsi contro il loro comandante. Classico invi\u00f2 allora un disertore di nome Emilio Longo nel campo romano, e durante la rivolta questo uccise Vocula. Tutore riusc\u00ec a convincere i soldati romani di \"Colonia Agrippinensis\" a fare voto di fedelt\u00e0 all\"impero della Gallia\" sui banchi dell'alto Reno.\nTutore fu incaricato di controllare i passi alpini, per sbarrare la strada ai rinforzi romani dall'Italia; manc\u00f2 per\u00f2 ai propri compiti, e il grosso esercito di Quinto Petilio Cereale, raccolto dall'ultimo imperatore dell'Anno dei quattro imperatori, Tito Flavio Vespasiano, pass\u00f2 in Germania facilmente. Costretto ad affrontare le soverchianti forze di Cereale, Tutore si vide abbandonato da gran parte delle proprie truppe, e fu quindi costretto a ritirarsi a Bingium, dove fu per\u00f2 sconfitto. Prima di aiut\u00f2 Tullio Valentino nel suo tentativo di resistenza ai Romani, poi raggiunse Civile e Classico, che avevano attraversato il Reno per rifugiarsi sull'isola dei Batavi. Il racconto di Publio Cornelio Tacito, fonte principale della rivolta batava, termina bruscamente dopo l'arrivo sull'isola di Cereale e il tentativo di abboccamento tra le parti in causa, e quindi non \u00e8 noto il destino di Tutore."}
{"id": "865180", "revid": "93556", "url": "https://it.wikipedia.org/wiki?curid=865180", "title": "Mansueto Bianchi", "text": "Biografia.\nNacque a Santa Maria a Colle, frazione del comune di Lucca, citt\u00e0 capoluogo di provincia e sede arcivescovile, il 4 novembre 1949.\nFormazione e ministero sacerdotale.\nDopo gli studi nel seminario diocesano di Lucca, divent\u00f2 alunno dell'Almo collegio Capranica a Roma, dove frequent\u00f2 la Pontificia Universit\u00e0 Gregoriana ed ottenne la licenza in teologia biblica.\nDurante l'alluvione di Firenze del 4 novembre 1966 fu un angelo del fango, come ricord\u00f2 lui stesso in un'intervista del 2010 al giornalista Franco Mariani per il Nuovo Corriere di Firenze: \u00abchiesi ed ottenni dai miei superiori di lasciare il seminario di Lucca, dove frequentavo il liceo classico e di venire a Firenze. Vi restai per una quindicina di giorni, alloggiavamo al seminario maggiore, e lavorai soprattutto nella zona di Borgo Santi Apostoli, spalando fango nelle abitazioni, nei negozi e nella chiesa. Negli anni successivi mi \u00e8 capitato di pensarci tante volte, perch\u00e9 \u00e8 stata una di quelle esperienze che ti lasciano il segno dentro\u00bb. Aveva annunciato il suo ritorno a Firenze nel novembre 2016 in occasione del 50\u00ba anniversario su esplicito invito di Franco Mariani, Presidente dell'Associazione Firenze Promuove, che organizza le cerimonie ufficiali annuali dell'alluvione, e dell'arcivescovo di Firenze, cardinale Giuseppe Betori, anche lui un angelo del fango.\nIl 29 giugno 1974 fu ordinato presbitero per l'arcidiocesi di Lucca.\nDopo l'ordinazione fu vicerettore del seminario diocesano e docente di sacra scrittura dal 1977 al 1988; parroco della pieve di San Giovanni ad Arliano dal 1988 al 1998 e docente di sacra scrittura presso lo studio interdiocesano di teologia dal 1988 al 2000. Fu membro del consiglio presbiterale dal 1981 al 2000, e del consiglio pastorale diocesano dal 1983 al 1988. Fu direttore della scuola diocesana di formazione teologica dal 1984 al 2000 e, dal 1988, vicario episcopale per i laici.\nRicopr\u00ec, inoltre, gli incarichi di direttore della scuola diocesana di formazione all'impegno sociale e politico, assistente dell'unione giuristi cattolici dal 1989 al 2000 e decano-priore della parrocchia dei Santi Michele, Paolino ed Alessandro a Lucca, dal 1998 al 2000.\nMinistero episcopale.\nIl 18 marzo 2000 papa Giovanni Paolo II lo nomin\u00f2 vescovo di Volterra; succedette a Vasco Giuseppe Bertelli, dimessosi per raggiunti limiti di et\u00e0. Il 3 maggio successivo ricevette l'ordinazione episcopale, nella cattedrale di Lucca, dall'arcivescovo Bruno Tommasi, coconsacranti l'arcivescovo Alessandro Plotti ed il vescovo Vasco Giuseppe Bertelli. Il 4 giugno prese possesso della diocesi, nella cattedrale di Volterra.\nIl 3 ottobre 2006 fu eletto vicepresidente della Conferenza episcopale toscana; fu anche membro della Commissione episcopale per la cultura e le comunicazioni sociali e presidente del Comitato per la valutazione dei progetti di intervento a favore dei beni culturali ecclesiastici presso la Conferenza Episcopale Italiana.\nIl 4 novembre 2006 papa Benedetto XVI lo nomin\u00f2 vescovo di Pistoia; succedette a Simone Scatizzi, dimessosi per raggiunti limiti di et\u00e0. Il 16 dicembre prese possesso della diocesi, nella cattedrale di Pistoia.\nIl 5 aprile 2014 papa Francesco lo nomin\u00f2 assistente ecclesiastico generale dell'Azione Cattolica Italiana; succedette a Domenico Sigalini.\nMor\u00ec a Roma il 3 agosto 2016 all'et\u00e0 di 66 anni, dopo l'aggravamento delle condizioni di salute, dovute ad un tumore allo stomaco. Dopo le esequie, concelebrate dal suo successore Fausto Tardelli e dai cardinali Angelo Bagnasco e Giuseppe Betori, nel pomeriggio del 5 agosto nella cattedrale di Pistoia, fu sepolto nel cimitero del suo paese natale. Il 3 maggio 2017 la sua salma venne tumulata nella chiesa di Santa Maria a Colle, di fronte all'altare di San Cataldo.\nGenealogia episcopale.\nLa genealogia episcopale \u00e8:"}
{"id": "865182", "revid": "1719883", "url": "https://it.wikipedia.org/wiki?curid=865182", "title": "Pierre d'Ailly", "text": "Biografia.\nNato da una famiglia di agiata borghesia \u2013 il padre era macellaio \u2013 studi\u00f2 all'Universit\u00e0 di Parigi, borsista nel collegio di Navarra, dal 1364. Con lo Scisma d'Occidente del 1378, Pietro si fece conoscere pubblicando la sua \"Lettera di Leviatano\", ove richiedeva la convocazione di un concilio che mettesse fine allo scisma. Dottore in teologia nel 1381, maestro nel collegio di Navarra nel 1384 e cappellano del re Carlo VI, divenne un personaggio influente; l'antipapa Clemente VII, per farsene un alleato, lo nomin\u00f2 cancelliere dell'Universit\u00e0 parigina nel 1389, dove fu maestro, tra gli altri, di Jean Gerson, suo amico e successore presso l'universit\u00e0.\nPietro appoggi\u00f2 l'antipapa Benedetto XIII ricevendone in cambio il vescovado di Puy nel 1395, il trasferimento a Cambrai nel 1396. Intervenne nel conflitto fra gli Armagnacchi e i Borgognoni, che gli impedirono l'ingresso nella capitale quando essi se ne impadronirono, devastandola, nel 1418.\nNominato (pseudo) cardinale nel 1411 dall'antipapa Giovanni XXIII, fu legato pontificio in Germania nel 1413 ma non esit\u00f2 ad abbandonare il suo protettore durante il Concilio di Costanza (1414-1418) nel quale svolse un ruolo fondamentale, favorendo l'elezione di Martino V, riconosciuto unico papa e ottenendo la condanna a morte di Jan Hus, che consider\u00f2 eretico e una minaccia per l'ordine sociale. Il nuovo papa lo fece, nel 1418, legato pontificio ad Avignone dove mor\u00ec il 9 agosto 1420.\nAccumul\u00f2 numerose cariche ecclesiastiche. Aveva ottenuto dall'antipapa Benedetto XIII il diritto di cumulare i benefici che aveva con quelli futuri e giunse fino a quattordici benefici alla volta. Fu, successivamente o simultaneamente, canonico di Soissons e di Noyon, cantore di Noyon, cancelliere dell'Universit\u00e0 di Parigi, canonico di Saint-Cl\u00e9ment di Compi\u00e8gne, canonico di Rouen, canonico di Bayeux, cantore di Rouen, tesoriere di Noyon e della Sainte-Chapelle di Parigi, vescovo di Puy, di Noyon, di Cambrai, di Limoges, di Orange, canonico di Cambrai. Pierre d'Ailly ebbe anche due benefici in Lorena, essendo dal 1413 al 1420 canonico e arcidiacono di Port nella chiesa di Toul, e, dal 1414, prevosto della Collegiata di Saint-Di\u00e9.\nDottrina.\nSe l'importanza di Pierre d'Ailly \u00e8 incontestabile nella storia del suo secolo, questa \u00e8 minore al riguardo della storia della filosofia, anche se la sua opera \u00e8 tuttora soltanto parzialmente edita e pertanto non ben nota. Scrittore infaticabile, gli si attribuiscono almeno 174 opere, fra trattati, lettere e sermoni.\nSul piano filosofico e teologico, Pierre d'Ailly \u00e8 un rappresentante del nominalismo occamista dell'Universit\u00e0 parigina del XIV secolo. La sua opera pi\u00f9 interessante sotto questo profilo \u00e8 il commento alle \"Sentenze\" di Pietro Lombardo, le \"Qu\u00e6stiones super Sententias\", nel quale egli passa al vaglio i dogmi della fede a un'analisi logica, appoggiandosi ai predecessori Guglielmo di Ockham, Jean de Mirecourt e Gregorio da Rimini. Riprende la distinzione tra la \"potenza assoluta\" divina \u2013 limitata per\u00f2 dal principio di non-contraddizione \u2013 e la sua \"potenza ordinata\" e conforme all'ordine del mondo stabilito da Dio stesso. Vi sono dunque evidenze assolute ed evidenze condizionate e sottomesse a un possibile intervento della divina potenza assoluta.\nSecondo il d'Ailly, come il Dio biblico stipula un patto con il popolo d'Israele, cos\u00ec \u00e8 ancora attraverso un patto che Dio s'impegna a regolare il mondo mediante leggi che lui stesso ha creato - in ci\u00f2 consiste la sua \"potentia ordinata\" - leggi che egli tuttavia pu\u00f2 mutare a suo piacimento - e in ci\u00f2 sta la sua \"potentia absoluta\" - a dimostrazione della piena contingenza del mondo.\nMa la maggior parte dei suoi scritti si riferisce al Grande Scisma e alla riforma della Chiesa, come il \"Tractatus de materia concilii generatis\", il \"Tractatus de reformatione Ecclesia\u00e6\", il suo compendio all'opera di Ockam \"Dialogus de potestate papae\", dove afferma il primato del concilio dei vescovi sul papa.\nPierre d'Ailly \u00e8 anche autore di molti scritti di divulgazione scientifica, specialmente di cosmografia, tra i quali un'allora celebre opera di enciclopedia geografica\u00a0\u2013 nella tradizione di quelle di Onorio di Autun e di Gossuino di Metz - l\"'Imago mundi\", intorno al 1410, che gli valse la conferma della sua notoriet\u00e0 in occasione della scoperta del Nuovo Mondo: infatti, Cristoforo Colombo possedeva una copia dell'opera, consultata e annotata; nell'ottavo capitolo, il d'Ailly sostiene che l'Oceano Atlantico non sia di grande estensione, cos\u00ec che il genovese sembra essere stato incoraggiato nella preparazione dell'impresa.\nAstrologia.\nD'altra parte, a differenza del suo maestro Nicola d'Oresme e dell'allievo Jean Gerson, Pierre d'Ailly era convinto dell'esistenza di un'influenza degli astri sugli avvenimenti umani: egli si bas\u00f2 sulla dottrina delle grandi congiunzioni astrali per dimostrare la corrispondenza tra astrologia e storia e tra astrologia e teologia; il suo \"Tractatus de concordantia theologiae et astronomiae\", composto a Toul nel 1414, tratta appunto dei rapporti tra astrologia e teologia.\nL'interpretazione di alcuni passaggi di questi scritti astrologici gli valsero l'attribuzione della previsione della Riforma luterana e della Rivoluzione francese.\nNel dibattito sull'astrologia, Pierre d'Ailly mantiene una posizione sfumata. Ritiene che l'influsso degli astri non sia incompatibile con il libero arbitrio umano n\u00e9 con la potenza divina. Nel suo \"De concordia astronomice veritatis et narrationis historice\", egli studia la concordanza dei moti astrali con lo sviluppo della storia. Considera soprattutto i pianeti Saturno, Giove e Marte, le cui congiunzioni sono molto rare; si produssero per\u00f2 nel 1346, precedendo di poco la terribile peste del 1348 che devast\u00f2 tutta l'Europa.\nQuanto alla congiunzione di Saturno con Giove sotto la costellazione dell'Ariete, essa ha luogo ogni 960 anni. Pierre d'Ailly scrisse che si sarebbe prodotta nel 1693. Il ciclo pi\u00f9 corto \u00e8 quello della rivoluzione di Saturno, che dura 30 anni, e Pierre d'Ailly fa corrispondere in particolare il ciclo di 10 rivoluzioni di Saturno\u00a0\u2013 300 anni\u00a0\u2013 con importanti avvenimenti, che perci\u00f2 si sarebbero verificati nell'889 e nel 1189. Annunci\u00f2 grandi mutamenti nel 1489 e, a proposito dell'anno 1789, nota che: \nPierre d'Ailly s'interess\u00f2 anche della riforma del Calendario giuliano, proponendo di eliminare lo scarto esistente fra l'anno civile e quello astronomico ma, com'\u00e8 noto, la riforma sar\u00e0 attuata soltanto nel 1582 sotto papa Gregorio XIII.\nDi lui restano anche lettere, sermoni in latino e in francese, e alcune opere poetiche.\nIl cratere Aliacensis sulla Luna deriva il suo nome da Pierre d'Ailly."}
{"id": "865184", "revid": "123583551", "url": "https://it.wikipedia.org/wiki?curid=865184", "title": "Leopoldo Pilla", "text": "\u00c8 ricordato anche per il suo patriottismo in epoca risorgimentale.\nBiografia.\nFiglio di Nicola, medico e studioso, dal Molise si trasfer\u00ec a Napoli all'et\u00e0 di 14 anni per proseguire gli studi presso l'Universit\u00e0 partenopea. I suoi primi anni napoletani furono caratterizzati da uno studio frenetico e intenso. Nel 1821 entr\u00f2 nel collegio di medicina veterinaria, da cui usc\u00ec nel 1825 con il titolo di medico veterinario. Lasciato il collegio si iscrisse alla Facolt\u00e0 di medicina e chirurgia dell'Universit\u00e0 napoletana, laureandosi nel 1829.\nContemporaneamente, in quegli anni frequent\u00f2 anche la scuola privata del linguista Basilio Puoti, appassionandosi a Seneca e alle opere di Dante, di cui fu studioso e interprete, e segu\u00ec le lezioni di mineralogia e geologia del professor Matteo Tondi, del quale nel giro di pochi anni divenne il migliore allievo.\nFresco laureato, partecip\u00f2, vincendolo, a un concorso per chirurgo militare. Nel 1831 fu chiamato a far parte di una commissione medica inviata dal governo borbonico a Vienna per studiare il \"colera morbus\" che stava mietendo molte vittime in Europa centrale e che minacciava anche la penisola italiana. Ma ben presto cap\u00ec che il suo destino non sarebbe stato quello del medico. Altre erano le sue aspirazioni e le sue passioni: la letteratura, lo studio della lingua italiana e la geologia.\nI suoi studi geologici pian piano cominciarono a varcare i confini del Regno di Napoli e dell'Italia per arrivare fino in Francia e in Germania, dove alcuni suoi scritti furono pubblicati su giornali e riviste scientifiche di quei paesi. Pilla aveva guadagnato sul campo il diritto a succedere a Matteo Tondi alla cattedra di geologia dell'Universit\u00e0 di Napoli. E, alla morte di questi, nel 1835, sembr\u00f2 naturale che fosse proprio lui a prendere il posto del suo maestro. Ma cos\u00ec non fu. Nonostante i suoi meriti e i buoni rapporti che egli aveva con alcuni importanti personaggi, come il generale Nunziante, la sua nomina a professore di geologia presso l'ateneo napoletano fu sempre avversata e ostacolata sia dai potenti notabili del mondo accademico dell'epoca, tra cui Teodoro Monticelli, sia dai rappresentanti del governo borbonico, anche da chi egli considerava suo amico, come il ministro Santangelo. Un'ostilit\u00e0 che aveva anche ragioni politiche non solo perch\u00e9 Leopoldo era figlio di un giacobino sospettato di essere appartenuto alla carboneria, ma anche perch\u00e9 egli stesso, che aveva frequentato a Napoli ambienti liberali, era toccato dal medesimo sospetto.\nNel 1841, grazie a un accordo tra il ministro dell'Interno, Santangelo, e il suo collega della Pubblica istruzione, Mazzetti, Pilla venne nominato professore di mineralogia e geognosia all'Universit\u00e0 di Napoli, dove, nel mese di novembre, tenne la sua prima lezione.\nIl 4 dicembre del 1841, Pilla incontr\u00f2 a Napoli il Granduca di Toscana, in visita nel regno borbonico. Il sovrano, tornato in Toscana, gli fece inviare dal professor Paolo Savi una lettera, giunta a Napoli il 27 dicembre, con la quale gli offriva la cattedra di Mineralogia e Geologia dell'Universit\u00e0 di Pisa.\nPilla, dopo lunghi tormenti e incertezze, alla fine accett\u00f2 di lasciare Napoli e il 3 giugno 1842 giunse a Pisa, in una delle pi\u00f9 prestigiose Universit\u00e0 dell'epoca.\nPilla a Pisa trov\u00f2 l'ambiente ideale per i suoi studi: pubblic\u00f2 numerosi libri e trattati di Geologia e Mineralogia, acquist\u00f2 grande fama e prestigio divenendo uno dei geologi pi\u00f9 importanti di questo periodo, fu inviato pi\u00f9 volte a rappresentare l'Universit\u00e0 pisana ai congressi degli scienziati italiani e allarg\u00f2 i rapporti e gli scambi con gli scienziati europei. In quel periodo ebbe modo di frequentare a Firenze il gabinetto di Giampiero Vieusseux, al quale era legato da un'amicizia che datava sin dal 1832, essendo stato Pilla uno dei pochi sottoscrittori napoletani dell\"'Antologia\".\nStrinse rapporti con i pi\u00f9 ferventi liberali della Toscana. I fermenti politici che cominciarono ad attraversare l'Italia fin dalla met\u00e0 del 1847 indussero Pilla il 22 marzo del 1848 a imbracciare un fucile e a partire, con il grado di capitano, comandante della prima compagnia, alla testa dei volontari del battaglione universitario alla volta della Lombardia per schierarsi al fianco di Carlo Alberto di Savoia e partecipare alla prima guerra di indipendenza.\nIl 19 maggio, dopo una lunga marcia, ci\u00f2 che era rimasto del battaglione pisano giunse al Campo delle Grazie nei pressi di Curtatone.\nIl 29 maggio si incrociarono le strade di Carlo Alberto e dei volontari toscani, che la diserzione aveva notevolmente ridotto di numero, i quali si unirono alle altre forze italiane: era il giorno della famosa Battaglia di Curtatone e Montanara.\nI piemontesi attaccarono la fortezza di Peschiera, ma il maresciallo Radetzky pass\u00f2 alla controffensiva. Le sue truppe cercarono di prendere alle spalle l'esercito di Carlo Alberto.\nLa manovra venne impedita dalla resistenza delle forze italiane e dai volontari toscani a Curtatone e Montanara.\nAl Campo delle Grazie mor\u00ec anche Leopoldo Pilla, \u00ab\"ucciso\" - scrisse lo storico Gherardo Nerucci, uno dei reduci di Curtatone - \"dietro le trincee, stando elevato sopra un mucchio di sassi, mentre regolava i militi della sua compagnia e loro distribuiva cartucce\"\u00bb. Il suo corpo non fu mai ritrovato.\nA lui, nel 1919, \u00e8 stato intitolato l'istituto Tecnico Economico di Campobasso che \u00e8 tra le pi\u00f9 antiche e prestigiose istituzioni scolastiche del suo Molise."}
{"id": "865187", "revid": "287204", "url": "https://it.wikipedia.org/wiki?curid=865187", "title": "Paulo Sergio", "text": ""}
{"id": "865192", "revid": "3082", "url": "https://it.wikipedia.org/wiki?curid=865192", "title": "Quinto Petillo Ceriale", "text": ""}
{"id": "865193", "revid": "2092989", "url": "https://it.wikipedia.org/wiki?curid=865193", "title": "Trece Martires", "text": "Trece Martires \u00e8 una citt\u00e0 delle Filippine, capoluogo della Provincia di Cavite, nella Regione di Calabarzon.\nTrece Martires \u00e8 formata da 13 barangay:"}
{"id": "865195", "revid": "2519", "url": "https://it.wikipedia.org/wiki?curid=865195", "title": "Calapan", "text": "Calapan \u00e8 una citt\u00e0 componente delle Filippine, capoluogo della provincia di Mindoro Orientale, nella Regione del Mimaropa.\nCalapan \u00e8 formata da 62 barangay:"}
{"id": "865202", "revid": "1452073", "url": "https://it.wikipedia.org/wiki?curid=865202", "title": "Acido mevalonico", "text": "L'acido mevalonico \u00e8 un composto organico idrosolubile che rappresenta un importante intermedio del metabolismo vegetale ed animale di tutti gli eucarioti superiori e molti batteri, per la sintesi di terpeni, carotenoidi, colesterolo, steroidi, altri ormoni e sostanze con ruoli fisiologici. \nLe forme isomere (R) e (S) a catena aperta sono in equilibrio con il lattone formato per reazione intramolecolare tra il gruppo carbossilico e il gruppo alcolico terminale, chiamato mevalonolattone. In ogni caso, l'acido mevalonico capostipite della via biosintetica omonima, ha configurazione \"R\"."}
{"id": "865203", "revid": "287204", "url": "https://it.wikipedia.org/wiki?curid=865203", "title": "Jakub Smrz", "text": ""}
{"id": "865204", "revid": "44210", "url": "https://it.wikipedia.org/wiki?curid=865204", "title": "Moguntiacum", "text": ""}
{"id": "865205", "revid": "767487", "url": "https://it.wikipedia.org/wiki?curid=865205", "title": "Deathwatch - La trincea del male", "text": "Deathwatch - La trincea del male (\"Deathwatch\") \u00e8 un film del 2002, scritto e diretto da Michael J. Bassett.\n\u00c8 stato presentato nei maggiori festival cinematografici dedicati al cinema di genere fantastico, come il Sitges 2002, il Fantastic'Arts 2003, il Fantasporto 2003, il Ravenna Nightmare Film Fest 2004. In Italia \u00e8 stato distribuito solo alla fine del 2006, direttamente per il mercato home-video.\nTrama.\nLa storia \u00e8 ambientata nel 1917, durante la Prima guerra mondiale. Nel caos della guerra di trincea, durante una battaglia, una piccola compagnia di soldati inglesi si perde in una fitta nebbia. Quando riescono ad uscirne, trovano una grande trincea tedesca semi-deserta. Convinti di aver sorpassato le linee nemiche, il gruppo decide di tenere la trincea e di esplorarla in attesa di eventuali rinforzi, solamente per trovarvi decine di cadaveri mutilati sparsi dappertutto. Qualcosa di strano \u00e8 avvenuto in quella trincea. Quando un membro del gruppo viene trovato orribilmente ucciso, avvolto nel filo spinato, gli uomini cominciano ad avere il sospetto di non essere soli.\nTeorie.\nCircolano numerose teorie che cercano di spiegare il significato del film. Alcune delle principali sono:\nQualunque di queste teorie sia quella corretta, il regista Michael J. Bassett non lo ha mai rivelato, sostenendo l'importanza che sia il pubblico a trovare la giusta risposta. Cos\u00ec come molti hanno scritto al regista sul suo sito ufficiale per complimentarsi, tanti altri lo hanno criticato per questo finale che non concede risposte certe, lasciando lo spettatore nel dubbio.\nCast.\nIl cast comprende due attori di fama mondiale: Jamie Bell, noto soprattutto per il ruolo del giovane aspirante ballerino \"Billy Elliot\" (2000) e Andy Serkis, divenuto celebre con la sua \"interpretazione\" del personaggio di Gollum/Sm\u00e9agol nella trilogia cinematografica de \"Il Signore degli Anelli\".\nFilm simili.\nSono diversi i film che, come \"Deathwatch\", hanno miscelato i generi horror e di guerra:"}
{"id": "865208", "revid": "2519", "url": "https://it.wikipedia.org/wiki?curid=865208", "title": "Tuguegarao", "text": "Tuguegarao (ufficialmente Tuguegarao City) \u00e8 una citt\u00e0 componente delle Filippine, capoluogo della Provincia di Cagayan e della Regione della Valle di Cagayan.\nTuguegarao \u00e8 formata da 49 baranggay:"}
{"id": "865210", "revid": "73936", "url": "https://it.wikipedia.org/wiki?curid=865210", "title": "Flusso Magnetico", "text": ""}
{"id": "865211", "revid": "120647535", "url": "https://it.wikipedia.org/wiki?curid=865211", "title": "Flusso magnetico", "text": "Il flusso magnetico, in fisica e in particolare nel magnetismo, \u00e8 il flusso del campo magnetico attraverso una superficie; \u00e8 una grandezza scalare che dipende dall'angolo d'incidenza delle linee di campo, dal valore della permeabilit\u00e0 magnetica e dall'area della superficie stessa. Viene spesso indicato nelle formule con la lettera greca formula_1, e l'unit\u00e0 di misura nel SI \u00e8 il Wb. Si tratta di una grandezza che compare in molti ambiti dell'elettromagnetismo, ad esempio la variazione del flusso magnetico attraverso la superficie delimitata da un circuito elettrico chiuso provoca la comparsa di una forza elettromotrice nel circuito (legge di Faraday).\nDefinizione.\nImmaginando di scomporre una superficie generica formula_2 in tessere di area infinitesimale formula_3, \u00e8 possibile determinare per ciascuna di queste la componente formula_4 del vettore di campo magnetico formula_5 perpendicolare alla superficie nella posizione della tessera considerata.\nRisulta dunque formula_6, dove formula_7 indica l'angolo compreso fra formula_5 e la normale alla superficie. In generale, questa componente varia per ogni punto della superficie.\nIl flusso magnetico formula_9 che attraversa quest'area infinitesimale \u00e8:\nIl flusso magnetico complessivo attraverso l'intera superficie \u00e8 l'integrale dei contributi delle componenti infinitesimali formula_9 di tutti i punti della superficie:\ncon formula_13 il potenziale vettore e formula_14 il contorno di formula_15 (per passare all'integrale di linea si \u00e8 utilizzato il teorema di Stokes).\nPer un campo magnetico omogeneo, cio\u00e8 con intensit\u00e0 uguale in tutti i punti di una superficie piana, l'integrale precedente si semplifica e il flusso magnetico corrisponde al prodotto scalare del campo magnetico formula_5 per la superficie formula_2:\nessendo formula_7 l'angolo compreso fra formula_5 ed formula_2.\nCaso della superficie chiusa.\nSe la superficie \u00e8 chiusa il flusso totale attraverso di essa \u00e8 sempre nullo:\ncon formula_15 la superficie chiusa (frontiera di un volume). Si tratta dell'equazione di Maxwell che in forma locale si scrive formula_24 e stabilisce l'assenza di monopoli magnetici. A differenza del campo elettrico, per il quale la legge di Gauss mostra come il flusso complessivo del campo attraverso una superficie chiusa \u00e8 direttamente proporzionale alla carica elettrica compresa all'interno della superficie, al campo magnetico non \u00e8 associata nessuna \"carica magnetica\".\nCircuiti magnetici.\nAll'interno di un circuito magnetico, il flusso corrisponde al rapporto fra la forza magnetomotrice formula_25=(Ni) e la riluttanza formula_26:"}
{"id": "865213", "revid": "125356990", "url": "https://it.wikipedia.org/wiki?curid=865213", "title": "Tacloban", "text": "Tacloban \u00e8 una citt\u00e0 componente delle Filippine, capoluogo della Provincia di Leyte, nella Regione di Visayas Orientale.\nLa citt\u00e0 \u00e8 stata per un breve periodo, dal 20 ottobre 1944 al 27 febbraio 1945, capitale delle Filippine.\nL'8 novembre 2013 la citt\u00e0 \u00e8 stata quasi interamente distrutta dal Tifone Yolanda che ha causato migliaia di morti nella provincia di Leyte e in particolare nel capoluogo Tacloban. Tutte le strutture, compreso l'aeroporto di Tacloban, risultavano abbattute e ogni mezzo di comunicazione annientato dalla furia della tempesta. Analoghi tifoni che avevano provocato gravi danni e un elevato numero di vittime si erano verificati nel 1897 e 1912.\nIl 17 gennaio 2015 la citt\u00e0 \u00e8 stata visitata da Papa Francesco durante la sua visita nelle Filippine. Il pontefice \u00e8 stato accolto da 30.000 persone in un incontro di fronte all'aeroporto.\nTacloban \u00e8 formata da 138 baranggay:"}
{"id": "865215", "revid": "71155", "url": "https://it.wikipedia.org/wiki?curid=865215", "title": "Premio Gassman", "text": "Il premio Gassman \u00e8 un premio teatrale italiano a giuria popolare in memoria di Vittorio Gassman.\nDescrizione.\nIl premio \u00e8 a esclusiva giuria popolare e culmina con la consegna dei premi nel Teatro Fenaroli di Lanciano (CH) alla fine di ogni stagione teatrale (solitamente tra fine maggio e inizio giugno). Nasce nel 2004. Il pubblico italiano \u00e8 chiamato a esprimere il proprio giudizio attraverso le schede di voto distribuite in 120 teatri italiani o votando attraverso un apposito forum presente sul sito organizzatore dell'evento.\nGli attori premiati al 2010 sono: Roberto Herlitzka, Giuseppe Pambieri, Toni Servillo, Alessandro Haber, Carlo Cecchi; Eros Pagni e Alessandro Preziosi; le attrici: Pamela Villoresi, Isa Danieli, Ilaria Occhini, Lunetta Savino, Mascia Musy e Paola Quattrini.\nPremi alla carriera sono stati invece consegnati a Giorgio Albertazzi, Corrado Pani, Paolo Ferrari, Carlo Giuffr\u00e9, Paolo Bonacelli e Anna Proclemer; mentre la categoria miglior giovane talento ha visto protagonisti tra gli altri: Ascanio Celestini, Fausto Russo Alesi e Davide Enia.\nIl Premio, ideato da Milo Vallone \u00e8 organizzato dall'associazione Teatranti e patrocinato dalla Fondazione Vittorio Gassman. Nel suo albo sono presenti 13 categorie che vanno dai gi\u00e0 citati miglior attore/attrice, carriera e giovane talento, a miglior spettacolo, regia, costumista, scenografo, musical, spettacolo estivo."}
{"id": "865216", "revid": "6923", "url": "https://it.wikipedia.org/wiki?curid=865216", "title": "Antonio Giordano", "text": "Fu consigliere del principe di Siena Pandolfo Petrucci e docente di diritto presso varie universit\u00e0 italiane.\nBiografia.\nFiglio di una famiglia umile, si trasfer\u00ec a Napoli dove si laure\u00f2 in \"utroque iure\", quella che oggi si definirebbe giurisprudenza. In poco tempo guadagn\u00f2 la fama di esperto giureconsulto e venne chiamato a \"leggere diritto\" presso l'Universit\u00e0 divenendo, di fatto, un docente di giurisprudenza.\nAgli studi giuridici affianc\u00f2 la passione per la letteratura, la storia e la poesia. Nei primi anni del Cinquecento si trasfer\u00ec a Bologna e poi a Firenze tenendo nelle rispettive universit\u00e0 la cattedra di diritto e guadagnando ulteriore fama. Tanto che Pandolfo Petrucci, Signore di Siena, lo chiam\u00f2 alla Presidenza della locale universit\u00e0 e lo nomin\u00f2 suo consigliere politico e primo ministro.\nGiordano divenne cos\u00ec il principale collaboratore del Principe. In questa veste partecip\u00f2 come ambasciatore a riunioni e vertici con diversi capi di Stato e Papi ed ebbe un grande peso nelle scelte politiche del Signore di Siena.\nAlla morte di Pandolfo Petrucci, gli successe il figlio Borghese. Nel 1516, caduto Borghese Petrucci, Antonio Giordano fece ritorno a Venafro, rimanendovi fino al 1519 al servizio del feudatario della citt\u00e0, il conte Enrico Pandone. Giordano ne fu governatore e vicario.\nTornato nuovamente a Napoli, fu nominato membro del Consiglio Collaterale. Il re Ferdinando il Cattolico lo nomin\u00f2 Consigliere Palatino e Regio consigliere. A Napoli accanto all'attivit\u00e0 politica coltiv\u00f2 la sua attivit\u00e0 di insegnamento di Diritto nell'Universit\u00e0. Infatti insegn\u00f2 diritto civile dal 1519 al 1526. Mor\u00ec a Napoli all'et\u00e0 di 71 anni e venne sepolto nella Cappella gentilizia della Chiesa dei SS. Severino e Sossio.\nCitazioni di Machiavelli.\nAntonio Giordano \u00e8 citato da Niccol\u00f2 Machiavelli nel capitolo XXII \"Principe\", in cui viene indicato come esempio di virt\u00f9 politica e di capacit\u00e0 governative.\nViene ancora citato da Machiavelli nella \"Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini\", tra i convenuti nel castello di Magione, quale emissario di Pandolfo Petrucci nella Dieta in cui si organizz\u00f2 la cosiddetta Congiura della Magione ai danni del Duca Valentino."}
{"id": "865218", "revid": "2519", "url": "https://it.wikipedia.org/wiki?curid=865218", "title": "Tacurong", "text": "Tacurong \u00e8 una citt\u00e0 componente delle Filippine, ubicata nella Provincia di Sultan Kudarat, nella Regione di Soccsksargen.\nTacurong \u00e8 formata da 20 barangay:"}
{"id": "865219", "revid": "110157", "url": "https://it.wikipedia.org/wiki?curid=865219", "title": "Kaplice", "text": "Kaplice \u00e8 una citt\u00e0 della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865220", "revid": "287204", "url": "https://it.wikipedia.org/wiki?curid=865220", "title": "Jaroslav Sedivec", "text": ""}
{"id": "865222", "revid": "729019", "url": "https://it.wikipedia.org/wiki?curid=865222", "title": "Metropolitana di Atene", "text": "La metropolitana di Atene (in greco: , \"Metr\u00f3 Ath\u00ednas\") \u00e8 una ferrovia metropolitana che serve la citt\u00e0 di Atene, in Grecia. La rete si compone di 3 linee e di 64 stazioni ed \u00e8 lunga complessivamente .\nStoria.\nLe origini della linea 1 della ferrovia metropolitana ateniese vanno ricercate nella prima ferrovia greca, la Atene\u2212Pireo, la cui pianificazione risale al 1855 e l'effettiva inaugurazione al 1869, rendendo cos\u00ec la metropolitana di Atene una delle prime in Europa. Nel 1904 la linea fu elettrificata (per questo motivo, ancora oggi, la linea 1 \u00e8 chiamata comunemente dagli ateniesi \"Ilektrik\u00f2\").\nTale linea fu progressivamente ampliata attraverso il centro di Atene negli anni trenta del Novecento (a quest'epoca risale la fermata di Omonoia, la prima stazione ferroviaria sotterranea in Grecia) e negli anni cinquanta essa fu congiunta a una vecchia linea ferroviaria, costruita anch'essa ai primi del Novecento, che svolgeva servizio fino al sobborgo settentrionale di Kifisi\u00e0. Grazie all'aggiunta di altre stazioni, all'eliminazione dei passaggi a raso, alla costruzione di viadotti nel centro della citt\u00e0 e all'introduzione di materiale rotabile a cinque e a sei vagoni, nel 1957 la linea Pireo-Kifisi\u00e0 acquis\u00ec gli standard di una vera e propria metropolitana.\nDopo il 2000 la linea 1 \u00e8 stata sottoposta a un nuovo \"restyling\" con lo scopo di armonizzarla con gli standard tecnologici ed estetici delle Linee 2 e 3.\nPi\u00f9 tormentata fu la storia della prima vera e propria rete ferrovia sotterranea di Atene. Gi\u00e0 dagli anni Cinquanta si era raggiunta la consapevolezza della necessit\u00e0 di una rete metropolitana all'altezza di una citt\u00e0 ingranditasi a dismisura, ma la scarsit\u00e0 di finanziamenti, l'agitata situazione politica (dal 1967 al 1974 la Grecia fu governata dalla giunta militare dei colonnelli), e il timore che il ritrovamento di reperti archeologici rallentasse o rendesse impossibile l'impresa, fecero s\u00ec che soltanto alla fine degli anni ottanta del Novecento il sogno del \"metr\u00f2\", come lo chiamano gli ateniesi per distinguerlo dal vecchio \"ilektrik\u00f2\", ha cominciato a diventare realt\u00e0.\nLa costruzione delle linee 2 e 3 \u00e8 cominciata nel 1992 ed \u00e8 terminata, nella sua prima fase, nel 2000 (18 chilometri). Nuove stazioni sono state aggiunte nel 2004, in occasione delle Olimpiadi. Il piano di ampliamento per il prossimo decennio prevede il prolungamento di tutte e tre le linee e la costruzione di una nuova linea a forma di U, denominata 4 e di colore arancione.\nAttualmente (luglio 2020) essa ha uno sviluppo di circa 90 chilometri e sono in costruzione o in progetto circa 40 chilometri di nuove linee. Le tecniche costruttive adottate per la realizzazione del metro hanno tenuto conto del particolare sottosuolo di Atene: per questo tutte le stazioni si trovano a oltre venti metri di profondit\u00e0, ossia sotto lo strato archeologico. In generale si \u00e8 preferito lo scavo con talpe meccaniche, ma in certi punti \u00e8 stato adottato il sistema a scudo.\nLinee.\nCaratteristiche.\nLe tre linee sono alimentate con terza rotaia. I treni della linea 3 che svolgono il servizio da e verso l'aeroporto sono dotati di doppia alimentazione, a terza rotaia e a pantografo, per poter funzionare in comune sulla linea della ferrovia suburbana. Le tre linee comunicano tra loro mediante due tunnel di collegamento: il primo collega la Linea 1 con la Linea 2 presso la stazione \"Attik\u00ec\" e il secondo la Linea 2 con la Linea 3 presso la stazione \"Syntagma\". Cos\u00ec, almeno in teoria, tutti i treni del sistema possono circolare indifferentemente su tutte e tre le linee. Di fatto, per\u00f2, questo accade soltanto con i treni delle Linee 2 e 3.\nLo scartamento \u00e8 quello standard ferroviario di 1435 mm. I treni sono normalmente composti da sei carrozze, di cui la prima e l'ultima sono quelle di trazione. Sulla Linea 1 circolano ancora treni con cinque vagoni. Nei treni di fabbricazione pi\u00f9 recente, in circolazione esclusivamente sulle Linee 2 e 3, si pu\u00f2 accedere liberamente da un vagone all'altro. Tutti i treni sono dotati di sistemi di segnalazione acustica delle stazioni e degli interscambi con le altre linee metropolitane, ferroviarie e tranviarie, mentre i treni di fabbricazione pi\u00f9 recente delle Linee 2 e 3 sono dotati inoltre di schermi a cristalli liquidi che forniscono informazioni utili ai passeggeri. \nLe stazioni, particolarmente curate sul piano architettonico, presentano tutti i comfort tipici di una stazione della metropolitana (biglietteria, centro di controllo, sportelli bancari automatici, eventualmente edicole ed esercizi commerciali) oltre ad ampi spazi destinati ad ospitare mostre ed happening artistici, e a numerose opere d'arte ed esposizioni archeologiche che mettono in mostra i ritrovamenti venuti alla luce durante gli scavi: tra questi, particolarmente interessanti sono quelli della stazione \"Syntagma\" e le opere di artisti greci contemporanei esposte presso le stazioni di \"Ethnik\u00ec \u00c0mina\", di \"Om\u00f2noia\", di \"Akropoli\" ecc.).\nLe banchine delle stazioni sono lunghe 80 metri salvo quella di \"Monastiraki\", lunga 110 metri, e quella di \"Syntagma\", costruita in modo da poter in futuro ospitare treni con sette vagoni. Tutte le stazioni sono dotate di ascensori, scale mobili e altre facilitazioni per i passeggeri disabili.\nPer quanto riguarda gli accessi alle stazioni e ai treni, dal 2017, con l'introduzione dei nuovi biglietti elettronici ricaricabili e delle nuove tessere, il sistema prevede varchi d'ingresso e di uscita ad ogni stazione della metropolitana. Su tutte e tre le linee \u00e8 consentito il trasporto delle biciclette senza alcuna limitazione di fascia oraria. In tutta la parte sotterranea del sistema \u00e8 possibile l'uso dei telefoni cellulari.\nI centri di controllo del sistema sono due: quello della Linea 1 ha sede presso la stazione di \"Irini\", quello delle Linee 2 e 3 presso la stazione \"Syntagma\". Le tre linee si incrociano tra di loro alle stazioni di Syntagma (Linee 2 e 3), Monastiraki (Linee 1 e 3), Om\u00f2noia (Linee 1 e 2), Attik\u00ec (Linee 1 e 2). Stazioni di interscambio con altri mezzi su rotaia sono: Pireo (Linea 1 e ferrovia suburbana), Faliro (Linea 1 e metrotranvia), Neratziotissa (Linea 1 e ferrovia suburbana), Stathmos Larissis (Linea 2, ferrovia suburbana e ferrovie nazionali), Syggrou-Fix (Linea 2 e metrotranvia), Neos Kosmos (Linea 2 e metrotranvia), Sintagma (Linea 2, linea 3 e metrotranvia), Doukissis Plakentias (Linea 3 e ferrovia suburbana), Pallini (Linea 3 e ferrovia suburbana, stazione comune), Peania-Kantza (Linea 3 e ferrovia suburbana, stazione comune), Koropi (Linea 3 e ferrovia suburbana, stazione comune), Aeroporto Internazionale \"El. Venizelos\" (Linea 3 e ferrovia suburbana, stazione comune).\nDal primo luglio del 2011 la metropolitana di Atene \u00e8 gestita dalla STASY, nata dalla fusione tra \"ISAP\" (ex gestore della linea 1) e AMEL, gestore delle linee 2 e 3. STASY, che gestisce anche i 26 chilometri della linea tramviaria che unisce il centro di Atene con i sobborghi litoranei di Vula e di Neo F\u00e0liro, fa capo alla OASA, ente di supervisione del trasporto pubblico su gomma e su rotaia della capitale greca. La societ\u00e0 Attik\u00f2 Metro, dal canto suo, \u00e8 l'ente preposto alla progettazione, alla costruzione e allo sviluppo della rete ferroviaria metropolitana di Atene. La Attik\u00f2 Metro \u00e8 attualmente impegnata nella costruzione della metropolitana di Salonicco.\nAltri mezzi di trasporto pubblico su ferro.\nIl sistema di trasporto pubblico su ferro di Atene \u00e8 integrato da tre linee di metrotranvia per uno sviluppo totale di 27 chilometri (linea Syntagma-Faliro, linea Syntagma-Voula, linea Faliro-Voula, gestite dalla Tram A.E.) e da cinquanta chilometri di ferrovia suburbana Proastiak\u00f3s. La ferrovia suburbana si articola su tre assi principali: Aeroporto internazionale \"El. Venizelos\"-Pireo, Aeroporto internazionale \"El. Venizelos\"-Kiato, Kiato-Pireo. All'interno dell'area urbana sono attive le seguenti stazioni: Doukissis Plakentias (interscambio con Linea metropolitana 3), Penteli, Kifisias, Nerantziotissa (interscambio con Linea metropolitana 1), Iraklio, \u00c0no Liosia, Aspr\u00f2pirgos, Magula, Stathm\u00f2s Larissis (Atene centro, interscambio con Linea metropolitana 2), Rouf, Renti, Lefka e Pireo (interscambio con Linea metropolitana 1).\nProgetti futuri.\nEstensioni previste:\nLinea 1 (al momento congelate): \nLinea 3\nIn stadio avanzato di progettazione si trova la nuova linea 4, contraddistinta dal colore arancione. Essa sar\u00e0 lunga circa 30 chilometri e collegher\u00e0 il centro di Atene con una serie di zone nevralgiche della capitale: numerosi ospedali, la zona dei tribunali, il quartiere Kolonaki, il \"campus\" universitario, l'asse del viale Kifis\u00edas, e i popolosi quartieri di Galatsi, Kipseli, Exarcheia, Pangrati e Zografou. La linea 4 sar\u00e0 a forma di ferro di cavallo, si incrocer\u00e0 con le altre linee ferroviarie urbane e suburbane in cinque punti e coster\u00e0, secondo le prime stime, circa 3 miliardi di euro. Il 25 settembre 2014 la Attiko Metro ha annunciato che la Linea 4 \u00e8 stata suddivisa in cinque lotti di costruzione. Il primo lotto (dalla stazione Alsos Veikou fino a Goudi) \u00e8 lungo circa 12 chilometri con 14 stazioni. "}
{"id": "865224", "revid": "1305772", "url": "https://it.wikipedia.org/wiki?curid=865224", "title": "Ro\u017emberk nad Vltavou", "text": "Ro\u017emberk nad Vltavou \u00e8 una citt\u00e0 della Repubblica Ceca facente parte del distretto di \u010cesk\u00fd Krumlov, in Boemia Meridionale.\nCastello.\nIl castello superiore risale alla prima met\u00e0 del XIII secolo: una parte di questa fortezza, comprendente la cosiddetta torre Jakob\u00ednka, fu ingrandita nel XIV secolo, quando furono costruiti due castelli separati. Fino alla fine del XVI secolo il castello era di propriet\u00e0 della famiglia Rosenberg, che dal toponimo ricevette proprio il suo nome. Dal 1619 al 1945 il castello pass\u00f2 nelle mani della famiglia Buquoy.\nNel XVI secolo, sotto la direzione del ticinese Baldassare Maggi, l'originaria fortezza fu trasformata in un castello, che fu poi ingrandito e parzialmente rinnovato in stile neogotico negli anni 1840-1857.\nGli interni storici custodiscono numerose collezioni dei proprietari e una galleria di ritratti. Particolarmente pregevole \u00e8 la Sala dei Cavalieri, con soffitto a cassettoni dell'inizio del XVII secolo."}
{"id": "865225", "revid": "1865216", "url": "https://it.wikipedia.org/wiki?curid=865225", "title": "Tagaytay", "text": "Tagaytay \u00e8 una citt\u00e0 delle Filippine, situata nella Provincia di Cavite, nella Regione di Calabarzon.\nTagaytay \u00e8 formata da 34 baranggay:"}
{"id": "865228", "revid": "287204", "url": "https://it.wikipedia.org/wiki?curid=865228", "title": "Tomas Berdych", "text": ""}
{"id": "865229", "revid": "110157", "url": "https://it.wikipedia.org/wiki?curid=865229", "title": "Vy\u0161\u0161\u00ed Brod", "text": "Vy\u0161\u0161\u00ed Brod \u00e8 una citt\u00e0 della Repubblica Ceca facente parte del distretto di \u010cesk\u00fd Krumlov, in Boemia Meridionale. Nel territorio comunale \u00e8 attiva l'antica abbazia cistercense di Vy\u0161\u0161\u00ed Brod. "}
{"id": "865230", "revid": "8660", "url": "https://it.wikipedia.org/wiki?curid=865230", "title": "Taguig", "text": "Taguig \u00e8 una citt\u00e0 componente delle Filippine, ubicata nella Regione Capitale Nazionale.\nTaguig \u00e8 formata da 28 baranggay:"}
{"id": "865232", "revid": "110157", "url": "https://it.wikipedia.org/wiki?curid=865232", "title": "Vele\u0161\u00edn", "text": "Vele\u0161\u00edn \u00e8 una citt\u00e0 della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865233", "revid": "1537043", "url": "https://it.wikipedia.org/wiki?curid=865233", "title": "EuroCity", "text": "Eurocity o EuroCity \u00e8 la categoria di servizio assegnata a treni che collegano localit\u00e0 facenti parte di differenti nazioni europee; \u00e8 quindi un convoglio a carattere internazionale.\nIl concetto di treni internazionali Eurocity o EuroCity, abbreviato negli orari ferroviari come EC, nasce nel 1987 in seguito agli accordi tra le compagnie ferroviarie della Comunit\u00e0 Europea, della Svizzera e dell'Austria per sostituire i precedenti treni categorizzati come \"Trans Europ Express\" (TEE).\nLa differenza pi\u00f9 sostanziale fra i treni \"TEE\" e gli \"EC\", \u00e8 che questi ultimi hanno in composizione anche carrozze di seconda classe.\nStoria.\nQuesta categoria di treni internazionali era il seguito storico dei grandi treni di lusso del dopoguerra e queste relazioni erano soggette a vari indici di qualit\u00e0:\nCol passare del tempo queste relazioni hanno perso quasi tutte queste obbligazioni e si sono trasformate in normali treni diurni.\nCon l'entrata nell'Unione europea dei paesi dell'est, le relazioni EuroCity vengono estese anche in questi paesi.\nSituazione attuale.\nIl marchio EuroCity ora viene utilizzato dalla maggior parte dei paesi dove i treni sono organizzati in categorie di servizio.\nIn Austria e Germania gli EuroCity sono virtualmente identici agli InterCity, con l'aggiunta del servizio ristorante. Il materiale rotabile \u00e8 infatti lo stesso (carrozze Eurofima) e con la stessa livrea, con la differenza che gli EuroCity attraversano il confine nazionale.\nIn Svizzera vengono usati sia materiale InterCity che rotabili dedicati.\nIn altri paesi come in Francia o Spagna vengono invece chiamati semplicemente \"Treni\" anche se la stessa relazione nell'altro paese \u00e8 considerata EuroCity.\nIn Italia.\nIn Italia gli EuroCity erano svolti con materiale InterCity e livrea XMPR dedicata. Nel 2010 il servizio \u00e8 stato soppresso, e le relazioni EuroCity si sono svolte con materiale estero fino al 2015.\nDal 2011 fino al 2021 i servizi EuroCity con la Francia sono stati garantiti dall'azienda italo-francese Thello, partecipata da Trenitalia, e dai treni alta velocit\u00e0 TGV delle ferrovie francesi. Dal 14 ottobre 2021 Thello cambia il suo nome in Trenitalia France.\nI servizi con Austria e Germania (ad eccezione di Francoforte sul Meno) sono garantiti dal 2009 dalla DB-\u00d6BB EuroCity, compartecipata dalle ferrovie tedesche, austriache e da Trenord, che utilizza materiale InterCity austriaco e tedesco.\nFino al 2009 le relazioni con la Svizzera erano gestite dall\u2018azienda italo-svizzera Cisalpino, partecipata da Trenitalia, con materiale ETR 470 e ETR 610 in livrea dedicata. Con lo scioglimento dell\u2019azienda, i treni sono stati ripartiti equamente fra Italia e Svizzera, che hanno continuato a espletare il servizio transfrontaliero. Dal 2015 i servizi con la Svizzera e con Francoforte sul Meno sono garantiti dagli ETR 610 di Trenitalia (Frecciargento) e Ferrovie Federali Svizzere."}
{"id": "865234", "revid": "1699816", "url": "https://it.wikipedia.org/wiki?curid=865234", "title": "Applausi per Fibra", "text": "Applausi per Fibra \u00e8 un singolo del rapper italiano Fabri Fibra, pubblicato il 4 aprile 2006 come primo estratto dal terzo album in studio \"Tradimento\".\nIl brano ha esordito alla sua prima settimana alla posizione numero 7 dei singoli pi\u00f9 venduti in Italia, arrivando a toccare al suo apice la posizione numero 6.\nVideo musicale.\nGirato dal regista Cosimo Alem\u00e0, il video di \"Applausi per Fibra\" vede la partecipazione di Big Fish e Nesli, fratello minore di Fabri Fibra. Il video vede alternarsi davanti alla telecamera, a cui si rivolgono direttamente, Fibra, Big Fish, Nesli ed altri, fra cui anche le ballerine dal volto bianco e le \"x\" nere su occhi e bocca, che hanno accompagnato il cantante anche nelle sue esibizioni dal vivo. Tormentone nel video \u00e8 la maglietta, indossata da tutti i personaggi del video, con la scritta \" Io odio Fabri Fibra\"."}
{"id": "865235", "revid": "2519", "url": "https://it.wikipedia.org/wiki?curid=865235", "title": "Tagum", "text": "Tagum \u00e8 una citt\u00e0 componente delle Filippine, capoluogo della Provincia di Davao del Norte, nella Regione del Davao.\nTagum \u00e8 formata da 23 baranggay:"}
{"id": "865236", "revid": "834", "url": "https://it.wikipedia.org/wiki?curid=865236", "title": "Acetilcoenzima A", "text": ""}
{"id": "865237", "revid": "110157", "url": "https://it.wikipedia.org/wiki?curid=865237", "title": "K\u0159em\u017ee", "text": "K\u0159em\u017ee \u00e8 un comune mercato della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865238", "revid": "125629443", "url": "https://it.wikipedia.org/wiki?curid=865238", "title": "Cristina Yang", "text": "Cristina Yang \u00e8 un personaggio della serie televisiva \"Grey's Anatomy\", interpretata da Sandra Oh.\nDescrizione.\nCristina \u00e8 un chirurgo estremamente attento e razionale, mediamente pi\u00f9 dei suoi colleghi: la sua passione sul lavoro la porta ad eseguire operazioni chirurgiche complesse e forse troppo azzardate. Estremamente competitiva, possiede eccellenti capacit\u00e0 chirurgiche, tuttavia ha difficolt\u00e0 nel comunicare i propri sentimenti e odia essere toccata dagli altri, compresa sua madre. Nei confronti dei pazienti \u00e8 spesso molto tecnica e sbrigativa, quasi distaccata: raramente si immedesima nei loro timori e insicurezze, cos\u00ec come spesso non esita ad approfittare o imbrogliare gli altri specializzandi per poter operare quanto pi\u00f9 possibile. Col tempo, per\u00f2, impara sia a relazionarsi anche emotivamente con i pazienti, sia a riconoscere il valore del gioco di squadra, tanto che quando la sua insegnante, Teddy Altman, vede come Cristina abbia compreso anche quest'ultima lezione, la dichiara pronta ad essere un chirurgo a tutti gli effetti.\nPer Cristina la logica e la praticit\u00e0 contano pi\u00f9 delle emozioni, ma \u00e8 stata pi\u00f9 volte soggetta a situazioni altamente emotive come tirocinante. A causa della traumatica esperienza subita nell'incidente stradale nel quale \u00e8 morto suo padre, \u00e8 incapace di gestire emotivamente la perdita delle persone che ama: quando coloro a cui tiene di pi\u00f9 si trovano in pericolo di vita, la reazione di Cristina \u00e8, letteralmente, scappare e tentare di distrarsi, oppure chiudersi ancora di pi\u00f9 in s\u00e9 stessa, non riuscendo neanche a lavorare. Sebbene sia sempre alla ricerca dell'introversione e sia distaccata per evitare l'eventualit\u00e0 di affezionarsi a qualcuno che potrebbe perdere, Cristina \u00e8 gradualmente maturata grazie all'appoggio degli amici, imparando a fidarsi e ad aprirsi. \u00c8 molto bassa.\nCaratteristica spesso molto evidenziata \u00e8 la sua assoluta devozione al mestiere di cardiochirurgo: nonostante sia rimasta incinta due volte nel corso della sua specializzazione, Cristina \u00e8 sempre stata fermamente contraria all'idea di diventare madre e dover dedicare meno tempo alla carriera. Per questo il suo matrimonio e, in generale, la sua storia con Owen alla fine giungono al termine, poich\u00e9 lui, al contrario, ha sempre voluto diventare padre.\nStoria del personaggio.\nIl personaggio di Cristina Yang \u00e8 di origini coreane e di educazione ebraica. \u00c8 nata a Beverly Hills, Los Angeles. Sebbene talvolta abbia menzionato gli usi ebraici come la Shiv'ah, Cristina crede solo nella scienza ed \u00e8 un'atea convinta. Sua madre ha sposato il suo patrigno, il dott. Saul Rubenstein, tre anni dopo la sua nascita. Il padre biologico di Cristina invece \u00e8 deceduto in un incidente stradale, e lo ha visto morire dissanguato prima che arrivassero i soccorsi. Nonostante la sua dislessia, diagnosticata all'et\u00e0 di 9 anni, si \u00e8 diplomata alla Beverly Hills High School e laureata allo Smith College. Ha conseguito un dottorato in Biochimica all'Universit\u00e0 di Berkeley e la laurea in Medicina alla Stanford University, prima del suo corso. Parla correntemente il coreano e il francese.\nPrima stagione.\nNel corso della prima stagione diventa una specializzanda al Seattle Grace Hospital, dopo essersi laureata nella scuola di medicina. Durante il suo primo giorno di specializzazione, si scontra con Meredith Grey, che poi definir\u00e0 \"la sua persona\". Quando le giunge la notizia che a Meredith \u00e8 stato affidato un intervento chirurgico grazie all'intercessione di Derek e alla fama di sua madre, Cristina entra in conflitto con lei ma alla fine si scusa e diventano amiche. Le sue frequenti osservazioni sarcastiche e la sua mancanza di tatto rendono difficile per gli altri accettarla, ma i suoi colleghi gradualmente l'accettano e diventano suoi amici.\nNell'episodio \u201cCrescere che fatica\u201d, Preston Burke offre a Cristina una tazza di caff\u00e8, inducendola a ricambiare. Di conseguenza, Cristina segue Burke nella \"on-call room\", chiude a chiave la porta e fanno l'amore. Il giorno successivo, Burke cerca di definire la loro relazione, ma Cristina, a causa degli impegni e del timore di fallire, lo respinge. Nell'episodio \u201cCerchi di fuoco\u201d scopre di essere incinta ma programma immediatamente un aborto.\nSeconda stagione.\nIl responsabile di Preston Burke gli riferisce che pu\u00f2 diventare responsabile di Chirurgia, ma solo se \u00e8 pronto a sacrificare la sua vita privata. Burke pertanto decide di rompere la sua relazione con Cristina. Nell'episodio \u201cUna giornata da dimenticare\u201d, nel corso di un'operazione chirurgica con Burke, Cristina sviene a causa di un\"'emorragia delle tube\", dovuta alla gravidanza extra uterina in atto. Burke rimane scioccato quando viene a sapere della gravidanza, ma Cristina gli ricorda che \u00e8 stato lui a lasciarla. Sebbene la loro relazione non sia perfetta, diventa sempre pi\u00f9 forte poich\u00e9 i due si innamorano sempre pi\u00f9.\nI problemi per Cristina riaffiorano quando Burke le consegna la chiave del suo appartamento chiedendole di trasferirsi da lui. Cristina pensa che non si conoscono ancora bene, ma Burke la convince ad aprirsi con lui, pertanto Cristina porta Preston nel suo appartamento, estremamente disordinato, ma Burke l'accetta per quello che \u00e8. Lei quindi accetta di trasferirsi da Burke, ma in segreto continua a pagare l'affitto del suo vecchio appartamento. Burke, a un certo punto viene a conoscere questo particolare, per cui si arrabbia per le menzogne e i segreti di Cristina. In seguito Burke la consola, \u201c\"Io sono Preston Burke! E tu, tu sei la pi\u00f9 competitiva, pi\u00f9 cauta, pi\u00f9 testarda, pi\u00f9 stimolante persona che io abbia mai conosciuto! E ti amo. Quale accidenti di problema hai con me?\"\" Cristina replica dicendo che ha ceduto il suo appartamento venti minuti prima.\nNel momento in cui George sperimenta un disastroso incontro sessuale con Meredith e lascia il suo appartamento, Burke lo invita a vivere con lui. Ma Cristina \u00e8 gelosa del fatto che George fosse in grado di relazionarsi con Burke meglio di lei, per cui escogita un sotterfugio per far in modo che sia lo stesso Burke a cacciare George. Insistendo sul suo diritto di essere libera in casa sua, incomincia a girare nuda per casa, quindi Burke \u00e8 costretto a mandar via George.\nPreston Burke viene ferito nel corso di un conflitto a fuoco, per cui Cristina viene inviata nella sala chirurgica per aiutarlo nel corso dell'intenso e doloroso intervento. Purtroppo si lascia prendere dal panico, si blocca e scappa, le sue turbolente emozioni le impediscono di operare. Questo evento ha un impatto su di lei molto forte, Cristina sapeva che non era da lei farsi sopraffare dalle emozioni in questo modo. In seguito, finalmente ritorna al suo fianco e gli tiene la mano.\nCome le \u00e8 stato ordinato da Burke, Cristina va a controllare le condizioni del suo paziente, Denny Duquette. Rimane scioccata quando scopre che Izzie ha tagliato il suo tubo LVAD per assicurargli un nuovo cuore. Contro il suo istinto, Cristina rimane con Meredith e George, aiutando Izzie nel suo tentativo di far arrivare Denny in cima alla lista trapianti . Appena in tempo, Bailey inciampa sul loro piano e vieta loro l'intervento finch\u00e9 qualcuno non ammetta di aver tagliato il tubo. Con sua stessa sorpresa, Cristina insiste nel restare coi suoi amici ed evitare che la verit\u00e0 venga alla luce.\nTerza stagione.\nIl dott. Webber, responsabile dell'ospedale, decide di interrogare personalmente ogni specializzando. Ma Cristina, profondamente in crisi, si definisce un \"relitto emozionale\", all'opposto di come si sentiva prima, per cui chiede a Richard consigli su come riuscire a concentrarsi nuovamente solo sul lavoro, gli chiede di come evitare di essere sopraffatta dalle emozioni, in modo da poter continuare a essere un grande chirurgo, ma lui rifiuta, dicendo che non vuole essere responsabile nel trasformarla in un automa.\nLa convalescenza di Burke non \u00e8 molto tranquilla, infatti scopre di avere un leggero tremore alla mano. Burke in seguito confida a Cristina questo segreto, e lei replica dicendo che \u201c\"nessuno lo deve sapere\"\u201d. I due escogitano cos\u00ec un modo per nasconderlo agli altri dottori. Cercando di supportare il pi\u00f9 possibile Burke, Cristina gestisce tutti i suoi pazienti e i suoi interventi, in modo da poterlo sostituire quando la sua mano trema durante gli interventi. A ogni modo la sua esclusivit\u00e0 a rari interventi, crea sospetti e invidie tra gli altri specializzandi. George successivamente si accorge del tremolio di Burke mentre sta pescando, durante una gita in campeggio insieme a diversi membri dello staff medico, per cui affronta Cristina. Lei all'inizio nega decisamente, ma in seguito gli racconta tutto.\nMa le azioni di Cristina mettono in pericolo le chance di Burke di diventare capo del reparto di chirurgia, per cui Burke sente di essere stato tradito. Dopo la litigata rifiutano di parlarsi, rischiando di mettere in pericolo il loro rapporto. Cristina decide quindi di rompere il silenzio, cos\u00ec Burke alla fine le chiede di sposarla. Cristina rimane spiazzata, accettando la sua proposta dopo ben 8 giorni di esitazione. A ogni modo rifiuta di portare l'anello che Burke le dona.\nNel momento in cui Cristina vede Meredith incosciente (rischiava di morire per annegamento: era stata salvata in extremis da Derek che si era tuffato in mare per recuperarla dopo che un paziente di una catastrofe su un ferry boat l'aveva urtata accidentalmente facendola cadere in acqua), Cristina scappa, dopo aver capito che non \u00e8 in grado di affrontare la realt\u00e0: la sua amica stava morendo. Burke la incoraggia a far fronte ai suoi sentimenti, cos\u00ec Cristina irrompe nella sala coma e insiste coi dottori affinch\u00e9 provino ancora a rianimare Meredith. Meredith presto si sveglia, cos\u00ec Cristina le confida che si sta per sposare con Burke, e che Meredith era l'unica persona alla quale voleva dare questa notizia. Poco dopo la storia d'amore fra Cristina e Burke viene messa pesantemente in discussione dall'arrivo dell'ex fidanzato di Cristina, un famoso cardiochirurgo, nonch\u00e9 suo professore universitario. Burke lascia Cristina sull'altare dichiarando che la ama troppo per cambiarla. Cristina quando ritorna a casa non trova la foto della nonna di Burke, la sua collezione di CD e la sua tromba, cos\u00ec inizialmente si dispera, in realt\u00e0 non era affatto convinta del matrimonio, si fa praticamente strappare di dosso l'abito da Meredith e scoppia a piangere singhiozzando \"Sono libera!\".\nQuarta stagione.\nAll'inizio della quarta serie Cristina scopre che Burke ha dato le dimissioni per recarsi in un altro ospedale. Un giorno l'attende la madre dell'ex fidanzato, quasi marito, con la quale lei subito non vuole parlare, ma nel momento in cui trova il coraggio scopre che la signora voleva solo dimostrare il suo dispiacere e prendere alcune cosa appartenenti a Burke.\nQuinta stagione.\nNella quinta stagione incomincia una relazione con il dottor Owen Hunt, il quale in preda ad un incubo, a causa di un disturbo post traumatico, dovuto al suo passato come ufficiale medico in Iraq, tenter\u00e0 di strangolarla; con il suo nuovo compagno definir\u00e0 precise condizioni affinch\u00e9 loro due possano recuperare il rapporto.\nSesta stagione.\nDopo settimane in terapia, Owen \u00e8 guarito. Durante una discussione con Derek e Mark, Owen chiede di Burke a Cristina, dicendole di non darle niente nel loro rapporto. La situazione si complica quando entra in gioco la dottoressa Teddy Altman, vecchia fiamma di Owen e sua collega in Iraq, per cui Cristina decide di rompere.\nNel finale di stagione il marito di una paziente morta scatena l'inferno al Seattle Grace, uccide sette medici e ferisce gravemente Derek, sparandogli al cuore. Poich\u00e9 l'ospedale \u00e8 stato evacuato, tocca proprio a Cristina salvargli la vita. Nel frattempo Owen fa una scelta e torna all'interno dell'edificio dal suo vero amore, chiudendo cos\u00ec per sempre con la Altman.\nSettima stagione.\nLa settima stagione comincia con il matrimonio tra Cristina e Owen. Apparentemente Cristina non ha subito traumi dalla sparatoria, ma non sar\u00e0 comunque in grado di entrare, per un lungo periodo, in sala operatoria. I suoi colleghi cercheranno in ogni modo di aiutarla, ma l'unico in grado di farlo veramente sar\u00e0 Derek. Infatti, dopo una gita a pesca, riuscir\u00e0 a ritrovare s\u00e9 stessa, torner\u00e0 in sala operatoria e da quel momento si concentrer\u00e0 per il ruolo di specializzando capo. Si dimostra come sempre competitiva sul lavoro, ma ancora fragile dal lato emotivo: infatti nell'ultimo episodio rimane incinta, ma decide di abortire. Programmata la data per l'aborto, lo comunica a Owen, il quale estremamente contrariato la caccia di casa. Cristina, non avendo pi\u00f9 un posto dove poter vivere si rifugia a casa di Meredith.\nOttava stagione.\nL'inizio dell'ottava stagione vede Cristina ancora indecisa sull'abortire o meno.\nAlla fine, accompagnata da Owen, decider\u00e0 di abortire.\nNel frattempo si riconcilier\u00e0 definitivamente con Teddy Altman a cui non aveva obbedito durante l'intervento che ha salvato la vita a Callie Torres. La Altman creder\u00e0 sempre di pi\u00f9 in Cristina tanto che decide di farle operare, senza che Cristina lo sappia, suo marito Henry che per\u00f2 morir\u00e0 a causa della vasta estensione del suo tumore nella zona polmonare. Successivamente riemergono i problemi con Owen che la accusa di aver ucciso il loro bambino e che per ripicca la tradir\u00e0 con un'altra donna. Intanto si avvicina il giorno dell'esame del quinto anno di specializzazione, che Cristina riesce a superare diventando cos\u00ec una dottoranda. Poco tempo dopo lei, Meredith, Derek, Mark, Lexie e Arizona vengono chiamati a Boise per un intervento a due gemelli siamesi.\nPurtroppo l'aereo che li portava a Boise precipita nei boschi e Lexie, schiacciata da un'ala dell'aereo muore.\nCristina sar\u00e0 quella che si dar\u00e0 da fare pi\u00f9 di tutti: cercher\u00e0 di evitare che si formi un'infezione nella gamba di Arizona, salver\u00e0 Mark dalla morte per tamponamento cardiaco e lotter\u00e0 per evitare che gli animali divorino il cadavere di Lexie.\nNona stagione.\nCristina e i sopravvissuti vengono riportati a Seattle. Mark non riesce a riprendersi e morir\u00e0 un mese dopo.\nCristina invece entra in un temporaneo stato di schizofrenia.\nDopo poco tempo decide di andare a lavorare in Minnesota rompendo definitavamente con Owen.\nFrequenta per un certo periodo di tempo il primario di chirurgia dell'ospedale ma decide di tornare a Seattle quando un suo nuovo amico, l'anziano dottor Thomas muore.\nTornata a Seattle prende parte alla causa per l'incidente aereo di cui l'ospedale viene ritenuto responsabile.\nOwen e lei divorziano ma continuano a frequentarsi, sostenendo che il loro matrimonio sia stato solo una mossa troppo affrettata in quanto entrambi ancora scossi dalla sparatoria.\nPer evitare che l'ospedale vada in rovina Cristina, Meredith, Callie, Arizona e Derek decidono di comprarlo assieme a Catherine Avery, la madre di Jackson che li sosterr\u00e0 con la loro fondazione Harper Avery.\nAl termine della stagione Cristina decide di rompere con Owen perch\u00e9 ha capito che quest'ultimo non smetter\u00e0 mai di desiderare dei figli.\nDecima stagione.\nCristina continua a lavorare al Grey Sloan Memorial Hospital e diventa di fatto il capo di cardiochirurgia e come suo braccio destro c'\u00e8 Shane Ross con il quale avr\u00e0 un breve flirt.\nSuccessivamente il suo rapporto con Meredith entra in crisi perch\u00e9 Cristina le dice che la sua carriera sta rallentando dopo aver partorito.\nGrazie alle sue continue ricerche Cristina ricever\u00e0 un nomination per l'Harper Avery ma non le verr\u00e0 assegnato il prestigioso premio perch\u00e9 l'ospedale in cui lavora ha grossi rapporti con la fondazione, essendo co-proprietario.\nCristina parte per Zurigo per una conferenza e qui incontrer\u00e0 dopo ben sette anni Burke, che l'ha invitata a visitare la sua clinica privata.\nInizialmente lei crede che Burke voglia farla restare per poter provare a ricominciare la loro storia, poi per\u00f2 scopre che l'uomo \u00e8 in procinto di trasferirsi in Italia con sua moglie e la sua famiglia, e che l'ha invitata a venire per offrirle il suo posto di direttore dell'ospedale.\nCristina accetta il posto e decide di lasciare Seattle.\nCede la sua parte di propriet\u00e0 dell'ospedale ad Alex e nominer\u00e0 come capo di cardiochirurgia Maggie Pierce, che si riveler\u00e0 essere la sorellastra di Meredith.\nNell'ultimo episodio Cristina ritarda la sua partenza perch\u00e9 arrivano una serie di feriti di un possibile attentato terroristico. Infine lascia definitivamente Seattle dopo aver ringraziato tutti i suoi colleghi, essersi concessa un ultimo, silenzioso saluto con Owen, e dopo aver ballato per un'ultima volta con Meredith.\nL'ultima scena della decima stagione mostra Cristina nell'ufficio della clinica a Zurigo assieme a Shane, che ha deciso di seguirla.\nUndicesima stagione.\nCristina \u00e8 presente al funerale di Derek, sebbene venga vista solo di spalle."}
{"id": "865239", "revid": "767487", "url": "https://it.wikipedia.org/wiki?curid=865239", "title": "Talisay (Cebu)", "text": "Talisay \u00e8 una citt\u00e0 componente delle Filippine, situata nella Provincia di Cebu, nella Regione del Visayas Centrale.\nLa citt\u00e0 fa parte dell'area metropolitana di Cebu.\nTalisay \u00e8 formata da 22 baranggay:"}
{"id": "865240", "revid": "110157", "url": "https://it.wikipedia.org/wiki?curid=865240", "title": "Lipno nad Vltavou", "text": "Lipno nad Vltavou \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865241", "revid": "2519", "url": "https://it.wikipedia.org/wiki?curid=865241", "title": "Talisay (Negros Occidental)", "text": "Talisay \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nTalisay \u00e8 formata da 27 baranggay:"}
{"id": "865242", "revid": "767487", "url": "https://it.wikipedia.org/wiki?curid=865242", "title": "Lou\u010dovice", "text": "Lou\u010dovice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865244", "revid": "2519", "url": "https://it.wikipedia.org/wiki?curid=865244", "title": "Tanauan (Batangas)", "text": "Tanauan \u00e8 una citt\u00e0 componente delle Filippine, situata nella provincia di Batangas, nella Regione di Calabarzon.\nTanauan \u00e8 formata da 48 barangay:"}
{"id": "865245", "revid": "818842", "url": "https://it.wikipedia.org/wiki?curid=865245", "title": "Tanauan", "text": "Il toponimo Tanauan pu\u00f2 riferirsi a diverse localit\u00e0 delle Filippine:"}
{"id": "865247", "revid": "599013", "url": "https://it.wikipedia.org/wiki?curid=865247", "title": "Talisay", "text": "Il toponimo Talisay pu\u00f2 riferirsi a diverse localit\u00e0 delle Filippine:"}
{"id": "865248", "revid": "767487", "url": "https://it.wikipedia.org/wiki?curid=865248", "title": "Malonty", "text": "Malonty \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865250", "revid": "124341529", "url": "https://it.wikipedia.org/wiki?curid=865250", "title": "Isobel Stevens", "text": "Isobel \"Izzie\" Katherine Stevens \u00e8 stata un personaggio nella serie televisiva \"Grey's Anatomy\", interpretata da Katherine Heigl.\nDescrizione.\nIzzie \u00e8 la bionda coinquilina di Meredith e George. \u00c8 cresciuta vicino a Chehalis, Washington, vivendo in un campo caravan, e si \u00e8 pagata la scuola di medicina facendo la modella di abbigliamento intimo. Per questo \u00e8 stata presa in giro da Alex Karev, che l'ha soprannominata \"Dottoressa Modella\". Dalla rivelazione che Izzie fa a una sua paziente (una ragazzina incinta proveniente dalla sua stessa citt\u00e0 natale, che le ricorda molto il suo passato), si scopre che ha avuto una figlia all'et\u00e0 di 16 anni e che successivamente l'ha data in adozione. Sua figlia, a cui ha dato il nome di Sarah, fu presumibilmente adottata da una famiglia benestante che visse per qualche tempo a Santa Barbara prima di trasferirsi altrove. La bambina, ora di nome Hannah, a undici anni si ammala di leucemia, per questo Izzie le dona il midollo osseo su disperata richiesta dei genitori adottivi.\nTalvolta si lascia coinvolgere sentimentalmente dai suoi pazienti, soprattutto con Dennison Duquette, del quale si innamora perdutamente, ma che muore nel finale della seconda stagione, dopo che lei accetta la sua proposta di matrimonio.\nNell'episodio 11 della seconda stagione, in occasione della nascita delle cinque gemelle premature che occupano tutto lo staff del reparto, sembra che Izzie sia interessata a intraprendere una specializzazione in pediatria, anche se poi non sceglier\u00e0 questa strada.\nNella puntata 8\u00d713, ambientata nella realt\u00e0 parallela, viene menzionata da Meredith e Alex: il suo nome diventa quasi un aggettivo, infatti i due definiscono Cristina \"Izzie\", cio\u00e8 \"pazza\". In questa realt\u00e0 si viene a conoscenza del fatto che Izzie si \u00e8 innamorata di un paziente, probabilmente Denny, e ha rubato un cuore per lui, ma non avendo sviluppato il legame di amicizia con Meredith, quest'ultima l'ha denunciata, causandone il licenziamento.\nStoria del personaggio.\nPrima stagione\nDurante la prima stagione Izzie incomincia la specializzazione al Seattle Grace Hospital. Viene assegnata insieme a Meredith, Cristina, George e in seguito anche Alex, alla dottoressa Miranda Bailey, soprannominata \"La nazista\" a causa dei suoi modi burberi. Vive a casa di Meredith insieme a lei e George.\nSeconda stagione.\nIzzie \u00e8 la prima ad avvicinarsi ad Alex Karev, scoprendolo molto dolce sotto la scorza del duro. I due incominciano a uscire insieme, ma lui teme di lasciarsi coinvolgere troppo e finisce per tradirla. Delusa, Izzie smette di rivolgergli la parola, ma poi lo perdona. Il paziente Denny Duquette, intanto, comincia timidamente a farle la corte: Izzie si affeziona a lui e al suo caso fino a innamorarsene e a mettere in pericolo lui (in attesa di trapianto di cuore) e la propria carriera pur di fargli avere un cuore al pi\u00f9 presto. Dopo la morte di Denny, Izzie cade in un profondo stato depressivo, tanto da lasciare il programma di specializzazione chirurgica, per poi tornare successivamente in ospedale grazie all'aiuto di Meredith, Cristina, George e Alex.\nTerza stagione.\nNella prima puntata della stagione, la dottoressa Bailey chiede a Izzie di rimanere nel programma e scopre che Denny Duquette le ha lasciato un'eredit\u00e0 di 8,7 milioni di dollari. Izzie ritorna nel programma di specializzazione dopo un consulto con il primario, il dottor Webber, il quale decide con la dottoressa Bailey, di metterla in prova prima dell'effettivo reintegro. Nonostante sia gi\u00e0 passato del tempo dalla morte di Denny e nonostante gli sforzi, Izzie rimane ancora turbata ogni volta che Denny viene menzionato in qualche modo. In aggiunta, Izzie mostra qualche segno di insoddisfazione per le limitate mansioni mediche a cui le \u00e8 permesso dedicarsi. Dopo aver lasciato il suo assegno dell'eredit\u00e0 apposto con una calamita sul frigorifero di casa per lungo tempo, indecisa se strapparlo o incassarlo, alla fine Izzie decide di depositarlo e di investire i soldi per contribuire alla fondazione del poliambulatorio gratuito della dottoressa Bailey, chiamato \"Denny Duquette Memorial Clinic\", in modo da poter aiutare anche una sua giovane paziente a sottoporsi ad una costosa operazione alla spina dorsale. Naturalmente la dottoressa Bailey scopre tutto e la riprende perch\u00e9 ritiene si stia facendo coinvolgere nuovamente troppo; nonostante ci\u00f2, Izzie vuole essere ancora un chirurgo e si prefigge di bilanciare la sfera professionale e quella affettiva.\nIn uno degli episodi della stagione, Izzie si trova a prestare aiuto a un uomo rimasto incastrato sotto le lamiere della sua auto ribaltata, in serio pericolo di vita. Izzie gli trapana il cranio per ridurre la pressione sul suo cervello; compie quest'azione senza aiuto diretto, ma sotto la guida telefonica del primario Webber e del dottor Mark Sloan. Sar\u00e0 lo stesso primario ad annunciarle che, dopo il suo intervento in quest'incidente, il suo periodo di prova \u00e8 terminato e che potr\u00e0 finire di trapanare la testa a quest'uomo in sala operatoria, sentendosi una rock star.\nAlla fine della terza serie, Izzie, elaborato il lutto per la morte di Denny, si scopre gelosa di George in seguito al matrimonio di quest'ultimo con Callie. I due litigano e per settimane non si parlano, ma ben presto si riappacificano e fanno l'amore mentre sono ubriachi. Inizialmente decidono di fare finta di nulla e di continuare la loro amicizia come se niente fosse, ma in seguito capiscono di non poter ignorare l'accaduto. George smette di parlare a Izzie, spinto dal rimorso e dal senso di colpa nei confronti di sua moglie. Izzie, per\u00f2, capisce di amare George e glielo comunica il giorno del matrimonio di Cristina e Burke, quando viene a sapere da Callie che proveranno a fare un bambino.\nQuarta stagione.\nGeorge e Izzie continuano a ignorarsi, ma si danno una possibilit\u00e0 dopo che lui divorzia da Callie. Dopo una breve relazione, per\u00f2, entrambi si rendono conto che non c'\u00e8 chimica tra loro e che funzionavano meglio come amici che come coppia.\nVerso la fine della stagione Izzie si avvicina molto ad Alex e lo consola la notte in cui Rebecca viene ricoverata in una clinica psichiatrica per una gravidanza isterica, perch\u00e9 persuasa di essere incinta.\nMiranda Bailey, dichiarandosi orgogliosa del percorso fatto da Izzie e rendendosi conto che lei stessa deve rinunciare a qualcosa, decide di lasciare la gestione del poliambulatorio e di affidarlo alla giovane Stevens, giudicandola la pi\u00f9 preparata per questo compito.\nQuinta stagione.\nIzzie si avvicina sempre pi\u00f9 ad Alex, fino a rimettersi con lui. Ma l'arrivo in ospedale del paziente a cui Izzie - un anno e mezzo prima - aveva rubato il cuore per Denny, le fa tornare in mente il suo fidanzato morto, al punto tale che incomincia a vederlo. Non solo lo vede, ma immagina di parlargli, toccarlo, fare l'amore con lui. Dopo diverso tempo, l'immagine di Denny che Izzie continua a vedere le lascia intendere che le appare per avvisarla che \u00e8 malata.\nIn seguito a degli esami Izzie scopre di essere malata di cancro: un melanoma metastatico al quarto stadio che si era diffuso al fegato, pelle e cervello e la cui diagnosi le lascia solo qualche mese di vita. Sconvolta, Izzie sente il bisogno di condividere quel peso con qualcuno, cos\u00ec decide di comunicare la notizia solamente a Cristina, la pi\u00f9 forte e razionale dei suoi amici. Cristina, per\u00f2, non riesce a mantenere un segreto cos\u00ec grande e finisce per rivelarlo anche agli altri. George si sente escluso, perch\u00e9 lo \u00e8 venuto a sapere per ultimo dalla dottoressa Bailey. In seguito a due interventi, Izzie sembra guarita e ritrova un po' di serenit\u00e0 in vista delle imminenti nozze tra Derek e Meredith, ma ripiomba nel pi\u00f9 totale sconforto quando ricomincia a vedere Denny: capisce allora di avere un altro tumore al cervello. Una volta scoperto il piccolissimo tumore che la tormenta, Derek confida a tutti che, poich\u00e9 il cancro si trova in una posizione molto difficile da raggiungere, l'intervento rischia di far perdere a Izzie la memoria e l'uso della parola.\nMeredith decide di rinviare le proprie nozze e di far sposare Izzie e Alex al suo posto, donando cos\u00ec all'amica un momento di vera felicit\u00e0 e rendendola protagonista del matrimonio da sogno che lei stessa aveva organizzato nei minimi particolari. Terminata la cerimonia, Izzie decide di sottoporsi all'intervento, accettando tutti i rischi, ma anche firmando la liberatoria contro l'accanimento terapeutico, naturalmente senza l'approvazione di Alex. L'ennesimo intervento riesce e Izzie, dopo un primo momento di preoccupazione destata dalla perdita della memoria a breve termine, grazie agli insistenti tentativi di Alex, riesce a recuperare la memoria, ma sviene subito dopo tra le braccia del marito. La quinta stagione per Izzie si chiude nel peggiore dei modi: a causa di un'insufficienza renale va in arresto, e anche se Cristina, Alex, Il Capo Webber e la Bailey cercano di salvarla, ignorando il divieto di rianimazione, la serie si chiude con lei sospesa tra la vita e la morte in una sorta di \"limbo\" insieme a George, appena deceduto, dopo essere stato travolto da un autobus per salvare una donna. Alla fine dell'episodio si vede infatti Izzie in ascensore, con il vestito che doveva far vedere a Denny prima che lui morisse, e davanti a lei compare George, in abito da militare.\nSesta stagione.\nL'inizio di stagione conferma che Izzie \u00e8 sopravvissuta, a differenza di George. Dopo aver aiutato Callie a decidere cosa fare degli organi del suo ex-marito la Stevens riprende a lavorare per mantenere il suo posto di lavoro in seguito alla fusione col Mercy West. Nonostante il suo impegno, a causa di un brusco litigio con uno specializzando del Mercy West, Izzie sbaglia completamente la diagnosi e la terapia di una paziente rischiando di farla morire. Il Capo \u00e8 costretto quindi a licenziarla e mandarla via. Izzie \u00e8 sconvolta ed esce di scena nel quinto episodio, lasciando anche Alex con solo un biglietto, perch\u00e9 crede che il suo licenziamento dipenda dal fatto che lui abbia parlato di lei con il primario. Torna nel nono episodio per chiedere a Derek di curare il suo vecchio professore di scienze, che lei definisce come \"la ragione per cui \u00e8 diventata un chirurgo\". Dal momento in cui torna, per\u00f2, Izzie dovr\u00e0 affrontare le domande e i risentimenti dei suoi compagni, lo specializzando del Mercy West con cui aveva discusso l'ultima volta e, ovviamente, la rabbia e delusione di Alex. Infine ha una discussione piuttosto accesa anche col Capo, da cui pretende il budget pro-bono dell'ospedale per l'operazione del suo amato professore. \nA fine episodio, Izzie se ne andr\u00e0 di nuovo, per poi ritornare un'ultima volta nel dodicesimo episodio.\nNotando che Alex sta provando a superare Izzie, Meredith chiama l'amica, che torna per cercare di risistemare il suo matrimonio: ha capito di aver incolpato Alex senza motivo, e, avendo trovato un possibile lavoro in un ospedale di Tacoma, ha pensato di tornare a vivere con lui anche se lavorer\u00e0 altrove.\nIzzie segue Alex e gli altri in ospedale per fare un'ultima TAC, che \u00e8 sorprendentemente negativa e mostra chiaramente l'assoluta guarigione dal cancro che tanto l'aveva afflitta. Il primo a cui comunica la notizia \u00e8 proprio Alex, che appena lo sa l'abbraccia forte, dicendole che la ama da morire ma non torner\u00e0 con lei: pur amandola ancora, ha infatti capito, grazie a lei, di essere una persona abbastanza buona da meritarsi una relazione pi\u00f9 stabile di quella che hanno avuto loro fino a quel momento. Izzie, cos\u00ec, decide di lasciare Seattle per sempre e di ricominciare da capo altrove, scoprendo anche di non aver ottenuto il lavoro a Tacoma.\nSuccessivamente, Izzie invia le carte del divorzio ad Alex, il quale decider\u00e0 di firmarle nell'episodio 6x21, ponendo cos\u00ec fine al loro matrimonio.\nDurante l'ultimo episodio della stagione, Alex, in stato di shock dopo essere stato gravemente ferito dal signor Clark con un colpo di pistola all'addome, pur avendo una relazione stabile con Lexie la scambia con Izzie, facendo intuire di amarla ancora.\nSedicesima stagione.\nNell'episodio 16x16, Meredith, Jo, Richard e la Bailey ricevono una lettera da Alex, nella quale scrive di trovarsi in Kansas, nella fattoria di Izzie, che \u00e8 ormai diventata un chirurgo oncologico d\u2019eccezione. Alex dice, inoltre, che non torner\u00e0 pi\u00f9 a Seattle, perch\u00e9 \u00e8 adesso padre di due gemelli, concepiti da Izzie, utilizzando gli embrioni fecondati e congelati, che i due decisero di conservare nella quinta stagione. Alex e Izzie, adesso, vivono insieme ai loro due bambini, Alexis e Eli, che, grazie all\u2019esempio dei loro genitori, aspirano a diventare dei grandi chirurghi."}
{"id": "865252", "revid": "2519", "url": "https://it.wikipedia.org/wiki?curid=865252", "title": "Tangub", "text": "Tangub \u00e8 una citt\u00e0 componente delle Filippine, situata nella Provincia di Misamis Occidental, nella Regione del Mindanao Settentrionale.\nTangub \u00e8 formata da 55 baranggay:"}
{"id": "865253", "revid": "2519", "url": "https://it.wikipedia.org/wiki?curid=865253", "title": "Tanjay", "text": "Tanjay \u00e8 una citt\u00e0 componente delle Filippine, situata nella Provincia di Negros Oriental, nella Regione di Visayas Centrale.\nTanjay \u00e8 formata da 24 baranggay:"}
{"id": "865254", "revid": "2074735", "url": "https://it.wikipedia.org/wiki?curid=865254", "title": "Alex Karev", "text": "Alexander \"Alex\" Michael Karev \u00e8 stato un personaggio della serie televisiva \"Grey's Anatomy\", interpretato da Justin Chambers.\nIl suo ruolo in Grey's Anatomy.\nAlex \u00e8 un ex wrestler, studente attraente di medicina della University of Iowa. Ha sempre voluto essere un chirurgo plastico di successo e in seguito cercher\u00e0 l'aiuto di Mark Sloan, anche se nella sesta e settima stagione inizia a considerare l'idea di specializzarsi in chirurgia pediatrica diventando, alla fine dell'ottava stagione, un chirurgo pediatrico. Nella quinta stagione si sposa con la sua collega Isobel Stevens, da cui poi divorzier\u00e0 dopo la fine della sua malattia, nella sesta stagione. Dalla fine della nona stagione si fidanza con la specializzanda Jo Wilson, e alla fine dell'undicesima stagione vanno a vivere insieme. Nella dodicesima stagiona Alex e Jo parlano di avere figli ma lei non crede sia ancora il momento.\nAlex chiede a Jo di sposarlo e lei, rimandando la risposta, lo porta all'esasperazione ed al momento in cui lui per l'ultima volta le far\u00e0 la proposta e lei dir\u00e0 di non poterlo sposare senza per\u00f2 rivelargli il motivo. La Wilson disperata si reca in un bar dove ubriacandosi rivela ad una matricola, De Luca, il suo segreto ovvero quello che \u00e8 gi\u00e0 sposata con un uomo dal quale \u00e8 scappata e Alex finir\u00e0 per fraintendere una situazione e prendere a pugni pesantemente la matricola.\nAndr\u00e0 in prigione, in seguito scagionato in attesa del processo. Nel frattempo la punizione lavorativa sar\u00e0 quella di lavorare nell'ambulatorio Denny Duquette. Alex dopo aver lavorato nel poliambulatorio ritorna ad essere primario di pediatria e nel finale della tredicesima stagione va a cercare il marito di Jo con l'intenzione di picchiarlo, cosa che poi non accade. All'inizio della quattordicesima stagione Alex dice a Jo di essere andato a trovare suo marito e le dice anche che lui non le farebbe mai del male, quindi ritornano insieme e decidono di sposarsi. il matrimonio avviene nel finale della quattordicesima stagione e all'inizio della quindicesima Alex \u00e8 nominato capo temporaneo di tutto il reparto di chirurgia dalla Bailey. A met\u00e0 della sedicesima stagione Alex, in seguito ad aver scoperto di avere due bambini con la bellissima Izzie Stevens, lascia Jo, il Grey-Sloane e Seattle per andare a stare con lei in una fattoria del Kansas.\nStoria del personaggio.\nPrima stagione.\nDalla sua prima apparizione, d\u00e0 di s\u00e9 una pessima impressione, ad esempio dando a George O'Malley (T.R. Knight) il soprannome di 007 o deridendo la sua collega Izzie Stevens (Katherine Heigl) per essere stata modella di biancheria intima. Successivamente, riveler\u00e0 proprio a lei che suo padre era un eroinomane che picchiava la madre. Alex \u00e8 diventato wrestler per difendere la donna e ha studiato medicina grazie ad una borsa di studio per meriti sportivi. Alla fine della prima stagione, George contrae la sifilide da Alex, attraverso l'infermiera Olivia Harper, causando gravi dissapori tra i due.\nSeconda stagione.\nNella seconda stagione, Alex chiede a Izzie di uscire con lui, ma \u00e8 preso dallo sconforto per aver fallito i suoi esami, la cena \u00e8 un disastro e Izzie glielo fa notare e chiedendogli che cosa lo preoccupa ma lui le risponde che \u00e8 stato bene. Successivamente si blocca durante un'emergenza rimanendo dentro un ascensore con George e il dottor Burke porge ad Alex il bisturi per operare il paziente poliziotto ma si blocca e George interviene al suo posto. La relazione con Izzie \u00e8 rovinata ancora quando, in seguito a dei problemi di erezione mentre sono insieme, la ragazza trova Alex a letto con Olivia. Dopo aver ridato i suoi esami, aiutato nello studio da Meredith, Cristina e George che fingono di essere dei pazienti e successivamente da Izzie che scoprendo che i suoi amici avevano aiutato Alex a studiare si era arrabbiata. Alex e Izzie hanno un riavvicinamento a causa della paura per un'emergenza bomba in ospedale. Ma ancora una volta, interrompono la loro relazione quando Izzie si innamora di Denny Duquette, un paziente che poi morir\u00e0 alla fine della seconda stagione per problemi di cuore.\nTerza stagione.\n\u00c8 il primo dei tirocinanti a decidere la sua specializzazione: chirurgia plastica. Inizialmente la scelta sembra dettata unicamente dalla superficialit\u00e0 del \"ragazzo della confraternita\" ma la vera ragione sta nella convinzione che i pazienti di chirurgia plastica \"ti assumono per rimediare al dolore che gli \u00e8 stato inflitto\". Questo \u00e8 il lato sensibile che cerca continuamente di nascondere, adottando un atteggiamento da galletto per relazionarsi agli altri.\nAlex passa un periodo di lavoro agli ordini della chirurgo neonatale Addison Montgomery (Kate Walsh) ma quando finalmente \u00e8 lasciato libero di andare a lavorare col chirurgo plastico Mark Sloan (Eric Dane), decide di ritornare da Addison. La donna \u00e8 attratta da Alex e i due condividono un bacio e un'avventura, ma Alex rifiuta ogni sua altra successiva avances dicendo di non voler essere l'ennesimo specializzando che va a letto con uno strutturato.\nA seguito dello scontro tra due traghetti, Alex salva una donna incinta da sotto un pilone caduto. La donna soffre di amnesia e Alex l'aiuta a ricordare e a ricostruirsi un'identit\u00e0, dandole il nome Ava. Dopo il parto, ritrova la memoria ma lo tiene nascosto ad Alex. Solo sotto la sua insistente pressione, rivela di essere Rebecca Pope e quando il marito arriva in ospedale per portarla via, lei chiede ad Alex di darle una ragione per restare, ma lui, sentendosi inadeguato per lei, rifiuta. Solo quando Addison gli consiglia di ripensarci, lui torna, ma Rebecca \u00e8 gi\u00e0 stata dimessa.\nQuarta stagione.\nRebecca torna nella quarta stagione e lei e Alex finiscono a letto insieme. Alex nel frattempo ha una breve relazione con una giovane specializzanda, Lexie Grey (Chyler Leigh), ma decide di stare con Rebecca quando lei gli confessa di essere incinta. Izzie scopre che la gravidanza della donna non \u00e8 reale, ma Alex non vuole darle ascolto e si prende cura di lei, sino a che Rebecca tenta di tagliarsi le vene e Izzie riesce a convincere Alex che la donna ha bisogno di un aiuto psichiatrico. Alex scopre che il marito di Rebecca l'ha abbandonata portandosi via la figlia ed \u00e8 per questo che lei \u00e8 impazzita. Alex crolla tra le braccia di Izzie e i due finiscono per baciarsi.\nQuinta stagione.\nDopo la partenza di Rebecca, Alex e Izzie intraprendono una nuova relazione ma la ragazza inizia ad avere delle allucinazioni visive su Denny e solo successivamente scopre di avere un melanoma metastatico al quarto stadio con solo il 5% di probabilit\u00e0 di sopravvivenza. Alex \u00e8 scioccato dalla notizia, ma trova il coraggio per starle accanto. Izzie pianifica il matrimonio di Meredith e Derek, ma quando Derek scopre che Izzie ha un tumore inoperabile al cervello, i due cedono il loro matrimonio a Izzie e Alex, che si sposano di fronte a tutti i loro amici nel ventiduesimo episodio della quinta stagione. Alla fine della quinta stagione Izzie ha un arresto a causa dei reni in braccio ad Alex che cerca in tutti i modi con Cristina, il capo e la Bailey, di aiutarla anche se la ragazza aveva firmato il consenso al DNR: non voleva l'accanimento terapeutico e non voleva diventare un vegetale.\nSesta stagione.\nNella sesta stagione Izzie commette un grave errore di diagnosi e prassi e viene licenziata. Incolpando Alex del suo licenziamento, la donna parte e fa perdere ogni traccia di s\u00e9 anche al marito, che si preoccupa enormemente per lei e la sua salute. Izzie, infatti, non si presenta a nessuna delle proprie visite di controllo. Nonostante le timide \"avances\" della dottoressa Reed, che capisce che Alex nasconde un animo sensibile dietro al maschera da duro e indisponente, lui continua a pensare a Izzie. La ragazza torna ma continua ad incolparlo del proprio licenziamento, e solo dopo tenta di ricostruire il loro matrimonio. Alex per\u00f2, nonostante l'ami ancora, le dice di non voler pi\u00f9 portare avanti una relazione cos\u00ec instabile, in cui lei non fa che sfuggirgli pi\u00f9 o meno volontariamente. Quando lei era andata di nuovo via, inoltre, lui l'aveva anche tradita con Lexie. Alex ed Izzie decidono di divorziare - in corrispondenza con l'uscita di Katherine Heigl dal cast.\nQuando Alex dice a Meredith che sta per firmare la carte del divorzio Lexie gli fa le congratulazioni e se ne va, allora Meredith gli spiega che Lexie ci tiene a lui, quindi o porta la loro relazione ad un livello successivo o la chiude subito.\nAlla sera dopo aver firmato le carte, Alex bacia Lexie e fa intuire che ha portato la relazione ad un livello successivo. I due vanno a casa insieme mano nella mano. Ma Lexie si dimostra ancora gelosa di Mark, il suo ex, quando sa della sua relazione con Teddy Altman. Successivamente Lexie scopre che Mark l'ama ancora, tanto da proporle di sposarlo, ma Lexie decide di dare una possibilit\u00e0 alla sua storia con Alex. Nelle ultime due puntate Alex viene ferito con un'arma da fuoco e Lexie e Mark lo salvano, ma mentre lui \u00e8 in stato di semincoscienza scambia Lexie per Izzie, dicendole di non abbandonarlo pi\u00f9. Sebbene sia scossa, Lexie si finge Izzie e gli dice che lo ama ancora. La loro storia, tuttavia, finisce alla fine della stagione.\nSettima stagione.\nDopo la sparatoria Alex ha problemi ad utilizzare l'ascensore, e viene aiutato dal capo Webber. Inizia un certo feeling assieme ad April Kepner, con la quale per poco non finisce a letto. Durante la stagione torner\u00e0 in Iowa per aiutare il fratello e curarlo, e si applicher\u00e0 nel campo della chirurgia pediatrica, impegnandosi molto nella corsa a specializzando capo. Proprio per raggiungere questo obiettivo organizzer\u00e0 l'arrivo di diversi bambini malati dall'Africa, per essere curati in ospedale. Tra questi ci sar\u00e0 anche la bambina adottata da Derek e Meredith. Inizier\u00e0 anche una relazione con la ginecologa Lucy Fields, che, quando Arizona gli proporr\u00e0 di andare nella clinica in Africa da lei lasciata, gli prender\u00e0 il posto, rovinando il rapporto tra i due. Nelle ultime puntate si incriner\u00e0 anche il rapporto con Meredith, infatti Alex, ubriaco, la tradir\u00e0 dicendo a Hunt che lei ha manomesso la ricerca sull'Alzheimer che stava conducendo con Derek, per aiutare la moglie del dott. Webber. Proprio per questo Hunt non lo sceglier\u00e0 come specializzando capo, perch\u00e9 aver tradito una persona amata da tutti come Meredith lo mette in una posizione scomoda e rischia di perdere la stima e il rispetto dei colleghi, cosa essenziale per uno specializzando capo, il posto da specializzando capo verr\u00e0 dato a April Kepner.\nOttava stagione.\nL'ottava stagione inizia con Alex che \u00e8 odiato da tutti per aver messo in cattiva luce Meredith. Anche Cristina non gli vuole pi\u00f9 parlare e, anzi, prova addirittura a picchiarlo. Cos\u00ec Alex si rende conto che loro due sono la sua vera famiglia e chiede loro scusa. Una volta ottenuto il perdono di entrambe le sue amiche ricomincia a darsi da fare in pediatria, ottenendo bei risultati ed elogi da parte della Robbins. Si affezioner\u00e0 molto alla sua specializzanda incinta, Morgan, poich\u00e9 dovr\u00e0 curare il suo bambino nato prematuro. Morgan viene lasciata dal ragazzo e in questo periodo Alex le sta molto vicino, cos\u00ec lei si innamora di lui, anche se Alex non ricambia. Difatti, chieder\u00e0 alla Robbins di trasferirlo in un altro settore per un po', anche se la Robbins rifiuta. Tommy, il bambino di Morgan morir\u00e0 poco dopo. In seguito, dovr\u00e0 scegliere in che ospedale dovr\u00e0 continuare la sua carriera e sceglier\u00e0 la Hopkins, il miglior ospedale pediatrico, ma questo scatener\u00e0 l'ira di Arizona che non vorr\u00e0 farlo partire per l'operazione delle gemelle a Boise che non avverr\u00e0 mai a causa dell'incidente aereo.\nNona stagione.\nAll'inizio della nona stagione, Alex deve fare i conti con la pessima fama che si \u00e8 fatto in ospedale andando a letto con quasi tutte le specializzande del primo anno, e con i sensi di colpa dovuti all'incidente aereo che ha causato ad Arizona la perdita di una gamba. Dopo un po' di tempo, riallacciati i rapporti con l'ormai ex-mentore, Alex stringe una strana amicizia con la specializzanda Jo Wilson, con la quale si trova molto vicino per i loro passati difficili e alla quale si dichiarer\u00e0 nel finale di stagione, dopo averla difesa dal suo ragazzo violento, lo specializzando Jason Myers.\nDecima stagione.\nAlex rivede suo padre, Jimmy Evans, dopo tanti anni, il quale viene ricoverato in ospedale e aiutato da Jo Wilson; morir\u00e0, in seguito, a causa dello specializzando Shane Ross. Nel frattempo Alex continua la sua relazione con Jo, con la quale abita a casa di Meredith insieme ad altri colleghi. Durante il matrimonio della Kepner chieder\u00e0 a Jo di sposarlo, la quale per un fraintendimento prima accetter\u00e0 ma poi rifiuter\u00e0 perch\u00e9 ritiene sia ancora presto. Durante la stagione, Alex riceve una proposta di lavoro in una clinica privata che accetter\u00e0, per poi lasciare sotto consiglio di Cristina, la quale dopo la sua partenza gli lascia le sue azioni del Grey Sloan Memorial Hospital.\nUndicesima stagione.\nAlex, dopo aver ricevuto le azioni di Cristina, tenta di ricevere il posto nel consiglio dell'ospedale, ma questo verr\u00e0 poi ottenuto da Miranda Bailey. Nel corso della stagione Alex confessa ad Arizona di essere stato lui ad averle amputato la gamba. Dopo la morte di Derek, Alex star\u00e0 molto vicino a Meredith e dopo la sua partenza verr\u00e0 chiamato come suo contatto d'emergenza quando lei partorir\u00e0 la sua bambina. Dopo un anno dalla morte di Derek, Meredith cerca di ritornare alla sua solita vita e per questo chiede ad Alex di poter tornare ad abitare a casa sua. Alex avr\u00e0 una litigata con Jo proprio per questo motivo, Jo infatti non vuole vivere con Meredith e i bambini, ma vuole un posto solo per loro e cos\u00ec comprer\u00e0 un loft per lei ed Alex, dove andranno ad abitare insieme.\nDodicesima stagione.\nDurante la dodicesima stagione Alex continua la sua relazione con la specializzanda Jo Wilson, con la quale abita in un loft, e sta vicino a Meredith Grey dopo la morte di Derek. Nel primo episodio Alex racconta a Jo che da piccolo era molto grasso e veniva preso in giro, proprio per questo motivo inizi\u00f2 poi a fare movimento e a dare una svolta alla sua vita. Durante una discussione con Jo, Alex le chiede di sposarlo ma Jo rifiuta. Poco dopo Meredith verr\u00e0 aggredita da un paziente e Alex sar\u00e0 costretto a prendersi cura di lei, allontanandosi da Jo, per poi ritornare quando Meredith si sentir\u00e0 meglio. Nonostante Jo abbia rifiutato la proposta senza un vero motivo, i due continuano la storia finch\u00e9 Alex richiede una seconda volta a Jo di sposarlo, la quale rifiuta la proposta nuovamente. Alex va via di casa, lasciando Jo perch\u00e9 lui si sente pronto a sposarsi e ad avere una famiglia. Durante il matrimonio di Amelia e Owen, Jo \u00e8 ubriaca in un bar e tornando a casa insieme allo specializzando Deluca, gli dice che non pu\u00f2 sposare Alex perch\u00e9 \u00e8 gi\u00e0 sposata, ha sposato un uomo violento ed \u00e8 stata costretta a scappare, cambiando anche nome, per salvarsi la vita. Nel frattempo Alex ripensa alla litigata con Jo e torna a casa per darle un'altra possibilit\u00e0, ma trovando Jo e Deluca sul letto insieme, perde il controllo e inizia a picchiare lo specializzando.\nTredicesima stagione.\nAlex decide di consegnarsi alla polizia per aver messo a rischio la vita di DeLuca, verr\u00e0 poi rilasciato in attesa del processo. La Bailey gli vieta di operare e lo relega al ruolo di medico all'ambulatorio dedicato a Denny Douquette. Jo inoltre lo lascia pensando che sia una persona violenta, cos\u00ec Alex andr\u00e0 a vivere a casa di Meredith. Decide di accettare il patteggiamento quando scopre che Jo dovr\u00e0 testimoniare e suo marito l'avrebbe potuta trovare. Cos\u00ec, Alex capisce perch\u00e9 Jo non poteva sposarlo. DeLuca poi ritira la denuncia, sapendo che Jo avrebbe ancora sofferto se Alex fosse stato arrestato. Karev spera di tornare con Jo ma la donna lo evita avendo paura di lui. La Bailey dar\u00e0 poi a Karev il permesso di tornare ad operare. Alex decide di cercare il marito di Jo, il dottor Paul Stadler ma finisce per non parlarci.\nQuattordicesima stagione.\nNella 14\u00aa stagione l'ex marito di Jo, Paul Stadler, la trova e insieme alla nuova fidanzata le chiedono di firmare le carte per il divorzio, cos\u00ec che questi possano sposarsi. Jo capisce che l'ex marito per\u00f2 \u00e8 ancora violento e cerca di convincere la nuova fidanzata a lasciarlo. Paul verr\u00e0 poi investito e morir\u00e0; in un primo momento si pensa siano stati Alex e Jo, ma il vero colpevole si costituisce e Jo \u00e8 finalmente libera di fidanzarsi con Alex. Alla fine della stagione i due si sposano su un ferryboat, dopo aver avuto non pochi problemi e la cerimonia viene ufficializzata da Meredith.\nQuindicesima stagione.\nAlex viene nominato capo ad interim dopo che Miranda decide di prendersi un anno sabbatico dal ruolo di primario. Nonostante qualche intoppo iniziale, se la caver\u00e0 alla grande. Nel quindicesimo episodio della stagione Helen Karev arriva a Seattle. Alex teme che sua madre abbia avuto un crollo psicotico e dopo un po\u2019 decide di riportarla a casa sua in Iowa. Verso la fine della stagione Jo scopre di essere il frutto di uno stupro. Ella cadr\u00e0 in una profonda depressione, infatti inizier\u00e0 a bere anche sul posto di lavoro. Alex cercher\u00e0 di aiutare la moglie, ma lei gli impedir\u00e0 di avvicinarsi. Solo grazie all'intervento di Meredith Jo confider\u00e0 al marito il segreto sulle sue origini: tra i due sembrerebbe essere tornato il sereno. Nel finale di stagione Alex viene licenziato dal Grey Sloan per esser stato complice di Meredith nella frode assicurativa commessa per poter aiutare una bambina messicana senza copertura assicurativa. Inoltre Jo viene ricoverata in psichiatria per poter guarire dalla sua depressione, lasciando il marito effettivamente da solo.\nSedicesima stagione.\nRichard Webber propone ad Alex di diventare il primario del Pac-North, un ospedale di pessimo livello a Seattle. Il progetto dei due \u00e8 quello di ridare prestigio alla struttura attraverso tutta una serie di trasformazioni. Nel frattempo Jo \u00e8 in cura e d\u00e0 ad Alex la possibilit\u00e0 di lasciarla, in quanto il loro matrimonio non \u00e8 neanche effettivo poich\u00e9 non hanno mai spedito i documenti del loro matrimonio al Municipio. Alex \u00e8 spaventato per i trascorsi avuti con sua madre, Rebecca ed Izzie. Nonostante tutto per\u00f2 non lascer\u00e0 Jo. Anzi quando lei uscir\u00e0 dalla clinica riabilitativa, Alex le ribadir\u00e0 il suo amore e le chieder\u00e0 di sposarlo (di nuovo). Nel sesto episodio la sera di Halloween, Jo ed Alex vanno in municipio e si sposano ufficialmente. Nell'ottavo episodio invece Alex contatta alcuni ex-pazienti di Meredith affinch\u00e9 testimonino a suo favore e legge una lettera di Cristina Yang indirizzata alla Commissione Medica affinch\u00e9 la Grey non perda la sua licenza medica. Nel nono episodio sappiamo da Jo che Alex si trova in Iowa a prendersi cura della madre malata.\nNell'episodio 16, si scopre che questa \u00e8 solamente una scusa, infatti Alex dopo il processo di Meredith \u00e8 rientrato in contatto con Izzie e ha scoperto di essere il padre di due gemelli, avuti grazie agli ovuli fecondati e congelati durante la malattia della dottoressa. Sulla base di questi fatti, Alex decide di lasciare Jo e Seattle, per trasferirsi in Kansas e fare da padre ai due bambini, vivendo assieme a Izzie."}
{"id": "865255", "revid": "767487", "url": "https://it.wikipedia.org/wiki?curid=865255", "title": "Toledo (Cebu)", "text": "Toledo (in passato Hinulawan) \u00e8 una Citt\u00e0 componente delle Filippine, situata nella Provincia di Cebu, nella Regione del Visayas Centrale.\nToledo \u00e8 formata da 38 baranggay:"}
{"id": "865256", "revid": "131962", "url": "https://it.wikipedia.org/wiki?curid=865256", "title": "Hinulawan", "text": ""}
{"id": "865257", "revid": "131962", "url": "https://it.wikipedia.org/wiki?curid=865257", "title": "Pueblo Hinulawan", "text": ""}
{"id": "865258", "revid": "287204", "url": "https://it.wikipedia.org/wiki?curid=865258", "title": "Calamba", "text": ""}
{"id": "865260", "revid": "2519", "url": "https://it.wikipedia.org/wiki?curid=865260", "title": "Calamba (Laguna)", "text": "Calamba \u00e8 una citt\u00e0 componente delle Filippine, situata nella Provincia di Laguna, nella Regione del Calabarzon.\nCalamba \u00e8 formata da 54 barangay:"}
{"id": "865261", "revid": "1543377", "url": "https://it.wikipedia.org/wiki?curid=865261", "title": "Siquijor", "text": "Siquijor \u00e8 una municipalit\u00e0 di Quarta classe delle Filippine, capoluogo della Provincia omonima, nella regione di Visayas Centrale.\nSiquijor \u00e8 formata da 42 baranggay:"}
{"id": "865264", "revid": "1543377", "url": "https://it.wikipedia.org/wiki?curid=865264", "title": "Romblon", "text": "Romblon \u00e8 una municipalit\u00e0 di Quarta classe delle Filippine, capoluogo della provincia omonima, nella regione di Mimaropa.\nRomblon \u00e8 formata da 31 baranggay:"}
{"id": "865267", "revid": "1983214", "url": "https://it.wikipedia.org/wiki?curid=865267", "title": "Maasin", "text": "Il toponimo Maasin pu\u00f2 riferirsi a diverse localit\u00e0 delle Filippine:"}
{"id": "865269", "revid": "93556", "url": "https://it.wikipedia.org/wiki?curid=865269", "title": "Maasin (Leyte Meridionale)", "text": "Maasin \u00e8 una citt\u00e0 componente delle Filippine, capoluogo della provincia di Leyte Meridionale, nella regione di Visayas Orientale.\nMaasin \u00e8 formata da 70 barangay:"}
{"id": "865271", "revid": "767487", "url": "https://it.wikipedia.org/wiki?curid=865271", "title": "Muntinlupa", "text": "Muntinlupa \u00e8 una citt\u00e0 altamente urbanizzata (HUC) delle Filippine, ubicata nella Regione Capitale Nazionale.\nMuntinlupa \u00e8 formata da 9 baranggay:"}
{"id": "865272", "revid": "767487", "url": "https://it.wikipedia.org/wiki?curid=865272", "title": "Malabon", "text": "Malabon \u00e8 una citt\u00e0 componente delle Filippine, ubicata nella Regione Capitale Nazionale.\nMalabon \u00e8 formata da 21 baranggay:"}
{"id": "865273", "revid": "287204", "url": "https://it.wikipedia.org/wiki?curid=865273", "title": "Malaybalay", "text": "Malaybalay (ufficialmente Malaybalay City) \u00e8 una citt\u00e0 componente delle Filippine, capoluogo della Provincia di Bukidnon, nella Regione del Mindanao Settentrionale.\nMalaybalay \u00e8 formata da 46 baranggay:"}
{"id": "865275", "revid": "729019", "url": "https://it.wikipedia.org/wiki?curid=865275", "title": "Aeroporto Internazionale del Kansai", "text": "L' \u00e8 un aeroporto situato su un'isola artificiale nella Baia di Osaka. Serve le maggiori citt\u00e0 della regione del Kansai (Osaka, Kyoto e K\u014dbe), da cui prende il nome, alle quali \u00e8 collegato attraverso diverse linee ferroviarie, tra cui la rete ferroviaria nazionale ad alta velocit\u00e0 (Shinkansen). Si trova a circa 50\u00a0km a sud ovest di Osaka e si situa su tre differenti municipalit\u00e0 nella prefettura di Osaka: Izumisano a nord, Tajiri centralmente e Sennan a sud.\nL'aeroporto, progettato dall'architetto italiano Renzo Piano, venne aperto al pubblico il 4 settembre 1994. La sua realizzazione ha permesso di alleggerire il traffico aereo del gi\u00e0 esistente aeroporto Internazionale di Osaka, che da allora riceve i soli voli nazionali, oltre a permettere il traffico aereo notturno dei voli internazionali sul territorio giapponese. L'aeroporto \u00e8 interessato sia dal traffico domestico nazionale, sia, prevalentemente, dal traffico internazionale. Con i suoi 18,1 milioni di passeggeri l'anno, rientra nella classifica dei \"World Airport Awards\" al dodicesimo posto soprattutto per la bellezza del suo design.\nStoria.\nCostruito tra il 1991 ed il 1994, \u00e8 situato su un'isola artificiale ( di lunghezza per di larghezza) distante dalla terraferma, cui si collega tramite un ponte a due livelli: il superiore dedicato al traffico su gomma, l'inferiore a quello su rotaia; \u00e8 il primo aeroporto ad essere stato costruito in mare aperto. Il terminal passeggeri, la cui copertura ricorda l'ala di un aeroplano, \u00e8 stato costruito seguendo una geometria toroidale; si sviluppa per una lunghezza di 1700 metri e poggia su 900 colonne regolabili in altezza che permettono di sopperire al leggero abbassamento cui \u00e8 soggetta l'isola artificiale, mantenendo sempre l'edificio in corretta relazione con il terreno dell'isola e le sue infrastrutture. Queste colonne, con giunti telescopici, insieme ai giunti scorrevoli dislocati sulla lunghezza dell'edificio, gli hanno permesso di superare indenne il grande terremoto di Kobe (17 gennaio 1995) con epicentro ad appena di distanza. Cos\u00ec come indenne ha superato il vento a di un tifone nel 1998. Queste caratteristiche gli hanno permesso di ricevere alcuni notevoli riconoscimenti, tra i quali l'essere una delle dieci strutture \"Monumento dell'ingegneria civile del Millennio\" conferitogli nel 2001 dall\"American Society of Civil Engineers\".\nIl progetto per l'isola e l'aeroporto \u00e8 stata la pi\u00f9 costosa opera civile dell'epoca moderna, contando i suoi 20 anni di progettazione, 8 di costruzione e i 15 miliardi di dollari di investimenti. Tuttavia, questo enorme sforzo \u00e8 servito anche come esperienza per la realizzazione di opere successive quali l'aeroporto di Kitakyushu, l'aeroporto di Kobe, l'aeroporto Internazionale di Ch\u016bbu-Centrair ed infine l'aeroporto Internazionale di Hong Kong.\nCostruzione dell'isola artificiale.\nLa costruzione dell'isola artificiale inizia nel gennaio 1987 con la realizzazione del perimetro dell'isola: un rettangolo di terra lungo e largo . Nel giugno dello stesso anno comincia anche la costruzione del ponte di collegamento tra la terraferma e l'isola, lungo circa . Ciononostante, durante il cantiere, il trasporto dei lavoratori e dei materiali da costruzione sull'isola avviene per mezzo di collegamenti marittimi. L'interramento dell'isola entro il perimetro inizia nel dicembre 1988: per la realizzazione \u00e8 stato necessario scavare tre diverse montagne con tre tipologie di materiali differenti, scelti appositamente per limitare la trasmissione di scosse sismiche attraverso il terreno, dovute ai numerosi terremoti che si verificano sul territorio giapponese, insieme ad altri fenomeni naturali quali i tifoni. Le chiatte motorizzate sono state costruite appositamente per questa operazione di interramento ed hanno lavorato ininterrottamente per 3 anni alla realizzazione dell'isola, realizzando di terrapieno che ha raggiunto una profondit\u00e0 di sotto il livello del mare. L'operazione di interramento \u00e8 stata terminata nel 1991, anno in cui sono cominciate le costruzioni del Terminal passeggeri e delle strutture di servizio (linee ferroviarie, piste di atterraggio, piazzali, strade di collegamento). La costruzione del ponte di collegamento si conclude nel marzo 1994.\nNonostante siano state realizzate 11 milioni di colonne di sabbia nel terreno argilloso per accelerare la stabilizzazione dell'isola, ad oggi il terreno continua a subire abbassamenti.\nCostruzione dell'aeroporto.\nLa societ\u00e0 KIAC (\"Kansai International Airport Company\") indice un concorso ad inviti per la realizzazione dell'aeroporto di Kansai nel marzo 1988; il vincitore del concorso, l'architetto italiano Renzo Piano viene annunciato il 9 dicembre 1988. Successivamente alla vittoria del concorso, per la realizzazione dei disegni esecutivi, viene istituita una Joint Venture con a capo del coordinamento lo stesso Renzo Piano e lo studio di architettura giapponese Nikken Sekkei in qualit\u00e0 di local architects, le societ\u00e0 Japan Airport Consultant e A\u00e9roport de Paris in qualit\u00e0 di consulenti, e lo studio di ingegneria Ove Arup &amp; Partners per la consulenza strutturale. I lavori di costruzione dell'aeroporto iniziano il 24 maggio 1991, e per compensare l'abbassamento del terreno dell'isola, vengono inseriti alla base dell'edificio colonne telescopiche in grado di regolarne l'equilibrio puntualmente su tutta la sua lunghezza. La geometria toroidale utilizzata per definire la curvatura dell'edificio permette, dalla torre di controllo, di vedere la coda di tutti gli aerei collegati ai singoli manicotti d'imbarco su tutta la lunghezza di 1,7 km dell'aeroporto.\nL'aeroporto apre al pubblico il 4 settembre 1994, dopo 3 anni di lavoro, 2 societ\u00e0 edili che si sono occupate contemporaneamente della costruzione una dell'ala nord, l'altra dell'ala sud dell'edificio e operai quotidianamente al lavoro.\nMTB Main Terminal Building.\nIl Main Terminal Building dell\"Aeroporto Internazionale del Kansai\" \u00e8 stato il primo a strutturarsi secondo una distribuzione detta \"sandwich\" delle aree di accesso e uscita. La particolarit\u00e0 di questa distribuzione \u00e8 la netta divisione tra passeggeri dei voli domestici, passeggeri dei voli internazionali e aree di servizio, a loro volta divisi per flussi di entrata e flussi di uscita. Questa distinzione permette non solo una pi\u00f9 funzionale distribuzione dei servizi ma facilita anche l'orientamento del passeggero nei suoi spostamenti lungo l'edificio. Questi 5 differenti livelli di distribuzione, nell'aeroporto del Kansai, sono stati mantenuti in comunicazione da una particolare fascia a tutta altezza a loro perpendicolare detta \"canyon\" e dalla quale la distribuzione ha inizio.\nEspansione.\nL'incremento del traffico aereo negli anni ha reso necessario un intervento di espansione, denominato Fase 2, orientato alla costruzione di una nuova pista di atterraggio su una seconda isola artificiale, antistante la prima. I lavori sono iniziati nel 2003 e terminati nel 2007. La seconda pista \u00e8 utilizzata prevalentemente per gli atterraggi.\nUlteriori espansioni sono previste in futuro: riguardano la costruzione di un nuovo terminal passeggeri, di una terza pista e di un terminal cargo.\nCriticit\u00e0.\nNella progettazione geotecnica \u00e8 stato sottovalutato il problema delle tensioni effettive, ossia del peso della enorme massa dell'isola artificiale, che scaricava sul fondo sabbioso dell'Oceano. Diversi accorgimenti sono stati progettati per scongiurare l'abbassamento che, al di l\u00e0 del pericolo marea, comporta un maggior rischio in caso di tifoni e tsunami. Dal 1990 l'isola artificiale \u00e8 affondata di 8 metri e dal 2002 il cedimento annuo sembra essere arrivato a circa 17\u00a0cm l'anno. Questa circostanza comporta anche notevoli costi di gestione legati alle condizioni statiche.\nTrasporti e collegamenti.\nL'Aeroporto Internazionale del Kansai \u00e8 collegato alla stazione di \u014csaka e a quella di Kyoto dalla JR West attraverso la linea Kansai Aeroporto, utilizzata anche dai collegamenti offerti dalla compagnia Nankai fino alla stazione di Namba. L'aeroporto ospita al suo interno una stazione ferroviaria apposita per il collegamento col resto del Giappone."}
{"id": "865277", "revid": "2519", "url": "https://it.wikipedia.org/wiki?curid=865277", "title": "Malolos", "text": "Malolos (ufficialmente Malolos City) \u00e8 una citt\u00e0 componente delle Filippine, capoluogo della Provincia di Bulacan, nella Regione del Luzon Centrale.\nMalolos \u00e8 formata da 51 baranggay:"}
{"id": "865278", "revid": "1833487", "url": "https://it.wikipedia.org/wiki?curid=865278", "title": "Centro storico di Salerno", "text": "Il centro storico di Salerno \u00e8 il nucleo della citt\u00e0 vecchia che si sviluppa nei dedali di vicoli di origine medievale dall'estremit\u00e0 occidentale della citt\u00e0, fino al torrente Rafastia. L'abitato ha origine intorno al 197 a.C. quando i romani fondarono l'antica \"Salernum\".\nSi considera che i limiti approssimativi del centro storico siano il torrente Fusandola (dove vi era la cosiddetta \"Portacatena\"), , il colle del castello di Arechi (detto \"Monte Bonadies\") e la vecchia salita del Carmine (vicino alla \"Portanova\").\nStoria.\nNel 197 a.C. fu dedotta una colonia romana \"ad castrum Salerni\". Questa colonia fu ascritta alla trib\u00f9 Menenia ed ebbe il ruolo di controllare la regione, in particolare le popolazioni della piana del Sele che si erano schierate con Annibale. La citt\u00e0 era attraversata dalla via Popilia e presumibilmente si sviluppava intorno alle attuali via Tasso e via Dei Canali; in particolare via Tasso doveva costituire il decumano maggiore.\nIntorno alla cittadina romana si svilupp\u00f2 nel Medioevo la Salerno dei Longobardi. Durante il periodo di Arechi II, che fece di Salerno una delle sedi della sua corte, la citt\u00e0 si ampli\u00f2 ulteriormente e si dot\u00f2 del caratteristico sistema difensivo triangolare che \u00e8 rimasto immortalato nell'iconografia medioevale e rinascimentale: la citt\u00e0 era fornita di mura che calavano dal castello di Arechi, all'apice della collina che la sovrasta, e la cingevano fino a raggiungere il mare; i due rami della cinta erano quindi uniti da una muraglia che correva lungo la spiaggia intervallata da torri e bastioni.\nA partire dal Cinquecento la citt\u00e0 si arricch\u00ec di palazzi gentilizi e di chiese che costituiscono tuttora il complesso edilizio dell'abitato. Dopo l'unificazione dell'Italia Salerno ha conosciuto un enorme ingrandimento con molte migliorie, che ha coinvolto anche il suo centro storico (basti pensare alla ristrutturazione del quartiere \"Fornelle\").\nI Quartieri antichi.\nLa citt\u00e0 era anticamente suddivisa in quattro quartieri:\nI Rioni.\nVi era un sistema di mura che delimitava i venti \"Rioni\" del Centro storico di Salerno, centrati intorno al Duomo:\nAntica Corte.\nIl Rione comprende il Complesso archeologico di San Pietro a Corte e l'antica Reggia di Arechi II. Il Rione \u00e8 probabilmente di epoca romana, come si pu\u00f2 dedurre dai reperti che sono stati ritrovati nei vari scavi archeologici, ad esempio in quello del vicolo della Neve dove si trova la Domus Romana.\nLa zona era abitata da un cospicuo numero di ebrei, che risiedevano nella zona chiamata della Giudaica o della Giudecca dove era molto attivo il commercio di metalli preziosi e sete. Inoltre era presente anche un gran numero di macellerie e per questo motivo la strada, dai salernitani, \u00e8 chiamata \"via delle Chianche\", anche se oggigiorno \u00e8 ai pi\u00f9 gergalmente noto come \"Vicolo dei Caciocavalli\". Il Rione prende il nome dalla la Curtis Dominicia, quella vasta zona che, dall'incrocio di via Mercanti con via Botteghelle, arriva all'arco di Arechi.\nNel Rione sorgono:\nArce.\nIl Rione, che sorge lungo le antiche mura longobarde della citt\u00e0, prende il nome dalla presenza dell'acquedotto medioevale. Tutta la zona, infatti, era protetta dalle fortificazioni che percorrevano il torrente Rafastia.\nBarbuti.\nIl Rione prende il nome dalla lunga barba tipica dei guerrieri longobardi che vissero in citt\u00e0. L'area comprende via delle Botteghelle, via dei Canali, via Roma e via Tasso. Il periodo di massimo splendore del quartiere fu durante il XIII secolo quando Via dei Mercanti era fulcro del commercio cittadino e sede di numerose botteghe tra cui la Ruga Speciarorum, sede della bottega degli speziali.\nNel Rione sorgono:\nCanalone.\nIl Rione sorge nella parte alta della citt\u00e0 alle pendici del Monte Bonadies. Anticamente si trovava esternamente alle mura cittadine ed era via di passaggio per i viandanti diretti a Cava de' Tirreni. Canalone ebbe grande importanza nel XVIII secolo, durante l'assedio militare francese in quanto serv\u00ec da rifugio per i salernitani in fuga dai borbonici.\nNel Rione sorgono:\nDuomo.\nIl Rione, che sorge tra via Antonio Genovesi e Piazza Abate Conforti, \u00e8 un dei pi\u00f9 antichi della citt\u00e0. Durante il periodo romano la zona era attraversata dal Labinario che raccoglieva le acque provenienti dalle zone alte e le faceva confluire in un pantano situato nei pressi della chiesa di Sant'Agostino. Successivamente il Labinario divenne l'attuale Via Duomo in cui sorge la Cattedrale di San Matteo, costruita sui resti della pi\u00f9 antica Cattedrale di Santa Maria degli Angioli.\nNel Rione sorgono:\nFornelle.\nil Rione, tra i pi\u00f9 antichi della citt\u00e0, in quanto risalente al IX secolo, comprende via Tasso, via Portacatena, via Fusandola, via Spinosa e via Porta di Mare. Il nome, secondo alcune fonti, deriva dal termine \"formae\", ovvero degli acquedotti in cui venivano canalizzate antiche fonti minerali. Secondo altri invece deriva dalla presenza di forni utilizzati per cuocere la ceramica in quanto la zona era abitata da cittadini di origine vietrese. Successivamente il Rione prese il nome di Vicus Amalphitanorum poich\u00e9 il principe Sicardo dopo che ebbe conquistato Amalfi tra l'838 e l'839 vi fece trasferire una comunit\u00e0 di amalfitani. Sicardo, sperando di poter spostare gli interessi del centro marinaro verso Salerno, tent\u00f2 di fondere le due popolazioni attraverso matrimoni, ma alla sua morte, gli amalfitani, dopo aver saccheggiato la citt\u00e0 ritornarono in patria. Alcune famiglie rimaste fedeli a Salerno si trasferirono a Vietri fino a quando non gli fu concessa protezione da Guaiferio per proteggersi dalle incursioni saracene. Gli amalfitani occuparono l'area compresa tra il Fusandola e l'attuale via Porta Rateprandi. Nel quartiere, simile ad un picco borgo marinaro, si svolgevano attivit\u00e0 legate alla pesca e al traffico marittimo, come la fabbricazione di attrezzature per le barche ed inoltre attivit\u00e0 legate alla tessitura ed alla lavorazione della farina. Per quanto riguarda il commercio gli amalfitani si dedicarono all'esportazione di legname proveniente dall'entroterra salernitano e, a differenza degli Ebrei, non rimasero emarginati ma riuscirono a ricevere anche privilegi presso i principi longobardi.\nNel Rione sorgono:\nFusandola.\nIl Rione sorgeva a ridosso delle mura occidentali della citt\u00e0 ed oggi comprende il torrente Fusandola, Piazza Matteo Luciani, via Porta di Ronca, via Fusandola e via Spinosa. Per la sua posizione \u00e8 sempre stata la prima area ad essere attaccata durante incursioni nemiche ma grazie alla sua conformazione \u00e8 sempre riuscito a conformarsi. La zona comprende i cosiddetti Orti cinti di cui fa parte il Giardino della Minerva.\nNel Rione sorgono:\nMadonna delle Grazie.\nIl Rione sorge alle pendici del Monte Bonadies. In periodo longobardo era sede di numerosi edifici in cui si trovano gli uffici pi\u00f9 importanti del principato di Salerno e una sede della Scuola medica salernitana.\nNel Rione sorgono:\nMunicipio.\nIl Rione Municipio \u00e8 la zona comprendente via dei Canali, Via Dogana Vecchia, vicolo Duca Ruggero, vicolo Municipio Vecchio ed i Gradoni della Madonna della Lama. In epoca longobarda, in questo quartiere, aveva sede un maestoso maniero, sede della corte, di cui oggi \u00e8 rimasta solo la torre di Guaiferio, facente parte del sistema difensivo della citt\u00e0. Il Rione \u00e8 di rilevante importanza per i vari vicoli che lo caratterizzano e ne ricordano l'origine medioevale, come ad esempio vicolo Pietra del Pesce, in cui venivano posati, su blocchi di pietra, i pesci in vendita.\nNel Rione sorgono:\nMutilati-Bastioni.\nIl Rione prende il nome dalla presenza della Casa del Mutilato e di fortificazioni, di epoca pre-longobarda, di forma pentagonale chiamate Bastioni.\nNel Rione sorgono:\nPiantanova.\nIl Rione comprende piazza Giacomo Matteotti e Largo Dogana Regia. Il suo nome deriva dalla chiesa di Piantanova conosciuta oggi con il nome di Chiesa del Crocifisso.\nPorto.\nIl Rione \u00e8 uno dei pi\u00f9 importanti della citt\u00e0 e si snoda intorno al Molo Manfredi, nome del re svevo che permise di ampliare l'antico porto longobardo.\nNel Rione sorgono:\nSan Benedetto.\nIl Rione si snoda lungo l'omonima via e prende il nome dall'antico monastero con l'annessa Chiesa. Durante il periodo normanno il quartiere si arricch\u00ec di edifici, palazzi e fortificazioni alcuni dei quali sono giunti fino ai giorni nostri.\nNel Rione sorgono:\nSan Giovanniello.\nIl Rione \u00e8 delimitato dal Rione Duomo e la sua costruzione risale all'XI secolo. Del Rione sono giunte poche informazioni e pochi resti ma sappiamo che qui sorgeva la chiesa di San Giovanni in Cannabariis, sede degli artigiani lavoratori della canapa.\nSant'Antonio.\nIl Rione comprende l'antica area del Plaium Montis ed \u00e8 delimitato dal Rione della Madonna delle Grazie e prende il nome dall'antica chiesa di Sant'Antonio.\nNel Rione sorgono:\nSant'Agostino.\nIl Rione comprende l'omonima piazza, il largo Dogana Regia, il larghetto del Conservatorio Vecchio, il larghetto di San Giorgio e Piazza Cavour. Prende il nome dalla Chiesa di Sant'Agostino ed anticamente era un pantano dove confluivano le acque del Labinario.\nNel Rione sorgono:\nSant'Eremita.\nIl Rione sorge a ridosso delle mura orientali di origine Longobarda. L'origine del nome \u00e8 legata alla figura di San Guglielmo da Vercelli, fondatore del Monastero di Montevergine di Mercogliano. Egli era consigliere del principe normanno Ruggero II e si recava spesso a Salerno ma, ogni volta, rifiutava di fermarsi presso Castel Terracena in quanto preferiva alloggiare in una grotta nella parte alta della citt\u00e0, chiamata, in suo onore, di Sant'Eremita.\nNel Rione sorgono:\nI Sedili.\nI nobili, per difendere i propri interessi commerciali e non, costituirono dei veri e propri antenati dei comitati di quartiere. Queste \"associazioni\" erano chiamate Seggi o \"Sedili\" (per via della \"poltrona\" ove sedeva il \"CapoRione\"), e a Salerno erano tre: il Sedile di Portanova, il Sedile di Porta Rotese, ed il Sedile del Campo, che avevano come punto di riferimento le omonime piazze.\nSedile del Campo.\nIl Rione comprende l'area di Largo Campo, anticamente conosciuto con il nome di Campus Grani, in quanto sede del mercato del grano. In periodo medioevale era il fulcro della vita cittadina ed in esso avevano sede la banca, librerie, gioiellerie, locali di lusso e negozi.\nnel Rione sorgono:\nSedile di Porta Rotese.\nIl Rione sorge nella parte orientale della citt\u00e0 antica e prende il nome dall'omonima porta di cui oggi non restano tracce. L'area \u00e8 priva di monumenti o edifici storici ma non \u00e8 da escludere l'ipotesi secondo la quale al di sotto degli edifici moderni costruiti si possano ritrovare il circo e l'arco di trionfo ivi costruiti in epoca romana.\nSedile di Portanova.\nIl Rione comprende l'area di Piazza Flavio Gioia. In epoca romana nell'area sorgevano diverse ville e stabilimenti industriali che si estendevano fino alla foce dell'Irno. Nel Rione si trova l'unica porta giunta a noi un buone condizioni, Porta Nova, e il vicolo Ruggi antica sede dell'ospedale e della Porta dell'Angelo e vicolo Barriera sede degli uffici medioevali per la riscossione delle gabelle.\nStrade e piazze.\nIl Centro Storico di Salerno conta un grande numero di piccole strade, vicoli e piazze di origini molto antiche:\nGioiello medioevale.\nIl centro storico di Salerno \u00e8 uno dei meglio conservati e ristrutturati della penisola italiana. Il poeta Alfonso Gatto lo chiamava il \"gioiello medioevale\", per il gran numero di palazzi e chiese dell'epoca longobarda e normanna.\nInfatti vi si trova il Complesso archeologico di San Pietro a Corte, un'area in cui sono documentate e visibili le testimonianze archeologiche dei vari avvicendamenti storici a partire dal I secolo d.C. In particolare il sito risulta, in assoluto, l'unica testimonianza archeologica di architettura palaziale di epoca longobarda.\nNel suo centro geografico si alza il Duomo, ricco non solo di arte ma anche di storia. Nella sua cripta si trovano le reliquie di San Matteo.\nVicino al Duomo si trovano il museo archeologico provinciale (in via San Benedetto, accanto all'omonimo monastero), la Pinacoteca provinciale (in via Mercanti), il Museo diocesano (in Largo Plebiscito) ed il Museo virtuale della Scuola medica salernitana (in Via Mercanti, di fronte alla Pinacoteca).\nInoltre vi si apprezzano la chiesa della Santissima Annunziata, il Palazzo Genovese col suo \"Largo del Campo\", il Palazzo Pinto, il Convento di San Lorenzo, il \"Vicolo dei Barbuti\", il Complesso monumentale di Santa Sofia ed i resti del Castel Terracena. Sul versante collinare si ha l'Acquedotto di Salerno del secolo IX, coi suoi famosi \"Archi del diavolo\".\nL'intero centro storico viene attraversato dalla \"Via dei Mercanti\", ancora oggi uno dei fulcri del commercio e dello \"shopping\" di Salerno e dintorni. Quasi all'inizio di questa antica via si trova la Fontana dei pesci, creata dal Vanvitelli."}
{"id": "865279", "revid": "76069", "url": "https://it.wikipedia.org/wiki?curid=865279", "title": "Bulakan", "text": ""}
{"id": "865281", "revid": "762947", "url": "https://it.wikipedia.org/wiki?curid=865281", "title": "John Eliot Gardiner", "text": "Ha fondato il Monteverdi Choir, gli English Baroque Soloists e Orchestre Revolutionnaire et Romantique. \nNonostante egli abbia acquisito gran parte della sua fama come interprete della musica del periodo barocco e classico su strumenti d'epoca, la sua discografia include un repertorio vastissimo, che spazia dall'et\u00e0 medievale a quella contemporanea e include le opere di Monteverdi, le cantate di Bach, gli oratori di Haydn, i 23 concerti per fortepiano di Mozart, le nove sinfonie di Beethoven, \"La damnation de Faust\" di Berlioz, le quattro sinfonie di Schumann, il \"Falstaff\" di Verdi e \"La carriera di un libertino\" di Stravinskij. Ha inciso oltre 250 dischi.\nCome direttore ospite, Gardiner ha diretto le orchestre Philharmonia, Boston, Cleveland, Orchestra reale del Concertgebouw e i Wiener Philharmoniker.\nBiografia.\nGardiner ha cominciato a dirigere all'et\u00e0 di quindici anni. Durante i suoi studi al King's College di Cambridge ha studiato storia e lingua araba. Dopo la laurea, ha studiato musica con Thurston Dart al King's College di Londra ed in seguito con Nadia Boulanger a Parigi.\nDurante la sua permanenza a Cambridge ha fondato il Monteverdi Choir, con il quale ha fatto il suo debutto a Wigmore Hall in Londra nel 1966. Nel 1968, Gardiner form\u00f2 la Monteverdi Orchestra come formazione complementare al coro. Nel 1978, quest'orchestra divenne gli English Baroque Soloists.\nJohn Eliot Gardiner fece il suo debutto operistico londinese con il \"Die Zauberfl\u00f6te\" nel 1969 con la English National Opera. La prima produzione di cui fu responsabile al prestigioso Covent Garden fu \"Iphig\u00e9nie en Tauride\" di Gluck.\nNel 1979 Gardiner fu invitato per la prima volta in territorio statunitense per dirigere la Dallas Symphony Orchestra.\nDal 1980 al 1983 fu direttore principale della CBC Radio Orchestra in Canada.\nNel 1982 divenne direttore artistico dell'Op\u00e9ra national de Lyon fino al 1988.\nA Edimburgo nel 1985 diresse \"Pell\u00e9as et M\u00e9lisande\" ed \"\u00c9toile\" di Emmanuel Chabrier.\nSempre nel 1985 diresse nel Grand Th\u00e9\u00e2tre a Lione la prima rappresentazione di \"Tamerlano\" di Georg Friedrich H\u00e4ndel e nel 1986 diresse la prima rappresentazione nel Th\u00e9\u00e2tre du Huiti\u00e8me di \"Oberon\" di Carl Maria von Weber.\nAl Teatro alla Scala di Milano diresse \"Israele in Egitto\" di Georg Friedrich H\u00e4ndel.\nNel 1989 e nel 2004 diresse il \"Vespro della Beata Vergine\" di Claudio Monteverdi nella Basilica di San Marco per il Teatro La Fenice di Venezia.\nNel 1990, Gardiner form\u00f2 una nuova orchestra dedicata all'esecuzione su strumenti antichi della musica del XIX secolo, l'Orchestre Revolutionnaire et Romantique. Sempre nel 1990 diresse la ripresa nella Felsenreitschule di Salisburgo di \"Orfeo ed Euridice\" di Gluck ed un concerto con musiche di Brahms alla Scala.\nNel 1993, Gardiner, l'orchestra ed il Monteverdi Choir si produssero nella prima esecuzione moderna nella Cattedrale Sankt Peter di Brema della \"Messe solennelle\" di Hector Berlioz, da un manoscritto perduto per oltre 150 anni e ritrovato fortuitamente l'anno precedente.\nIn occasione del venticinquesimo anniversario di fondazione del Monteverdi Choir nel 1989, Gardiner li ha portati in tour con il \"Vespro della Beata Vergine da concerto sopra canti firmi\" di Monteverdi.\nNel 1994 dirige l'Orchestre Revolutionnaire et Romantique in un concerto con musiche di Beethoven alla Scala.\nNel 1997 dirige \"Ch\u00e9rubin\" di Jules Massenet al Royal Opera House di Londra.\nNel 1998, John Eliot Gardiner \u00e8 stato nominato baronetto dalla regina Elisabetta. Nello stesso anno diresse \"Falstaff\" di Verdi nell'Anfiteatro romano di Cagliari.\nNel 1999 dirige \"Die lustige Witwe\" al Wiener Staatsoper.\nNell'anno 2000, Gardiner intraprese il \"Bach Cantata Pilgrimage\", interpretando, ogni settimana per le 52 settimane dell'anno, tutte le cantate bachiane nel giorno liturgico per il quale furono composte, in chiese e sale da concerto europee e statunitensi. Alla fine del 2004, Gardiner ha percorso, con il Monteverdi Choir, il Cammino di Santiago di Compostela, interpretando musica sacra estratta dal \"Codex Calixtinus\" nelle cattedrali e chiese che si trovano sul cammino stesso.\nNel 2003 dirige \"The Cunning Little Vixen\" di Leo\u0161 Jan\u00e1\u010dek al Covent Garden.\nNel 2004 al Teatro Malibran per il Teatro La Fenice ha diretto la prima esecuzione in tempi moderni della cantata per contralto, archi e continuo \"La scusa\" di Baldassare Galuppi ed il \"Sogno di una notte di mezza estate\".\nNel 2006 ha diretto \"La finta giardiniera\" al Royal Opera House ed a Milano K\u00e1t'a Kabanov\u00e1 di Leo\u0161 Jan\u00e1\u010dek ed un concerto con la Filarmonica della Scala.\nIl 18 ottobre 2006 ha ricevuto una laurea\" honoris causa\" in Musicologia dall'Universit\u00e0 degli Studi di Pavia.\nNel 2008 dirige la prima rappresentazione nel Teatro Real di Madrid di \"Tamerlano\" di Georg Friedrich H\u00e4ndel e \"Simon Boccanegra\" al Covent Garden.\nNel 2011 dirige \"Der Freisch\u00fctz\" di Carl Maria von Weber alla Royal Albert Hall di Londra.\nNel 2012 dirige \"Rigoletto\" al Royal Opera House e nel 2013 dirige il tradizionale Concerto di Capodanno di Venezia con Desir\u00e9e Rancatore e Saimir Pirgu al teatro La Fenice di Venezia diretto gi\u00e0 nel 2010.\nVita familiare.\nGardiner ha sposato Elizabeth Wilcock nel 1981 e ne ha divorziato nel 1997; tre figlie sono nate dalla loro unione. Nel 2001 ha sposato Isabella de Sabata, nipote del direttore d'orchestra Victor de Sabata . Gardiner opera, nel tempo libero, in una fattoria biologica nel North Dorset, creata dal suo prozio, il compositore Henry Balfour Gardiner. Suo nonno era Alan Gardiner, famoso egittologo."}
{"id": "865283", "revid": "287204", "url": "https://it.wikipedia.org/wiki?curid=865283", "title": "Sarangani (Davao del Sur)", "text": "Sarangani \u00e8 una municipalit\u00e0 di Quinta classe delle Filippine, situata nella Provincia di Davao Occidental, nella Regione del Davao.\nSarangani \u00e8 formata da 12 baranggay:"}
{"id": "865286", "revid": "767487", "url": "https://it.wikipedia.org/wiki?curid=865286", "title": "Leyte", "text": "Leyte \u00e8 una municipalit\u00e0 di Quinta classe delle Filippine, situata nella Provincia omonima, nella Regione di Visayas Orientale.\nLeyte \u00e8 formata da 30 baranggay:"}
{"id": "865289", "revid": "767487", "url": "https://it.wikipedia.org/wiki?curid=865289", "title": "Mandaluyong", "text": "Mandaluyong \u00e8 una citt\u00e0 componente delle Filippine, situata nel Distretto Nord Est della Regione Capitale Nazionale.\nBaranggay.\nMandaluyong si divide politicamente in 27 baranggay."}
{"id": "865290", "revid": "1538224", "url": "https://it.wikipedia.org/wiki?curid=865290", "title": "La sposa occidentale", "text": "La sposa occidentale \u00e8 il 18\u00ba album discografico di Lucio Battisti, pubblicato il 10 ottobre 1990 dall'etichetta discografica CBS (poi Sony Music Entertainment).\nIl disco.\nQuesto disco \u00e8 il terzo nato dalla collaborazione tra Lucio Battisti e Pasquale Panella. In questo album si avverte l'aumentare delle atmosfere techno-dance (che d'ora in avanti non verranno pi\u00f9 abbandonate) e l'assenza totale degli archi. A differenza dei due precedenti, e, come i due successivi, questa volta i surreali testi di Panella disegnano una sorta di concept album, incentrato su una figura femminile, la \"sposa occidentale\". In particolare l'omonimo brano dell'album avr\u00e0 diversi passaggi radiofonici.\nSuccesso.\nCon copie vendute, \"La sposa occidentale\" ebbe un buon successo. Raggiunse il terzo posto della classifica italiana e fu il 34\u00ba album pi\u00f9 venduto in Italia nel 1990.\nCopertina.\nLa copertina dell'album \u00e8 completamente bianca con il disegno stilizzato di un quadro."}
{"id": "865291", "revid": "767487", "url": "https://it.wikipedia.org/wiki?curid=865291", "title": "Mandaue", "text": "Mandaue \u00e8 una Citt\u00e0 indipendente altamente urbanizzata (HUC) delle Filippine, geograficamente situata nella Provincia di Cebu, nella Regione del Visayas Centrale.\nLa citt\u00e0 fa parte dell'area metropolitana di Cebu.\nMandaue \u00e8 formata da 27 baranggay:"}
{"id": "865292", "revid": "287204", "url": "https://it.wikipedia.org/wiki?curid=865292", "title": "Andres Gomez", "text": ""}
{"id": "865293", "revid": "124682679", "url": "https://it.wikipedia.org/wiki?curid=865293", "title": "Marikina", "text": "Marikina \u00e8 una citt\u00e0 altamente urbanizzata delle Filippine, situata nel Distretto Nord Est della Regione Capitale Nazionale.\nMarikina \u00e8 formata da 16 baranggay:"}
{"id": "865295", "revid": "767487", "url": "https://it.wikipedia.org/wiki?curid=865295", "title": "Masbate City", "text": "Masbate \u00e8 una citt\u00e0 componente delle Filippine, capoluogo della Provincia omonima, nella Regione di Bicol.\nMasbate \u00e8 formata da 30 baranggay:"}
{"id": "865296", "revid": "2519", "url": "https://it.wikipedia.org/wiki?curid=865296", "title": "Meycauayan", "text": "Meycauayan (ufficialmente Meycauayan City) \u00e8 una citt\u00e0 componente delle Filippine, situata nella Provincia di Bulacan, nella Regione del Luzon Centrale.\nMeycauayan \u00e8 formata da 26 baranggay:"}
{"id": "865298", "revid": "118948186", "url": "https://it.wikipedia.org/wiki?curid=865298", "title": "Provincia di Quezon", "text": "Quezon \u00e8 una provincia nella regione di Calabarzon nell'isola di Luzon, nell'arcipelago delle Filippine. Il suo capoluogo \u00e8 Lucena.\nQuezon \u00e8 una delle province pi\u00f9 grandi delle Filippine. Ad est confina, da nord a sud, con la province di Bulacan, Rizal, Laguna e Batangas; a nord si affaccia sulla baia di Lamon dove ci sono le Isole Polillo, a sud sulla baia di Tayabas, formando un istmo dal quale si sviluppa la penisola di Bicol. Il confine est \u00e8 con le province di Camarines Norte e Camarines Sur mentre l'ultimo tratto di costa si affaccia sul golfo di Ragay.\nGeografia politica.\nLa provincia di Quezon comprende una citt\u00e0 indipendente altamente urbanizzata (HUC) e 40 municipalit\u00e0."}
{"id": "865301", "revid": "287204", "url": "https://it.wikipedia.org/wiki?curid=865301", "title": "Jan Kodes", "text": ""}
{"id": "865302", "revid": "633110", "url": "https://it.wikipedia.org/wiki?curid=865302", "title": "Quezon (disambigua)", "text": ""}
{"id": "865304", "revid": "88740", "url": "https://it.wikipedia.org/wiki?curid=865304", "title": "Rizal", "text": ""}
{"id": "865306", "revid": "767487", "url": "https://it.wikipedia.org/wiki?curid=865306", "title": "Biliran", "text": "Biliran \u00e8 una municipalit\u00e0 di Quinta classe delle Filippine, situata nell'omonima provincia, nella Regione del Visayas Orientale.\nBiliran \u00e8 formata da 11 baranggay:"}
{"id": "865309", "revid": "2519", "url": "https://it.wikipedia.org/wiki?curid=865309", "title": "Provincia di Biliran", "text": "Biliran \u00e8 una provincia delle Filippine nella regione del Visayas Orientale.\nIl capoluogo provinciale \u00e8 Naval.\nGeografia antropica.\nSuddivisioni amministrative.\nLa provincia di Biliran comprende 8 municipalit\u00e0:"}
{"id": "865310", "revid": "74801", "url": "https://it.wikipedia.org/wiki?curid=865310", "title": "Filiberto di Chalons", "text": "Biografia.\nTrovandosi a Napoli durante l'assedio del 1528, alla morte del vicer\u00e9 Ugo di Moncada,deceduto in combattimento nel golfo di Salerno, il Principe d'Orange fu nominato da Carlo V nuovo vicer\u00e9, vista l'urgenza della situazione.\nSbaragli\u00f2 le truppe francesi grazie anche alla peste che si svilupp\u00f2 in quel periodo e al passaggio di Andrea Doria nel campo anti-francese; ci\u00f2 condusse al riconoscimento della legittimit\u00e0 delle pretese di Carlo V su Napoli, dopo la Pace di Cambrai, anche grazie alla formale investitura di Papa Clemente VII.\nNel 1529 fu inviato a Firenze per restaurare il dominio dei Medici e durante la sua assenza il governo vicereale fu affidato a Pompeo Colonna che esercit\u00f2 il suo potere tra il 1530 e il 1532. A Firenze, Filiberto di Ch\u00e2lons alloggi\u00f2 nella villa del Cavaliere Alessandro Giovanni Bandini, la Villa del Bandino, motivo del perch\u00e9 questa non fu distrutta, come invece avvenne in quel periodo per la maggior parte delle ville fiorentine.\nMor\u00ec il 3 agosto 1530 nelle prime fasi della battaglia di Gavinana, colpito da archibugiate."}
{"id": "865311", "revid": "110157", "url": "https://it.wikipedia.org/wiki?curid=865311", "title": "Provincia di Leyte", "text": "Leyte \u00e8 una provincia delle Filippine nella regione di Visayas Orientale. Occupa la parte centro-settentrionale dell'isola di Leyte e il suo capoluogo \u00e8 Tacloban.\nStoria.\nNell'ottobre del 1944, nel golfo di Leyte, ad est dell'isola e della provincia di Leyte, ebbe luogo la pi\u00f9 grande battaglia navale della storia moderna, denominata appunto Battaglia del Golfo di Leyte. Lo scontro ebbe un peso notevole per le sorti della Seconda guerra mondiale decretando la vittoria della flotta statunitense su quella giapponese, giunta a questo appuntamento gi\u00e0 piuttosto rimaneggiata.\nLa Provincia di Leyte Meridionale si \u00e8 separata da quella di Leyte il 22 maggio 1959 per effetto del \"Republic Act No. 2227\". Nel 1992 anche la sotto-provincia di Biliran \u00e8 divenuta autonoma.\nNel novembre 2013 la regione di Visayas viene sconvolta dal tifone Yolanda che lascia dietro di s\u00e9 pi\u00f9 di diecimila morti in particolare nella provincia di Leyte: molte infrastrutture, fra cui l'aeroporto di Tacloban, vengono pesantemente danneggiate dalla furia della tempesta.\nGeografia fisica.\nLa provincia di Leyte occupa la parte settentrionale e centrale dell'omonima isola. La parte restante, pi\u00f9 meridionale e di minore ampiezza, costituisce la Provincia di Leyte Meridionale. L'isola fa parte dell'arcipelago delle Visayas ed \u00e8 posta tra l'isola di Samar, separata dallo stretto di San Juanico, a nord-est, l'isola di Biliran a nord, e l'isola di Cebu ad ovest.\nA sud-est tra l'isola di Leyte e quella di Samar si apre il golfo di Leyte, che d\u00e0 sul Mare delle Filippine e quindi sull'Oceano Pacifico.\nIl territorio \u00e8 per lo pi\u00f9 pianeggiante o collinare; solo al centro dell'isola si erge una catena montuosa.\nGeografia antropica.\nSuddivisioni amministrative.\nLeyte comprende 2 citt\u00e0 componenti, di cui una altamente urbanizzata (HUC) e 41 municipalit\u00e0:\nEconomia.\nL'agricoltura (riso, noci di cocco) e la pesca sono da sempre le voci principali dell'economia di Leyte, che punta a sviluppare nei prossimi anni anche i settori secondario e terziario, nonch\u00e9 il turismo."}
{"id": "865312", "revid": "767487", "url": "https://it.wikipedia.org/wiki?curid=865312", "title": "Provincia di Siquijor", "text": "Siquijor \u00e8 una provincia delle Filippine nella regione del Visayas Centrale.\nIl capoluogo provinciale \u00e8 Siquijor.\nGeografia antropica.\nSuddivisioni amministrative.\nLa provincia di Siquijor \u00e8 divisa in 6 municipalit\u00e0."}
{"id": "865313", "revid": "110157", "url": "https://it.wikipedia.org/wiki?curid=865313", "title": "Provincia di Romblon", "text": "Romblon \u00e8 una provincia delle Filippine nella regione Mimaropa.\nIl capoluogo provinciale \u00e8 Romblon.\nGeografia antropica.\nSuddivisioni amministrative.\nLa provincia di Romblon \u00e8 divisa in 17 municipalit\u00e0."}
{"id": "865314", "revid": "2174463", "url": "https://it.wikipedia.org/wiki?curid=865314", "title": "Provincia di Masbate", "text": "Masbate \u00e8 una provincia della regione di Bicol nelle Filippine centrali. Il suo capoluogo \u00e8 Masbate.\nLa provincia di Masbate, indipendente dalla provincia di Sorsogon dal 1917, ha una vocazione essenzialmente agricola (mais e riso le produzioni pi\u00f9 significative). \u00c8 la pi\u00f9 meridionale delle province che fanno capo alla macroregione di Luzon e la sua cultura e le sue tradizioni risentono moltissimo dell'influenza delle vicine Visayas.\nGeografia fisica.\nLa provincia \u00e8 formata da tre isole principali: Masbate, la pi\u00f9 grande e popolosa, avente la forma di una punta di freccia rivolta verso nord (3.296\u00a0km\u00b2, 435.200 abitanti), e le due minori, Burias (424\u00a0km\u00b2, 76.400 ab.) e Ticao (334\u00a0km\u00b2, 72.900 ab.).\nGeografia antropica.\nSuddivisioni amministrative.\nLa provincia di Masbate comprende una citt\u00e0 e 20 municipalit\u00e0."}
{"id": "865316", "revid": "2519", "url": "https://it.wikipedia.org/wiki?curid=865316", "title": "Provincia di Bulacan", "text": "Bulacan (in tagalog: \"Bulakan\"; in spagnolo: \"Bulac\u00e1n\") \u00e8 una provincia nella regione di Luzon Centrale nelle Filippine settentrionali.\nIl suo capoluogo \u00e8 Malolos.\nQuesta provincia \u00e8 anche soprannominata la \"Terra degli eroi\" per aver dato i natali ad alcune delle figure pi\u00f9 epiche e rappresentative della storia delle Filippine, come Francisco Balagtas, Marcelo Del Pilar e Gregorio Del Pilar.\nGeografia fisica.\nPosta nella parte centrale dell'isola di Luzon, si affaccia a sud-ovest sulla baia di Manila. Quindi procedendo verso est confina con Metro Manila e Rizal, ad est con Quezon e Aurora, a nord con Nueva Ecija e ad ovest con la provincia di Pampanga.\nBulacan occupa la parte pi\u00f9 meridionale delle pianure fertili di Luzon Centrale. Ad est c'\u00e8 la catena montuosa della Sierra Madre che raggiunge e supera i 1.000 m s.l.m. a sud la baia di Manila e la grande area metropolitana della capitale filippina.\nGeografia antropica.\nSuddivisioni amministrative.\nLa provincia di Bulacan comprende 3 citt\u00e0 componenti e 21 municipalit\u00e0.\nEconomia.\nLa vicinanza con la metropoli Manila agevola l'industrializzazione soprattutto della parte pi\u00f9 meridionale della provincia. Vi sono cementifici, industrie ceramiche, della lavorazione della pelle e calzaturiere.\nL'occupazione principale \u00e8 comunque ancora l'agricoltura nella quale prevalgono riso, mais, ortaggi e frutta (mango)."}
{"id": "865318", "revid": "2519", "url": "https://it.wikipedia.org/wiki?curid=865318", "title": "Provincia di Cagayan", "text": "Cagayan (in tagalog: \"Kagayan\"; in spagnolo: \"Cagay\u00e1n\") \u00e8 una provincia filippina nella regione della Valle di Cagayan nelle Filippine settentrionali.\nIl suo capoluogo \u00e8 Tuguegarao.\nGeografia fisica.\nLa provincia di Cagayan \u00e8 la pi\u00f9 settentrionale di tutte le Filippine, occupando l'estremit\u00e0 nord-orientale dell'isola di Luzon e comprendendo le Isole Babuyan, arcipelago che occupa il canale di Balintang, oltre il quale si trova l'isola di Formosa. Interessanti, sull'isola di Babuyan, i cinque vulcani fra i quali il pi\u00f9 alto e attivo \u00e8 il Monte Babuyan Claro.\nCagayan si sviluppa sulla foce del fiume omonimo e confina a sud con la provincia di Isabela, ad ovest, lungo i monti della Cordillera, per un breve tratto con la provincia di Kalinga e per tutto il restante confine con la provincia di Apayao, mentre la parte pi\u00f9 nord-occidentale, a ridosso della zona costiera confina con la provincia di Ilocos Norte.\nGeografia antropica.\nSuddivisioni amministrative.\nLa provincia di Cagayan comprende una citt\u00e0 e 28 municipalit\u00e0."}
{"id": "865320", "revid": "1305772", "url": "https://it.wikipedia.org/wiki?curid=865320", "title": "Cagayan", "text": ""}
{"id": "865321", "revid": "2519", "url": "https://it.wikipedia.org/wiki?curid=865321", "title": "Provincia di Benguet", "text": "Benguet \u00e8 una provincia delle Filippine, situata nell'interno dell'isola di Luzon, nella Regione Amministrativa Cordillera.\nIl suo capoluogo \u00e8 La Trinidad.\nStoria.\nIl Republic Act n.4695 del 18 giugno 1966 suddivise l'originaria provincia di Mountain Province in quattro entit\u00e0 pi\u00f9 piccole, tra le quali la provincia di Benguet che entr\u00f2 a far parte della regione di Ilocos. Il 15 luglio 1987 si costituisce la Regione Amministrativa Cordillera e Benguet \u00e8 una delle province che ne fanno parte.\nGeografia fisica.\nBenguet confina ad ovest con La Union, a nord-ovest con Ilocos Sur, a nord-est con Mountain Province, ad est con Ifugao e Nueva Vizcaya, a sud con Pangasinan.\nNon ha sbocchi sul mare ed \u00e8 attraversata dalle montagne della Cordillera Central che qui raggiungono le vette pi\u00f9 elevate. Il territorio \u00e8 prevalentemente coperto da foreste.\nGeografia antropica.\nSuddivisioni amministrative.\nLa provincia di Benguet comprende una citt\u00e0 altamente urbanizzata e 13 municipalit\u00e0.\nEconomia.\nL'agricoltura \u00e8 la prima voce di occupazione nella provincia. Su tutte le coltivazioni spiccano quelle degli ortaggi e del frumento. Non mancano legumi (fagioli) e frutta (fragole).\nCome in tutta la regione il sottosuolo \u00e8 piuttosto ricco, in particolare si estraggono: argento, oro e soprattutto rame.\nIn crescita il turismo che ha ottime potenzialit\u00e0 ma \u00e8 ancora poco sviluppato."}
{"id": "865322", "revid": "86343", "url": "https://it.wikipedia.org/wiki?curid=865322", "title": "Bengget", "text": ""}
{"id": "865325", "revid": "2519", "url": "https://it.wikipedia.org/wiki?curid=865325", "title": "Provincia di La Union", "text": "La Union \u00e8 una provincia filippina nella regione di Ilocos, nell'isola di Luzon, nelle Filippine nord-occidentali.\nIl suo capoluogo \u00e8 San Fernando.\nIl 93% della popolazione \u00e8 di religione cattolica.\nGeografia fisica.\nStretta tra il Mar Cinese Meridionale od ovest e la catena montuosa della Cordillera ad est, la provincia de La Union, posta nella parte centro-occidentale dell'isola di Luzon, pu\u00f2 contare su precipitazioni regolari da giugno a ottobre mentre il resto dell'anno presenta talvolta problemi di siccit\u00e0, insoliti nel resto delle Filippine.\nConfina con l'Ilocos Sur a nord, Benguet ad est e Pangasinan a sud.\nGeografia antropica.\nSuddivisioni amministrative.\nLa provincia di La Union comprende una citt\u00e0 e 19 municipalit\u00e0:"}
{"id": "865327", "revid": "1005847", "url": "https://it.wikipedia.org/wiki?curid=865327", "title": "La Uni\u00f3n", "text": "Con La Uni\u00f3n (o \"La Union\" senza accento) si pu\u00f2 indicare:"}
{"id": "865331", "revid": "1543377", "url": "https://it.wikipedia.org/wiki?curid=865331", "title": "Guimaras", "text": "Guimaras \u00e8 un'isola ed una provincia filippina della regione di Visayas Occidentale nelle Filippine centrali.\n\u00c8 stata parte della Provincia di Iloilo fino al 22 maggio 1992.\nIl suo capoluogo \u00e8 Jordan.\nGeografia fisica.\nL'isola di Guimaras fa parte dell'arcipelago delle Visayas. Si trova nel golfo di Panay, tra l'isola di Panay a nord-ovest (provincia di Iloilo) e l'isola di Negros a sud-est (provincia di Negros Occidental).\nLa provincia comprende alcune piccole isole prossime alla costa, delle quali la pi\u00f9 grande \u00e8 quella di Inampulugan, nella zona centro-occidentale, nella municipalit\u00e0 di Sibunag.\nGeografia antropica.\nSuddivisioni amministrative.\nLa provincia di Guimaras \u00e8 divisa in 5 municipalit\u00e0:\nEconomia.\nLe risorse maggiori della provincia sono il turismo, l'agricoltura e la pesca.\nNella vasta produzione di frutta si distingue, per la sua qualit\u00e0 rinomata, il mango di Guimaras, esportato in tutto il mondo e utilizzato in tutti i modi possibili. Tra l'altro l'evento popolare forse pi\u00f9 importante di Guimaras \u00e8 l'annuale \"Manggahan Festival\" (Festival del Mango).\nTra le altre attivit\u00e0 dell'isola si segnalano l'artigianato, l'allevamento di ovini e l'attivit\u00e0 estrattiva.\nDisastro ambientale.\nLe cronache si sono occupate diffusamente di Guimaras in occasione di un disastro ambientale verificatosi nell'agosto 2006. Una petroliera a seguito di un incidente ha sversato 2 milioni di litri di greggio sulle coste dello stretto di Guimaras, tra quest'isola e quella di Negros. Un ecosistema particolarmente ricco e vitale \u00e8 stato messo in difficolt\u00e0 da quest'evento le cui cause non sono ancora state accertate. Di certo c'\u00e8 che per ripulire la costa occorreranno tre anni mentre perch\u00e9 l'ecosistema ritorni alla situazione precedente il disastro si calcola che ci vorranno almeno 100 anni. Al danno ambientale si aggiunge quello economico legato al turismo e alla pesca, seriamente compromessa nelle zone pi\u00f9 vicine al disastro."}
{"id": "865332", "revid": "287204", "url": "https://it.wikipedia.org/wiki?curid=865332", "title": "La Union", "text": ""}
{"id": "865335", "revid": "2519", "url": "https://it.wikipedia.org/wiki?curid=865335", "title": "Provincia di Sarangani", "text": "Sarangani \u00e8 una provincia filippina nell'isola di Mindanao, nella regione di Soccsksargen. Il suo capoluogo \u00e8 Alabel.\nStoria.\nCreata con atto n. 7228 del 16 marzo 1992 che determin\u00f2 la separazione di questo territorio da quello di South Cotabato.\nGeografia fisica.\nNella parte pi\u00f9 meridionale dell'isola di Mindanao, \u00e8 formata da due territori distinti separati in corrispondenza della baia di Sarangani, dalla presenza della citt\u00e0 di General Santos appartenente alla provincia di South Cotabato. Il territorio ad ovest \u00e8 stretto tra la provincia di South Cotabato e il Mare di Celebes, quello ad est si sviluppa in direzione nord-sud e confina con il Davao del Sur ad est e con South Cotabato e il Mare di Celebes ad est.\nGeografia antropica.\nSuddivisioni amministrative.\nLa provincia di Sarangani comprende 7 municipalit\u00e0."}
{"id": "865338", "revid": "2519", "url": "https://it.wikipedia.org/wiki?curid=865338", "title": "Provincia di Pangasinan", "text": "Pangasinan \u00e8 una provincia delle Filippine nella regione di Ilocos, nella parte centro-occidentale dell'isola di Luzon. Il suo capoluogo \u00e8 Lingayen.\nIl nome Pangasinan nella lingua locale vuol dire \"terra del sale\".\nGeografia fisica.\nPangasinan \u00e8 una provincia dell'isola di Luzon centro-occidentale, caratterizzata dal Golfo di Lingayen che ne disegna il bordo settentrionale sul Mar Cinese Meridionale. La provincia si spinge anche nell'interno verso est ed infatti a nord confina anche con le province di La Union e Benguet, a nord-est con la Nueva Vizcaya, a sud/sud-est con Nueva Ecija, a sud ancora con Tarlac e Zambales, e ad est \u00e8 affacciata di nuovo sul Mar Cinese Meridionale.\nNel golfo di Lingayen c'\u00e8 il pittoresco \"Hundred Islands National Park\" (Parco Nazionale delle cento isole) che \u00e8 formato da 124 isolotti di per lo pi\u00f9 disabitati e coperti da fitta vegetazione e che costituiscono una grande attrazione turistica.\nGeografia antropica.\nSuddivisioni amministrative.\nLa provincia di Pangasinan comprende 4 citt\u00e0 componenti e 44 municipalit\u00e0.\nEconomia.\nIl Pangasinan ha un discreto comparto industriale, con cementifici, distillerie, industrie alimentari, anche se la principale fonte d'impiego \u00e8 l'agricoltura che qui produce soprattutto riso, mango e bamb\u00f9. La pesca si sta rinnovando con l'introduzione dell'acquacoltura, mentre il turismo \u00e8 in grande sviluppo."}
{"id": "865340", "revid": "287204", "url": "https://it.wikipedia.org/wiki?curid=865340", "title": "Tomas Enge", "text": ""}
{"id": "865347", "revid": "2519", "url": "https://it.wikipedia.org/wiki?curid=865347", "title": "Isabela (Zamboanga Sibugay)", "text": "Isabela \u00e8 una citt\u00e0 indipendente delle Filippine situata nella provincia di Zamboanga Sibugay, nella penisola di Zamboanga.\nGi\u00e0 capoluogo della provincia di Basilan, Isabela fa parte amministrativamente della regione della Penisola di Zamboanga, non avendo aderito al plebiscito del 1989 con il quale la provincia di Basilan \u00e8 entrata a far parte della nuova Regione Autonoma nel Mindanao Musulmano (ARMM).\nFondata dagli spagnoli, deve il suo nome alla regina Isabella II di Spagna.\nIsabela \u00e8 formata da 45 baranggay."}
{"id": "865360", "revid": "547992", "url": "https://it.wikipedia.org/wiki?curid=865360", "title": "Carlo Sacchetti", "text": "\u00c8 stato attivo soprattutto in Mediaset grazie al programma televisivo degli anni novanta \"Bim bum bam\" sia come autore che come co-conduttore.\nCarriera.\nCon Daniele Demma (uno degli autori e co-conduttori di \"Bim Bum Bam\") e Roberto Ceriotti ha partecipato a varie mini commedie all'interno del contenitore, tra cui Karlenstein.\nPrecedentemente ha condotto la trasmissione per ragazzi \"Super 7\" su Italia 7. Ha partecipato come attore a sei film per la Tv \"Don Tonino\" con Andrea Roncato, Gigi Sammarchi, e Manuel De Peppe. Come autore ha scritto:\nAttualmente \u00e8 autore di Striscia la notizia."}
{"id": "865361", "revid": "120600946", "url": "https://it.wikipedia.org/wiki?curid=865361", "title": "Storia del Gabon", "text": "Periodo precoloniale.\nI primi abitanti della regione dell'odierno Gabon furono probabilmente i Pigmei, a cui in seguito si aggiunsero popoli bantu che arrivarono in numerose migrazioni successive. Della cultura del Gabon precoloniale si sa piuttosto poco.\nI primi esploratori europei ad arrivare nel Gabon risultano essere i mercanti Portoghesi che sbarcarono sulla costa nel XV secolo, ribattezzando la regione \"gabao\", termine portoghese che indica un tipo di abito la cui forma ricorda quella dell'estuario del fiume Komo. La costa del Gabon divenne nei decenni successivi uno dei centri del commercio degli schiavi. Nel XVI secolo alla presenza portoghese si aggiunse quella di mercanti inglesi, francesi e olandesi.\nColonizzazione francese.\nNel 1839 e nel 1841 i Francesi firmarono accordi con i capi delle comunit\u00e0 locali costiere, che acconsentirono a divenire protettorato. Nel 1849, una nave di mercanti di schiavi fu catturata al largo del Gabon, e i prigionieri furono rilasciati presso la foce del Komo; essi diedero vita a un insediamento che fu in seguito battezzato Libreville (in francese, \"citt\u00e0 libera\").\nFra il 1862 e il 1887, esploratori come Pietro Savorgnan di Brazz\u00e0 penetrarono nell'entroterra del Gabon, facendosi strada in mezzo alla fitta giungla.\nLa Francia occup\u00f2 definitivamente il Gabon nel 1885, iniziando ad amministrarlo attivamente dal 1903. Nel 1910 il Gabon divenne uno dei quattro territori dell'Africa Equatoriale Francese.\nNel 1940, durante la Seconda guerra mondiale, il Gabon fu una delle poche colonie africane che non rimasero fedeli alla Madrepatria (tra cui anche il Madagascar) e che al contrario preferirono schierarsi con la collaborazionista Repubblica di Vichy, alleata del Terzo Reich mentre gli altri tre territori dell'Africa Equatoriale Francese rimasero alleati. Non a caso questi ultimi furono liberati dalle truppe britanniche gi\u00e0 ad agosto mentre il Gabon verr\u00e0 riconquistato completamente solo il 12 novembre, giorno della resa delle truppe collaborazioniste locali e quindi anche giorno della fine della Campagna del Gabon.\nIndipendenza.\nNel 1958 nacque la Comunit\u00e0 francese e, contestualmente, l'Africa Equatoriale Francese cess\u00f2 di esistere: il Gabon e gli altri territori (Ciad, Repubblica Centrafricana e Congo-Brazzaville) scelsero con un referendum di aderire alla nuova entit\u00e0 politica come repubbliche autonome. Successivamente divennero indipendenti nel 1960, nonostante il presidente del Gabon, L\u00e9on M'ba, avrebbe preferito lo status di Dipartimento (l'indipendenza del Gabon fu siglata il 17 agosto).\nAll'epoca dell'indipendenza, in Gabon predominavano due partiti: il Bloc Democratique Gabonais (BDG) guidato da M'Ba e la Union Democratique et Sociale Gabonaise (UDSG) di J.H. Aubame. Alle prime elezioni nessuno dei due partiti raggiunse la maggioranza. Il BDG ottenne il supporto di alcuni deputati indipendenti, e M'Ba divenne Primo ministro. In seguito, i leader dei due partiti concordarono che il Gabon era troppo poco popoloso per un sistema bipartitico, e stipularono una lista di candidati comune. Alle nuove elezioni, nel febbraio 1961, M'Ba divenne presidente e Aubame Ministro degli Esteri.\nIl sistema a lista unica parve funzionare fino al 1963, in cui i membri del BDG (il partito con un maggior numero di iscritti) iniziarono a far pressioni sull'UDSG affinch\u00e9 cessasse di esistere come partito indipendente, confluendo nel BDG. I ministri dell'UDSG finirono per rassegnare le dimissioni, e M'ba chiese nuove elezioni per il febbraio del 1964, mettendo anche in atto un nuovo sistema elettorale. L'UDSG non fu in grado di produrre una lista di candidati che rispettasse i requisiti del nuovo sistema elettorale, rendendo inevitabile la vittoria del BDG. Il 18 febbraio 1964, un colpo di Stato militare incruento depose M'ba e consegn\u00f2 il potere nelle mani di Aubame, ma l'immediato intervento dell'esercito francese riport\u00f2 M'ba al governo nell'arco di 24 ore.\nL'amministrazione di Omar Bongo.\nNell'aprile del 1964, dopo il fallito golpe, si tennero nuove elezioni multipartitiche. Nonostante la diffusa mancanza di libert\u00e0 di parola e le intimidazione dei sostenitori di M'ba agli elettori gabonesi, l'opposizione ottenne il 46% dei voti, ma la vittoria and\u00f2 al BDG con 31 seggi contro 16. Nel marzo del 1967 Leon M'ba fu nuovamente eletto presidente; nello stesso anno mor\u00ec, lasciando il posto al vicepresidente Omar Bongo, precedentemente individuato dal generale de Gaulle come successore del presidente malato.\nNel marzo del 1968 Bongo instaur\u00f2 un regime monopartitico, cancellando il BDG e sostituendolo con il nuovo Parti D\u00e9mocratique Gabonais (PDG). Bongo fu eletto nuovamente presidente nel 1975, nel 1979 e nel 1986.\nAll'inizio degli anni novanta, il discontento per la situazione economica del paese e la richiesta di una maggiore libert\u00e0 politica presero la forma di violente manifestazioni di piazza e scioperi studenteschi e operai. Bongo negozi\u00f2 con gli operai, facendo importanti concessioni rispetto alla politica dei salari nel paese. Inoltre, promise di rendere pi\u00f9 trasparente l'organizzazione interna nel PDG e di favorire un dibattito sul futuro del paese. Nella primavera del 1990, il PDG e altre 74 organizzazioni politiche presero parte a una grande conferenza politica, in cui emerse come principale avversario del PDG il Fonte Unito delle Associazioni e dei Partiti di Opposizione. Durante la conferenza, in ogni caso, vennero decise importanti riforme politiche ed economiche: la creazione di un senato nazionale, la decentralizzazione dell'amministrazione finanziari, norme sulla libert\u00e0 di associazione e di stampa, e una liberalizzazione del sistema dei visti necessari per l'espatrio.\nAllo scopo di riportare il paese verso un sistema democratico multipartitico, Bongo si dimise dal PDG e cre\u00f2 un governo di transizione guidato da un nuovo Primo Ministro, Casimir Oye-Mba. Il nuovo governo includeva molti rappresentanti dell'opposizione. Nel maggio del 1990 il governo stese una nuova bozza di costituzione (messa in atto nel marzo del 1991) che prevedeva, tra l'altro, l'indipendenza del potere giuridico.\nNonostante queste riforme radicali, l'opposizione al PDG non si spense, e nel settembre 1990 furono sventati due nuovi tentativi di colpo di Stato. La morte di un leader dell'opposizione port\u00f2 nuove manifestazioni di piazza. Infine, nel settembre del 1990, si tennero le prime elezioni multipartitiche, che confermarono una larga maggioranza di sostenitori del PDG. Bongo fu rieletto presidente nel dicembre del 1993 con una maggioranza del 51%, ma l'opposizione si rifiut\u00f2 di convalidare il risultato elettorale, facendo salire la tensione nel paese.\nNel novembre del 1994 fu stipulato un nuovo accordo fra le parti (gli Accordi di Parigi) che port\u00f2 alla formazione di un governo di unit\u00e0 nazionale. Le elezioni legislative e municipali del 1996 e del 1997, comunque, portarono di nuovo a una difficile situazione di equilibrio politico, con molte citt\u00e0 (inclusa Brazzeville) in mano all'opposizione. In ogni caso, la posizione dominante di Bongo e del PDG furono riconfermate da nuove vittorie alle elezioni del 1998 e del 2005.\nL'8 giugno 2009 lo strapotere di Bongo termina insieme alla sua vita. A seguito della morte del presidente, il magistrato Rose Francine Rogomb\u00e9. ha assunto la carica di Presidente ad interim della Repubblica, come stabilito dalla costituzione, con il compito di guidare il paese sino alle prossime elezioni presidenziali, alle quali non potr\u00e0 candidarsi. Le elezioni si svolgono il 30 agosto 2009.\nL'amministrazione di Ali Bongo Ondimba.\nLe elezioni si sono svolte il 30 agosto 2009, con l'elezione di Ali Bongo Ondimba, gi\u00e0 Ministro della Difesa e figlio del defunto presidente. A seguito dell'ufficializzazione della nomina, avvenuta il 16 ottobre, vi sono state delle rivolte popolari, prontamente represse.\nDurante la presidenza Ondimba \u00e8 stato accusato pi\u00f9 volte di autoritarismo e il 7 gennaio 2019 l'esercito e il Movimento Patriottico delle Forze di Difesa e Sicurezza del Gabon guidate dal portavoce, tenente Kelly Ondo Obiang, hanno occupato la capitale Libreville tentando un colpo di Stato al fine di deporre il presidente e ripristinare l'ordinamento democratico approfittando che quel giorno egli si trovasse in Marocco per cure mediche ma fonti governative affermarono che il golpe fosse stato disperso.\nL'11 maggio 2021, una delegazione del Commonwealth si \u00e8 recata in Gabon mentre Ali Bongo ha visitato Londra per incontrare il segretario generale dell'organizzazione, che riunisce 54 paesi di lingua inglese."}
{"id": "865369", "revid": "287204", "url": "https://it.wikipedia.org/wiki?curid=865369", "title": "Isomeria geometrica", "text": "In geometria, l'isomeria geometrica \u00e8 la caratteristica distintiva di due o pi\u00f9 figure geometriche (per esempio poliedri) che hanno le stesse pertinenze quantitative e dimensionali fondamentali (vertici, facce e spigoli), ma differiscono per la configurazione, ad esempio, delle cuspidi.\nIl caso pi\u00f9 elementare di isomeria \u00e8 quello di uno dei poliedri archimedei, cio\u00e8 del cubottaedro.\nLe pertinenze quantitative del cubottaedro (primitivo) sono: \nmentre le pertinenze quantitative del cubottaedro (isomero) sono: \nSe il poliedro di riferimento (poliedro primitivo) appartiene a una determinata classe poliedrica, tutti i poliedri isomeri da esso derivati, in virt\u00f9 della diversa configurazione delle cuspidi, non appartengono pi\u00f9 alla stessa classe.\nInterpretata come un \"gioco della matematica\", l'isomeria geometrica, se non \u00e8 proprio un \"errore di montaggio\" dei raggruppamenti delle facce, \u00e8 quantomeno una bizzarra \"variante di montaggio\" delle facce. Da ci\u00f2 l'omonimia con la isomeria chimica (diversa disposizione degli atomi della molecola)."}
{"id": "865370", "revid": "125354561", "url": "https://it.wikipedia.org/wiki?curid=865370", "title": "Jurij Ivanovy\u010d Malen\u010denko", "text": "Partecip\u00f2 a cinque missioni spaziali, di cui una di breve durata (STS-106; 2000) e quattro di lunga durata (Mir EO-16, 1994; Expedition 7, 2003; Expedition 16, 2007; Expedition 32/33, 2012; Expedition 46/47, 2015), accumulando 827 giorni nello spazio; \u00e8 la seconda persona dopo Gennadij Padalka ad aver trascorso pi\u00f9 tempo nello spazio. Vol\u00f2 a bordo di due veicoli spaziali, Sojuz e Shuttle, e due stazioni spaziali, Mir e ISS.\nBiografia.\nFormazione e carriera militare.\nNel 1978 si diplom\u00f2 presso una scuola superiore nel villaggio di Pavlovka, distretto di Svitlovods'k, regione di Kirovohrad. Nel 1978 entr\u00f2 nell'Universit\u00e0 nazionale di radioelettronica di Charkiv in Ucraina, ma dopo il primo anno si ritir\u00f2 per studiare alla Scuola superiore militare di ingegneria aeronautica di Charkiv, dove si laure\u00f2 nel 1983 come pilota ingegnere militare con specializzazione in aerei da combattimento tattici. Nel 1993 prese una seconda laurea in ingegneria operativa degli aeromobili presso l'Accademia di ingegneria aeronautica militare \u017dukovskij.\nCarriera militare.\nDal 15 dicembre 1983 prest\u00f2 servizio come aviatore nel 684\u00ba Guards Fighter Aviation Regiment (IAP) della 119\u00aa Fighter Aviation Division (IAD) dell'Aeronautica militare sovietica nella citt\u00e0 di Tiraspol. Al momento della selezione di cosmonauta aveva accumulato pi\u00f9 di 830 ore di volo e effettuato pi\u00f9 di 150 salti con il paracadute. Il 27 luglio 2009 si ritir\u00f2 dalle Forze armate della Federazione Russa con il grado di colonnello e come pilota militare di 3\u00aa classe.\nCarriera come cosmonauta.\nIl 6 ottobre 1987 venne selezionato come cosmonauta del Gruppo TsPK 8 distaccamento Aeronautica, iniziando l'addestramento generale dello spazio pochi mesi dopo. Il 21 luglio 1989, dopo aver superato l'esame finale, ricevette la qualifica di Cosmonauta collaudatore. Fino alla fine del 1992 continu\u00f2 l'addestramento in vista di un'assegnazione a una missione a bordo della stazione spaziale Mir. Da agosto a dicembre 1996 fu coordinatore del GCTC al JSC della NASA. Nel luglio 2009 si ritir\u00f2 dalle Forze armate e venne rimosso dal Corpo cosmonauta del GCTC distaccamento Aeronautica. Il 9 febbraio 2010 venne assunto come istruttore cosmonauta collaudatore civile del GCTC. Lasci\u00f2 definitivamente il Corpo cosmonauti il 2 settembre 2016, con la posizione di Cosmonauta collaudatore di 2\u00aa classe e istruttore cosmonauta collaudatore.\nMir EO-16.\nNel 1993 si addestr\u00f2 come comandante di riserva della missione di lunga durata Mir 15 (EO-15) con Talgat Musabaev e German Arzamazov mentre tra gennaio e giugno 1994 si addestr\u00f2 come comandante principale della missione Mir 16 (EO-16), di nuovo insieme a Musabaev.\nIl 1\u00ba luglio 1994 part\u00ec per la sua prima missione spaziale a bordo della Sojuz TM-19 dal Cosmodromo di Bajkonur come comandante sia della Sojuz sia della missione EO-16, attraccando al boccaporto posteriore di Kvant-1 della stazione Mir due giorni dopo. Malen\u010denko e Musabaev si unirono al cosmonauta Valerij Poljakov gi\u00e0 presente a bordo; era da 17 anni che un equipaggio non era composto esclusivamente da cosmonauti senza esperienza di volo spaziale. Durante la missione l'equipaggio svolse esperimenti medici, sui materiali, sull'osservazione della Terra, astrofisica e biotecnologia. Il 27 agosto 1994 supervisionava l'arrivo della navicella cargo Progress M-24 quando l'attracco automatico fall\u00ec; anche il 30 agosto, durante il secondo tentativo, la navicella fall\u00ec l'attracco, impattando leggermente contro il boccaporto prima di allontanarsi nuovamente; a quel punto il Controllo missione decise di affidare a Malen\u010denko l'attracco del veicolo cargo. Il 2 settembre Malen\u010denko utilizzando dei monitor situati all'interno della Mir collegati alle telecamere del veicolo prese il controllo manuale della Progress facendola attraccare senza ulteriori problemi al boccaporto anteriore del modulo Core.\nMalen\u010denko e Musabaev svolsero due attivit\u00e0 extraveicolari (EVA) rispettivamente il 9 settembre e il 14 settembre. Nella prima EVA ispezionarono il boccaporto contro cui era andata a impattare la Progress M-24, che non mostr\u00f2 comunque danni significativi, e ripararono una copertura termica strappata quando la Sojuz TM-17 colp\u00ec la stazione il 14 gennaio 1994. Nella seconda EVA spostarono i pannelli solari dal modulo Kristall al modulo Kvant. Malen\u010denko, Musabaev e il cosmonauta tedesco Ulf Merbold fecero ritorno sulla Terra il 4 novembre 1994.\nSTS-106.\nDal 1997 inizi\u00f2 all'addestramento al JSC per prendere parte ad una missione Shuttle. Torn\u00f2 nello spazio l'8 settembre 2000 a bordo dello Shuttle Atlantis come specialista di volo della missione STS-106. L'obiettivo del volo era quello di preparare l'arrivo del primo equipaggio di lunga durata (Expedition 1) che sarebbe arrivato sulla ISS a fine ottobre di quell\u2019anno, per dare inizio al periodo ininterrotto di presenza umana sulla ISS. \nNell'unica EVA di 6 ore e 14 minuti svolta da Edward Lu e Malen\u010denko vennero collegati cavi elettrici, di comunicazione e di telemetria tra il Modulo di Servizio Zvezda e il modulo di controllo Zarja, i cui computer passarono le funzioni di comando ai computer di Zvezda in una transizione graduale alla fine di luglio 2000. Venne installato anche un magnetometro all'esterno di Zvezda che svolgeva il compito di bussola tridimensionale progettata per ridurre al minimo l'utilizzo del propellente trasmettendo informazioni ai computer del modulo per quanto riguarda il suo orientamento rispetto alla Terra. L'equipaggio della STS-106 atterr\u00f2 nella pista 15 del NASA Shuttle Landing Facility del Kennedy Space Center dopo 11 giorni di missione.\nExpedition 7.\nA gennaio 2001 venne assegnato come comandante dell'equipaggio principale dell'Expedition 7 della ISS, insieme al cosmonauta Sergej Mo\u0161\u010denko (nell'ottobre 2002 sostituito con Aleksandr Kaleri) e Edward Lu. Tuttavia, dopo il disastro dello Space Shuttle Columbia nel febbraio 2003, gli equipaggi della ISS furono ridotti a due persone. Dal 25 febbraio 2003 continu\u00f2 i preparativi per il volo verso la ISS insieme a Lu.\nIl 26 aprile 2003 torn\u00f2 nello spazio per la terza volta come comandante della Sojuz TMA-2 e della Expedition 7, attraccando al modulo russo Pirs della ISS due giorni dopo. A causa dell'equipaggio ridotto, la maggior parte del tempo dell'equipaggio venne occupata dalla manutenzione della ISS e vennero condotti solo 15 esperimenti in orbita. Supervision\u00f2 inoltre le operazioni di attracco e sgancio dei veicoli di rifornimento russi Progress M1-10 e M-48. La Sojuz TMA-2 e il suo equipaggio si sganciarono dalla ISS il 28 ottobre 2003, dopo 184 giorni di missione.\nExpedition 16.\nIl 20 settembre 2005 venne nominato ingegnere di volo dell'equipaggio di riserva della Expedition 14 per la ISS, assegnazione ufficializzata nel dicembre successivo, insieme a Peggy Whitson. L'anno successivo and\u00f2 ad aggiungersi all'equipaggio l'astronauta americano Clayton Anderson. Nell'estate del 2006 venne assegnato ufficialmente all'equipaggio principale dell'Expedition 16.\nPart\u00ec a bordo della Sojuz TMA-11, di cui era comandante, il 10 ottobre 2007 insieme a Whitson e al partecipante al volo Sheikh Shukor, il primo malesiano nello spazio. Durante l'Expedition 16 Whitson e Malen\u010denko rimasero sulla ISS per tutta la durata della missione mentre altri quattro astronauti si alternarono per un periodo inferiore: Anderson, Daniel Tani, L\u00e9opold Eyharts e Garrett Reisman. Durante la permanenza in orbita, tra le altre attivit\u00e0, supervision\u00f2 l'attracco delle Progress M-62 e M-63, e svolse un'attivit\u00e0 extraveicolare di 6 ore e 55 minuti con Whitson all'esterno del Segmento americano indossando per la seconda volta nella sua carriera la tuta spaziale americana EMU; fu l'ultimo russo a svolgere un'EVA indossando una EMU. L'Expedition 16 ricevette tre nuovi moduli grazie alla visita di tre navicelle Shutte: modulo Harmony (STS-120), modulo Columbus (STS-122), modulo JEM con Dextre (STS-123). \nLa Sojuz TMA-11 con Malen\u010denko, Whitson e la partecipante al volo coreana Yi So-yeon si sganci\u00f2 dalla ISS il 19 aprile 2008 per tornare sulla Terra. Purtroppo il rientro in atmosfera non and\u00f2 come previsto; a causa di un malfunzionamento il modulo di rientro pass\u00f2 alla modalit\u00e0 di rientro balistico per atterrare sulla Terra. Pur essendo una modalit\u00e0 sicura, essa impone una sopportazione di g superiori al normale per l'equipaggio a bordo, che infatti dovettero sopportare 8 g invece dei soliti 4 g. Inoltre, il punto di atterraggio era distante pi\u00f9 di 400 km dal punto di atterraggio previsto inizialmente. Fu la seconda missione di seguito di una Sojuz ad utilizzare la modalit\u00e0 di rientro balistico, la precedente era la Sojuz TMA-10. L'equipaggio comunque sub\u00ec solo qualche danno lieve e poche ore dopo venne soccorso dalle squadre di recupero.\nExpedition 32/33.\nNel gennaio 2010 venne assegnato come comandante di riserva della Sojuz TMA-03M e comandante principale della Sojuz TMA-05M, assegnazione poi confermata dalla NASA a fine di quell'anno. A gennaio 2011 prese parte all'addestramento di sopravvivenza invernale con l'equipaggio condizionale composto dai candidati cosmonauti Andrej Babkin e Ivan Vagner. \nPart\u00ec per la sua quinta missione il 15 luglio 2012 a bordo della Sojuz TMA-05M con Sunita Williams e Akihiko Hoshide per prendere parte all'Expedition 32/33, attraccando al modulo russo Rassvet della ISS due giorni dopo. Svolse un'attivit\u00e0 extraveicolare di 5 ore e 51 minuti insieme a Gennadij Padalka il 20 agosto 2012, durante la quale i cosmonauti spostarono un braccio meccanico Strela-2 dal modulo Pirs al modulo Zarja, per permettere lo sgancio di Pirs e far spazio al nuovo modulo Nauka. Al 2020 Pirs \u00e8 ancora agganciato alla ISS e il lancio di Nauka \u00e8 previsto per il 2021, dopo innumerevoli ritardi. Supervision\u00f2 l'attracco delle Progress M-16M e M-17M, i primi tentativi di aggancio alla ISS in sei ore (4 orbite) invece dei soliti due giorni (32 orbite); questi due test, insieme a un terzo avvenuto durante l'Expedition 34, diedero il via all'utilizzo del profilo di volo veloce anche per le navicelle con equipaggio, iniziando l'anno successivo dalla Sojuz TMA-08M. Atterr\u00f2 a circa 90 km dalla citt\u00e0 di Arkalyk con il suo equipaggio il 18 novembre 2012 alla conclusione dei 126 giorni di missione. \nExpedition 46/47.\nIn aprile 2014 venne nominato comandante della Sojuz TMA-19M, in sostituzione del cosmonauta Sergej Zal\u00ebtin. Alla fine di quell'anno, venne ufficializzata la sua assegnazione all'equipaggio di riserva Expedition 44/45 e principale Expedition 46/47, insieme all'astronauta statunitense Timothy Kopra e all'astronauta britannico Timothy Peake. \nTorn\u00f2 nello spazio per la sua sesta e ultima missione spaziale il 15 dicembre 2015 in direzione Stazione Spaziale Internazionale. Dopo sei ore di viaggio, mentre la navicella si approcciava alla ISS a circa a 20 metri dalla Stazione, il sistema Kurs individu\u00f2 dei problemi e interruppe l'attracco automatico, riportando la navicella a distanza di sicurezza. Il Controllo missione di Mosca a quel punto autorizz\u00f2 Malen\u010denko a passare al controllo manuale e pilotare lui stesso la navicella fino all'attracco. La navicella attracc\u00f2 senza ulteriori problemi al modulo Rassvet dieci minuti in ritardo dall'orario prefissato. Il 3 febbraio 2016 svolse un'attivit\u00e0 extraveicolare con Sergej Volkov di 4 ore e 45 minuti per installare hardware e esperimenti scientifici sul Segmento russo della ISS. Durante la sua permanenza sulla ISS venne inoltre installato e pressurizzato il nuovo modulo gonfiabile di prova BEAM sul Segmento americano. Il 18 giugno 2016 atterr\u00f2 nel Kazakistan, accumulando 827 giorni nello spazio. Al 2020 \u00e8 posizionato secondo posto nella classifica per tempo cumulativo trascorso nello spazio, superato solo dal cosmonauta ritirato Gennadij Padalka.\nDopo la carriera di cosmonauta.\nIl 17 ottobre 2014 lasci\u00f2 il Corpo cosmonauti per ricoprire la posizione di Direttore del 1\u00ba Dipartimento del GCTC, dove si occup\u00f2 di supervisionare l'addestramento dei cosmonauti, dei test di collaudo dei veicoli spaziali con equipaggio, della ricerca scientifica e attivit\u00e0 lavorativa in orbita e della sicurezza del volo spaziale. Nel novembre 2015 si dimise dalla posizione per prendere parte all'Expedition 46/47 come cosmonauta collaudatore. Poco dopo il suo ritorno, il 2 settembre 2016, lasci\u00f2 per l'ultima volta il Corpo cosmonauti per ricoprire nuovamente la posizione di Direttore del 1\u00ba Dipartimento.\nIl 20 settembre 2019 il giornale russo RIA Novosti rifer\u00ec che la sua candidatura per la posizione di Vice direttore del GCTC venne rifiutata dal servizio di sicurezza di Roscosmos, probabilmente a causa del suo matrimonio con una cittadina straniera.\nVita privata.\nMalen\u010denko nacque nella citt\u00e0 di Chru\u0161c\u00ebv (oggi Svitlovods'k) nell'Unione delle Repubbliche Socialiste Sovietiche (URSS) nel territorio dell'attuale Ucraina. Gli piace partecipare ad attivit\u00e0 sportive, cacciare e la musica. Ebbe due figli, un figlio avuto con la precedente moglie (Dmitrij, 1984) e una figlia con Ekaterina Dmitrieva (Camilla, 2006). \nMatrimonio nello spazio.\nIl 10 agosto 2003 si spos\u00f2 in collegamento video con la cittadina americana di origine russa Ekaterina Dmitrieva mentre si trovava sulla Stazione Spaziale Internazionale per l'Expedition 7. Il matrimonio inizialmente non era previsto si svolgesse nello spazio, la data era gi\u00e0 fissata molto tempo prima, ma l'estensione dell'Expedition 7 fece saltare la data. A quel punto gli sposi decisero di sposarsi comunque a distanza. La moglie abitava a Houston, nello stato del Texas; in questo stato \u00e8 possibile il matrimonio per procura in assenza di uno degli sposi per una causa importante, con la firma di un delegato che fa le veci del coniuge assente. Questo fatto caus\u00f2 non pochi problemi in Russia, soprattutto per il fatto che il colonnello Malen\u010denko era un ufficiale a conoscenza di segreti di stato e sua moglie un cittadino di un altro Paese e perci\u00f2, secondo una vecchia legge sovietica, avrebbe dovuto prima chiedere il permesso al suo Paese. L'Aeronautica russa comunque afferm\u00f2 che non avrebbe impedito il matrimonio ma che sarebbe stato comunque meglio svolgerlo a terra una volta tornato. Fu il primo matrimonio a essere contratto nello spazio; da quel momento in poi le agenzie spaziali vietarono ai propri astronauti i matrimoni nello spazio."}
{"id": "865375", "revid": "2175", "url": "https://it.wikipedia.org/wiki?curid=865375", "title": "Mosnigo", "text": ""}
{"id": "865379", "revid": "1318789", "url": "https://it.wikipedia.org/wiki?curid=865379", "title": "Val Cavallina", "text": " \nLa Val Cavallina (\"Al Caal\u00ecna\" in dialetto bergamasco) \u00e8 la valle del fiume Cherio, in provincia di Bergamo, nelle Alpi Orobie.\nSi snoda lungo il percorso del fiume per circa 30 chilometri, da Trescore Balneario a Endine Gaiano in direzione nord-est.\nOrografia.\nLa Val Cavallina, in base all'orografia del territorio, pu\u00f2 essere divisa in due zone. La prima, pi\u00f9 a nord, \u00e8 fortemente contraddistinta dalla presenza del Lago di Endine. La valle in questa zona si presenta abbastanza stretta con il lago incassato tra i monti circostanti (Torrezzo ed i Colli di San Fermo) con una natura pressoch\u00e9 intatta. Anche gli insediamenti umani sono circoscritti ai nuclei comunali di Endine Gaiano, Spinone al Lago, Ranzanico, Bianzano e Monasterolo del Castello. La seconda parte, pi\u00f9 a sud, \u00e8 caratterizzata dal corso del fiume Cherio, che, sebbene spesso presenti carattere torrentizio, contraddistingue questa valle. Questo fiume nasce direttamente dal Lago di Endine tra Monasterolo del Castello, Spinone al Lago e Casazza e prosegue toccando tutti gli altri comuni della valle: nell'ordine Vigano San Martino, Borgo di Terzo, Luzzana, Entratico, Trescore Balneario, e Zandobbio. Dopodich\u00e9 la valle si apre verso la pianura.\nStoria.\nI primi insediamenti in Val Cavallina risalgono all'era paleolitica e neolitica, con ritrovamenti nei pressi di Trescore, Zandobbio, Luzzana e Vigano. Le et\u00e0 successive, contraddistinte dallo sviluppo dei metalli, hanno lasciato numerosi reperti, specialmente in localit\u00e0 collinari: alla Buca del corno ad Entratico, sul monte Pranz\u00e0 in territorio di Vigano San Martino, sul monte Bastia a Cenate Sopra e in localit\u00e0 Canton a Trescore Balneario. Quest'ultima area \u00e8 considerata luogo di notevole spessore archeologico, dato che sono stati portati alla luce insediamenti che vanno dal neolitico all'et\u00e0 del rame. \nPi\u00f9 tardi, circa nel I-II secolo a.C., la valle ha sub\u00ecto la conquista romana, come testimoniano le numerose sepolture rinvenute (Grone e Zandobbio) e l'origine del nome di numerosi paesi: Blandianum diventato poi Bianzano, Gaiano e Luzzana.\nA Casazza notevoli sono i resti di edifici risalenti al II-IV secolo d.C., da poco rinvenuti e quindi non completamente studiati.\nDopo i secoli del primo medioevo, la val Cavallina risent\u00ec di un nuovo sviluppo grazie alla famiglia Suardi: dotata di immense ricchezze costru\u00ec castelli (Bianzano e Monasterolo) e dimore fastose (Trescore), dando nuova linfa ai commerci ed all'economia della zona.\nDopo la fine delle signorie, la valle cominci\u00f2 ad avere periodi di relativa calma, seguendo le sorti del resto della provincia, passando dalla Repubblica di Venezia al regno d\u2019Italia fino ai giorni nostri.\nEconomia.\nL'economia del Val Cavallina risulta essere molto diversificata: la parte nord, a contatto con il lago, beneficia degli effetti del turismo con hotel, ristoranti ed attrazioni per il tempo libero. \nL'\u201dindustria dell'acqua\u201d \u00e8 altres\u00ec importante, grazie alle terme di Trescore e Gaverina (ora chiuse), ed all'imbottigliamento dell'acqua, unita alla produzione anche di altre bevande, sia a Spinone al Lago che a Gaverina Terme.\nOvunque sono comunque presenti insediamenti commerciali, specialmente nella zona pi\u00f9 a valle: attivit\u00e0 metalmeccaniche e della lavorazione del legno risultano essere predominanti.\nDi notevole rilevanza \u00e8 l'attivit\u00e0 estrattiva del marmo, concentrata nella zona di Zandobbio, il cui prodotto lavorato \u00e8 conosciuto ed apprezzato anche oltre i confini nazionali.\nViabilit\u00e0.\nL'asse di comunicazione principale \u00e8 la strada statale numero 42, conosciuta anche come statale del Tonale e della Mendola, che congiunge Treviglio a Bolzano attraversando totalmente la val Cavallina, costeggiando il fiume Cherio. \nProblematica \u00e8 quindi la gestione del traffico, dato che la suddetta arteria risulta essere l'unica via di scorrimento, causando quotidiani intasamenti da traffico.\nNegli ultimi anni \u00e8 stata aperta una pista ciclabile che, costeggiando il corso del fiume, d\u00e0 la possibilit\u00e0 agli abitanti (e non solo) di percorrere vie alternative libere da traffico, utilizzando mezzi alternativi non inquinanti.\nItinerari artistici e turistici.\nNumerosi sono gli itinerari offerti da questa valle: dal gi\u00e0 citato Lago di Endine, sulle cui rive si possono svolgere attivit\u00e0 sportive, si possono trovare castelli medievali che riportano la memoria all'epoca in cui la famiglia Suardi dominava l'intera vallata: esempi si trovano a Bianzano, dove il castello svetta sull'intera valle da una posizione predominante, ed a Monasterolo del Castello, dove, su una collinetta morenica, nel luogo dove il fiume Cherio nasce dal lago, si trova la costruzione edificata attorno all'anno Mille, abbattuta dal Barbarossa e riedificata appunto dai Suardi. Merita attenzione anche il castello di Mologno, frazione di Casazza, databile attorno al XIII secolo, con annessa torre.\nIn ambito naturalistico sono rinomati i Colli di San Fermo (1300\u00a0m s.l.m.), nel comune di Grone, dove si possono praticare escursioni per ogni esigenza, lanci con il parapendio, mountain bike, ma anche rifornirsi di prodotti alimentari locali direttamente dai produttori.\nLa natura inoltre ha donato alla valle la Buca del corno, nel comune di Entratico, all'interno della quale si possono osservare i grandiosi effetti creati dall'acqua nella sua opera di erosione. \nUn itinerario volto alla ricerca del benessere non pu\u00f2 non comprendere una visita alle terme: rinomate sono quelle di Gaverina Terme, dove viene imbottigliata l'acqua con l'omonimo marchio, e di Trescore Balneario, molto apprezzate per i salutari effetti nei confronti delle malattie respiratorie. Sempre a Trescore Balneario, centro principale della valle, si pu\u00f2 ammirare l'Oratorio Suardi, edificato nel XIII secolo dall'omonima famiglia all'interno del parco della villa Suardi, ospitante gli affreschi di Lorenzo Lotto.\nArtisticamente parlando, la Valle offre diversi spunti di visita. Ospita infatti il Museo di Arte Contemporanea - Donazione Meli a Luzzana, il museo Cavellas a Casazza, oltre a diverse opere d'arte e architetture dislocate in tutti i comuni di appartenenza. A Luzzana, in localit\u00e0 Costa, \u00e8 presente una maestosa scultura rupestre ottocentesca denominata 'Il gigante' e realizzata in et\u00e0 giovanile dallo scultore locale Giosu\u00e8 Meli, che in seguito si trasfer\u00ec a Roma e fu molto apprezzato, tra altri numerosi committenti dell'epoca, anche da Papa Pio IX.\nSuddivisioni amministrative.\nIl suo territorio comprende 16 comuni, che fanno parte del pi\u00f9 ampio territorio della Comunit\u00e0 Montana dei Laghi Bergamaschi:"}
{"id": "865383", "revid": "729019", "url": "https://it.wikipedia.org/wiki?curid=865383", "title": "Sojuz TM-19", "text": "La Sojuz TM-19 \u00e8 stata la 19\u00aa missione diretta verso la stazione spaziale russa Mir."}
{"id": "865388", "revid": "171091", "url": "https://it.wikipedia.org/wiki?curid=865388", "title": "Renouveau Vald\u00f4tain", "text": "Renouveau Vald\u00f4tain \u00e8 stato un partito politico attivo in Valle d'Aosta.\nNascita e storia.\n\u00c8 stato fondato nel 2006, a seguito di una scissione dall'Union Vald\u00f4taine guidata da Carlo Perrin, ex Presidente della Regione Autonoma Valle d'Aosta, eletto senatore alle elezioni politiche del 2006 nella lista Autonomie Libert\u00e9 D\u00e9mocratie.\nDopo la nomina a senatore, Perrin promuove la costituzione del nuovo movimento, insieme ad altri fuoriusciti dell'UV quali l'ex Presidente della Giunta regionale, Mario Andrione, gli ex assessori regionali, Gino Agnesod e Franco Vallet, l'ex presidente dell'UV, Alexis B\u00e9temps, l'ex vicepresidente dell'UV, Patrizia Morelli, i sindaci dei comuni di Etroubles, Massimo Tamone, di Fontainemore, Giampiero Girod, di Torgnon, Albert Chatrian, e di Villeneuve, Clemente Dupont, nonch\u00e9 alcuni amministratori comunali, come Gino Bortoli, Alessandro Neyroz, Massimo Poletti, Sandro Th\u00e9odule e Lorella Vezza, e alcuni esponenti provenienti dalla societ\u00e0 civile. L'obiettivo principale \u00e8 quello del rilancio degli ideali autonomisti valdostani del primo dopoguerra, in particolare di quelli contenuti nella Dichiarazione di Chivasso.\nIl 15 luglio 2006, a F\u00e9nis, una sessantina di membri fondatori tiene a battesimo il movimento Renouveau Vald\u00f4tain, mentre l\u2019\"Assembl\u00e9e Constituante\" si svolge il 16 dicembre 2006 a Nus. Il 15 dicembre 2007 ad Arnad si tiene l\u2019\"Assembl\u00e9e annuelle des adh\u00e9rents \u00e9largie aux sympathisants\", per tracciare un bilancio dell'attivit\u00e0 svolta dal movimento politico autonomista nel corso del suo primo anno di vita, analizzare la situazione politica vigente e stabilire le strategie e le alleanze in vista degli appuntamenti elettorali del 2008. Nell'occasione, la coordinatrice principale in carica, Lorella Vezza, cede il testimone al coordinatore aggiunto, Albert Chatrian, nell'ottica della rotazione dei quattro coordinatori prevista nell'articolo 5 dello Statuto del movimento.\nIl 28 gennaio 2008 il coordinatore del movimento in carica, Albert Chatrian, sigla insieme al segretario del movimento Vall\u00e9e d'Aoste Vive, Paolo Louvin, un documento politico che sancisce un'alleanza organica tra i due partiti in vista delle elezioni regionali della Valle d'Aosta, fissate per il 25 maggio 2008.\nIl 6 febbraio 2008 Lorella Vezza, ex coordinatrice principale e coordinatrice aggiunta in carica, Jeannette Bondaz, segretaria, \u00c9tienne Andrione e Stefano Enrietti, membri del \"Groupe de coordination\", rassegnano le loro irrevocabili dimissioni da tutte le cariche ricoperte e abbandonano polemicamente il movimento.\nIl 28 marzo 2008 Renouveau Vald\u00f4tain, che due mesi prima aveva stretto un accordo politico-programmatico con Vall\u00e9e d'Aoste Vive in vista delle elezioni regionali, presenta la lista dei propri candidati, al fine di procedere, ai sensi della normativa vigente, con la raccolta delle firme necessarie per un partito non rappresentato in Consiglio regionale per partecipare alla competizione elettorale. I candidati hanno sottoscritto un comune e solenne impegno che prevede, in caso di elezione, la costituzione di un gruppo consigliare unico degli eletti in seno al Consiglio Valle; la non cumulabilit\u00e0 con altri incarichi pubblici; la rinuncia ai privilegi legati alla carica ricoperta; la limitazione a due legislature consecutive dei mandati.\nNelle politiche 2008 del 13 e 14 aprile 2008, Renouveau Vald\u00f4tain appoggia la coalizione Autonomie Libert\u00e9 D\u00e9mocratie, che rielegge alla Camera il deputato Roberto Nicco, mentre il senatore uscente Carlo Perrin, leader del movimento, non viene confermato nell'incarico conferitogli dalla popolazione valdostana nel 2006.\nAlle elezioni regionali della Valle d'Aosta, tenutesi il 25 maggio 2008, la lista frutto dell'alleanza tra le due forze autonomiste Vall\u00e9e d'Aoste Vive e Renouveau Vald\u00f4tain, elegge in Consiglio regionale cinque candidati, tra i quali il coordinatore principale in carica di RV, Albert Chatrian, la coordinatrice aggiunta di RV, Patrizia Morelli, e il direttore responsabile dell'organo di stampa del movimento, Giuseppe Cerise.\nA febbraio 2010 ha deliberato la propria adesione al nuovo movimento autonomista, progressista ed ecologista, ALPE."}
{"id": "865390", "revid": "76069", "url": "https://it.wikipedia.org/wiki?curid=865390", "title": "Isola di Luz\u00f3n", "text": ""}
{"id": "865391", "revid": "729019", "url": "https://it.wikipedia.org/wiki?curid=865391", "title": "Sojuz TM-18", "text": "La Sojuz TM-18 \u00e8 stata la 18\u00aa missione diretta verso la stazione spaziale russa Mir."}
{"id": "865392", "revid": "729019", "url": "https://it.wikipedia.org/wiki?curid=865392", "title": "Luzon", "text": "Luzon (in spagnolo: \"Luz\u00f3n\"; in filippino: \"luson\") \u00e8 l'isola pi\u00f9 grande delle Filippine.\nSi pu\u00f2 far riferimento al nome Luzon (ancor di pi\u00f9 se si usa \"Luson\") per definire per estensione, l'intero gruppo di isole del nord delle Filippine che \u00e8 una delle tre grandi regioni fisiche, (le altre sono Visayas, la centrale, e Mindanao, la meridionale) con le quali si usa suddividere l'arcipelago filippino. Nel giugno del 1991 l'isola fu sconvolta dall'inaspettata eruzione del vulcano Pinatubo che fu la prima dopo 5 secoli di inattivit\u00e0 e produsse una delle pi\u00f9 grandi e violente eruzioni del XX secolo.\nGeografia.\nL'isola ha un'area di , cosa che la rende la 15\u00aa isola del mondo per estensione. Una peculiarit\u00e0 \u00e8 il fatto che l'isola possiede un lago con un'isola con un lago con all'interno, un'altra isola."}
{"id": "865404", "revid": "838137", "url": "https://it.wikipedia.org/wiki?curid=865404", "title": "F\u00e9d\u00e9ration Autonomiste", "text": "F\u00e9d\u00e9ration Autonomiste (FA; in italiano Federazione Autonomista) \u00e8 stato un partito politico italiano, di orientamento regionalista e centrista, attivo in Valle d'Aosta dal 1998 al 2013.\nIl partito nacque dalla confluenza di due distinti soggetti politici, il partito degli Autonomisti Democratici Progressisti (fondato nel 1984) e l'Alleanza Popolare Autonomista (fondata nel 1992).\nStoria.\nFA si presenta per la prima volta in occasione delle elezioni regionali in Valle d'Aosta del 1998, alle quali ottiene il 9,7% dei voti e quattro seggi.\nNel 2001, F\u00e9deration forma insieme agli \"Autonomisti \u2013 Autonomistes\" il movimento Stella Alpina, che partecipa alle elezioni regionali del 2003 come alternativa alla coalizione di centrosinistra formata da Union Vald\u00f4taine e Democratici di Sinistra. La lista Stella Alpina ottiene solo il 19,8% dei voti e F\u00e9d\u00e9ration torna a formare il suo gruppo, uscendo dalla Stella Alpina e avvicinandosi ai DS.\nIl 26 febbraio 2005 entra nell'Ulivo, federazione di partiti di centrosinistra formata a livello nazionale da DS, Margherita, SDI e Repubblicani Europei.\nAlle elezioni politiche del 2006, FA costituisce insieme all'Union Vald\u00f4taine e alla stessa Stella Alpina la lista autonomista Vall\u00e9e d'Aoste - Autonomie Progr\u00e8s F\u00e9d\u00e9ralisme, che viene per\u00f2 sconfitta dalla neonata formazione Autonomie Libert\u00e9 D\u00e9mocratie (formata da Renouveau Vald\u00f4tain, Vall\u00e9e d'Aoste Vive, e la coalizione di centrosinistra dell'Unione).\nAlle elezioni politiche del 2008, FA conferma l'adesione alla lista comune che riesce a eleggere il proprio rappresentante al Senato.\nIn occasione delle elezioni regionali del 2008, ha ottenuto 6,2% dei voti e due seggi, ed \u00e8 entrata nella coalizione di maggioranza nel governo regionale con l'Union Vald\u00f4taine e la Stella Alpina.\nIl 15 gennaio 2013 l'ex segretario Leonardo La Torre lascia il partito, la cui rappresentanza in consiglio regionale si \u00e8 cos\u00ec ridotta a un solo consigliere.\nAlle elezioni politiche del 2013, si presenta nuovamente con proprio contrassegno nella lista Vall\u00e9e d'Aoste, che riesce questa volta a eleggere i propri rappresentanti sia al Senato che alla Camera.\nIl 21 marzo 2013 F\u00e9d\u00e9ration Autonomiste e Unione di Centro hanno annunciato un'intesa in vista delle elezioni regionali del 2013, per rafforzare l'area autonomista moderata e cattolica. In tali elezioni raccoglie tuttavia solo il 2,18% dei voti, non riuscendo cos\u00ec ad eleggere nessun consigliere regionale.\nAlle elezioni regionali valdostane del 2013, la F\u00e9d\u00e9ration Autonomiste non ha eletto nessun consigliere regionale, dopo 15 anni di presenza ininterrotta nel Consiglio. A seguito del risultato deludente, Lavoyer rassegn\u00f2 le dimissioni da segretario del partito. Nel 2014 il partito venne sciolto e dalle sue ceneri nacque il nuovo movimento \"Creare VdA\".\nControversie.\nIn occasione delle elezioni regionali del 2010 in Piemonte, si \u00e8 presentata, in una coalizione che comprendeva anche Grilli Parlanti-No Euro, Forza Nuova e UDEUR, una lista denominata Destra Sociale, ideata da Fiamma Tricolore, nel cui contrassegno compariva anche il simbolo di F\u00e9d\u00e9ration Autonomiste. Il segretario di FA Leonardo La Torre ha smentito un accordo con Fiamma Tricolore, sostenendo di aver concesso l'uso del simbolo esclusivamente alla Democrazia Cristiana di Giuseppe Pizza solamente per evitarle la raccolta delle firme per presentare le liste, e annunciando quindi azioni legali nei confronti di Fiamma Tricolore."}
{"id": "865407", "revid": "709565", "url": "https://it.wikipedia.org/wiki?curid=865407", "title": "Testacoda", "text": "Il testacoda \u00e8 una rapida rotazione di un'automobile intorno all'asse verticale, che avviene in determinate circostanze quando il guidatore ne perde il controllo.\nDefinizione.\nSi parla di testacoda quando l'auto compie una rotazione di almeno 180 gradi prima di fermarsi: il nome deriva dal fatto che, in questo caso, la sua parte anteriore (\"testa\") si viene a trovare dove prima era quella posteriore (\"coda\") e viceversa. La rotazione per\u00f2 pu\u00f2 essere anche di 360 gradi o addirittura di pi\u00f9 giri, specie se la velocit\u00e0 dell'auto \u00e8 molto alta.\nCause.\nIl testacoda pu\u00f2 avvenire in varie circostanze:"}
{"id": "865413", "revid": "28026", "url": "https://it.wikipedia.org/wiki?curid=865413", "title": "Stella Alpina", "text": ""}
{"id": "865414", "revid": "1501558", "url": "https://it.wikipedia.org/wiki?curid=865414", "title": "Coppa d'Asia 1996", "text": "La Coppa d'Asia 1996 \u00e8 stata l'undicesima edizione della Coppa d'Asia. La fase finale si \u00e8 disputata fra il 4 dicembre e il 21 dicembre 1996 negli Emirati Arabi Uniti. Il trofeo fu vinto dall' in seguito alla vittoria nella finale di Abu Dhabi contro la nazionale di casa degli , qualificata di diritto alla manifestazione in qualit\u00e0 di paese ospitante, cos\u00ec come il in qualit\u00e0 di detentore del titolo.\nLe squadre qualificate.\nDi seguito l'elenco delle squadre qualificate alla competizione.\nRisultati.\nPrima fase.\nMigliori terze.\nAlla fine della fase a gironi sono state ammesse ai quarti di finale le due migliori terze classificate sulle tre totali, come mostrato dalla tabella."}
{"id": "865415", "revid": "34222", "url": "https://it.wikipedia.org/wiki?curid=865415", "title": "Isola di Luson", "text": ""}
{"id": "865425", "revid": "287204", "url": "https://it.wikipedia.org/wiki?curid=865425", "title": "Isola di Luzon", "text": ""}
{"id": "865426", "revid": "104485", "url": "https://it.wikipedia.org/wiki?curid=865426", "title": "Battaglia di Luson", "text": ""}
{"id": "865427", "revid": "767487", "url": "https://it.wikipedia.org/wiki?curid=865427", "title": "Prince of Darkness (Ozzy Osbourne)", "text": "Prince of Darkness \u00e8 un cofanetto di quattro cd del cantante heavy metal Ozzy Osbourne.\nI dischi.\nI primi due sono composti da vari brani della carriera di Ozzy, comprendenti quelli in studio, dal vivo, demo e b-sides. Il terzo contiene vari duetti dei brani di Osbourne e di altri artisti mentre il quarto \u00e8 un disco di sole cover, registrato proprio per questo box-set. Sempre in questo cd, \u00e8 stata fatta un'altra versione di \"Changes\" (brano di Vol.4 dei Black Sabbath), cantata da Ozzy assieme alla figlia Kelly."}
{"id": "865430", "revid": "93556", "url": "https://it.wikipedia.org/wiki?curid=865430", "title": "Viktor Michajlovi\u010d Afanas'ev", "text": "Biografia.\nAfanas'ev \u00e8 nato nell'URSS nel territorio dell'attuale Russia, \u00e8 sposato con Elena Afanas'eva ed ha due figli.\nNel 1980 si \u00e8 diplomato all'istituto di aviazione Ord\u017eonikidze. Fra il 1970 ed il 1976 \u00e8 stato un pilota militare, dal 1976 al 1977 ha seguito un corso per piloti collaudatori e, fino al 1988, ha fatto il collaudatore.\nTra il 1985 ed il 1987 ha seguito un corso elementare per lo spazio al Centro di addestramento cosmonauti Jurij Gagarin, nel 1988 ha seguito il corso avanzato. Dal febbraio 1989 in su ha seguito il corso di addestramento per la stazione spaziale russa Mir.\nDal 2 dicembre 1990 al 26 maggio 1991 \u00e8 stato nella Mir con la missione Sojuz TM-11 durante la quale ha effettuato quattro passeggiate spaziali per un totale di 20 ore e 55 minuti. Dall'8 gennaio al 9 luglio 1994 \u00e8 stato nuovamente nella Mir con la missione Sojuz TM-18, dove \u00e8 ritornato anche tra il 20 febbraio 1999 ed il 28 agosto 1999 (Sojuz TM-29).\nIl 21 ottobre 2001 \u00e8 partito alla volta della Stazione Spaziale Internazionale con la Sojuz TM-33 ed \u00e8 rientrato il 31 ottobre con la Sojuz TM-32.\nComplessivamente ha trascorso in orbita 555 giorni, 18 ore e 33 minuti."}
{"id": "865431", "revid": "91305455", "url": "https://it.wikipedia.org/wiki?curid=865431", "title": "Controsterzo", "text": "Il controsterzo \u00e8 una manovra di guida di auto e moto che consiste nel girare la ruota o le ruote sterzanti verso l'esterno della curva che si sta percorrendo. Questa manovra si esegue in reazione ad una sbandata che, se non controllata, porterebbe al testacoda, al capottamento o all'uscita di strada in auto o alla caduta in moto \nDescrizione.\nA seguito della sbandata, le ruote del veicolo si disallineano rispetto alla direzione di marcia: di conseguenza \"derapano\", cio\u00e8 slittano lateralmente, perdendo aderenza e il veicolo inizia a scivolare verso l'esterno della curva.\nCon il controsterzo (se eseguito in tempo) si rivolgono di nuovo le ruote anteriori nella direzione di marcia, si interrompe lo slittamento delle posteriori e si riprendono l'aderenza e il controllo della vettura.\nUso nelle competizioni.\nNella tecnica della sbandata controllata, il pilota induce volontariamente la sbandata sterzando bruscamente e poi usa il controsterzo e la trazione sull'asse posteriore per controllarla e percorrere tutta la curva in assetto sbandato. Si tratta di una manovra molto spettacolare specialmente in moto, ma richiede molta perizia per essere eseguita correttamente, ed \u00e8 assolutamente sconsigliata al di fuori delle competizioni su pista in quanto \u00e8 facile perdere il controllo ed uscire di strada.\nPredisposizioni.\nQuesta manovra pu\u00f2 essere effettuata anche con vetture a trazione anteriore grazie all'ausilio del freno a mano, ma \u00e8 con le trazioni integrali e soprattutto posteriori che si hanno le manovre pi\u00f9 spettacolari; con vetture di questo tipo avremo infatti dei sovrasterzi di potenza controllati che potranno essere effettuati in ingresso curva con la scalata di marcia, in questo modo il freno motore (nelle auto A/P; C/P o P/P) indurr\u00e0 una sbandata al posteriore che potr\u00e0 essere accentuata e controllata tramite sterzo e gas. Inizialmente avremo una pressione maggiore sul pedale destro per poi controllarlo e gestirlo per tutta la percorrenza della sbandata a seconda che dobbiamo aprire o chiudere la curva."}
{"id": "865432", "revid": "2730", "url": "https://it.wikipedia.org/wiki?curid=865432", "title": "Flaminio (Roma)", "text": "Flaminio \u00e8 il primo quartiere di Roma, indicato con Q. I.\nIl toponimo indica anche la zona urbanistica 2C del Municipio Roma II di Roma Capitale\nPrende il nome dalla via Flaminia.\nGeografia fisica.\nTerritorio.\nSi trova nell'area nord della citt\u00e0, a ridosso delle Mura aureliane, incuneato tra il lato sinistro della via Flaminia e la sponda sinistra del Tevere.\nIl quartiere confina:\nLa zona urbanistica confina:\nStoria.\nIl Flaminio \u00e8 fra i primi 15 quartieri nati nel 1911, ufficialmente istituiti nel 1921.\nNegli anni si \u00e8 accresciuto il prestigio di questo quartiere, che \u00e8 diventato una sorta di contenitore culturale, grazie ai numerosi musei, teatri e centri multifunzionali (come l'Auditorium Parco della Musica). Negli ultimi anni il valore degli immobili \u00e8 aumentato a tal punto da parificare la zona al centro storico.\nFino alla fine del XIX secolo il lungo rettilineo di via Flaminia raggiungeva l'antico ponte Milvio attraverso una piatta distesa di campi periodicamente allagati dalle piene del fiume, che rendevano poco favorevole l'insediamento nell'area.\n\u00c8 in questa situazione di territorio vergine che nel 1905 la Societ\u00e0 Automobili Roma individua l'area dell'ansa del Tevere come luogo idoneo per la localizzazione dei suoi stabilimenti e impianti di produzione industriale. Gli anni successivi vedono il completamento e il consolidamento dell'insediamento industriale, mentre si compie la prima sostanziale trasformazione e urbanizzazione dell'intera area, tra il fiume e le pendici della collina dei Parioli. Nascono i primi complessi di edilizia pubblica e iniziano a prendere corpo i primi tracciati stradali che disegnano l'ansa del fiume. Con l'Esposizione internazionale del 1911 l'area definisce il suo carattere prevalente, ancora attuale, di polo culturale, per l'intrattenimento sportivo e il tempo libero: vengono realizzati l'Ippodromo dei Parioli (inaugurato nel 1911, fu chiuso nel 1929), lo Stadio Nazionale, le diverse sedi espositive di Valle Giulia, con la Galleria nazionale d'arte moderna e contemporanea e i padiglioni stranieri.\nL'inizio del primo conflitto mondiale cambia il destino dell'area industriale, riconvertendola a usi militari. Il grande stabilimento Societ\u00e0 Automobili Roma viene trasformato nella Reale Fabbrica di Armi, ospitando le caserme e le officine, edifici minuti a tipologia essenziale e caratteri architettonici lineari. Dopo la pausa del secondo conflitto mondiale, l'assegnazione a Roma dei Giochi Olimpici del 1960 apre una nuova fase di profonda trasformazione urbana dell'area. La costruzione del Villaggio Olimpico, gli impianti sportivi \u2013 Palazzetto dello Sport e Stadio Flaminio \u2013 e le sedi delle Federazioni riconfermano la vocazione sportiva che l'area aveva avuto fin dall'inizio del secolo.\nNei decenni successivi l'articolato sistema di residenze, impianti e attrezzature sorto nel settore orientale dell'ansa del Tevere si consolida con ulteriori piccoli interventi. Le opere di Libera, Cafiero, Moretti, Monaco, Luccichenti, Vitellozzi e Nervi formano cos\u00ec un insieme omogeneo, un manifesto complesso, articolato e riconoscibile del linguaggio architettonico e delle forme contemporanee. Tuttavia \u00e8 con l'avvio del concorso per il nuovo Auditorium, nel 1994, che il quartiere Flaminio affronta una terza fase di riqualificazione urbana di grande respiro. Una fase che si svilupper\u00e0 per quasi un decennio, quando la realizzazione del progetto di Renzo Piano, con i suoi insoliti volumi zoomorfi, porter\u00e0 nell'area nuove funzioni e qualit\u00e0 urbane. Un processo di trasformazione proseguito con l'inaugurazione nel 2010 del MAXXI (Museo della arti del XXI secolo) progettato dall'architetto Zaha Hadid e con l'inaugurazione nel 2011 del nuovo ponte della Musica, esclusivamente pedonale.\nStemma.\nD'azzurro al pileo del flamine d'argento ornato d'oro.\nGeografia antropica.\nUrbanistica.\nNel territorio del quartiere Flaminio si estende l'omonima zona urbanistica 2C.\nOdonimia.\nIl quartiere \u00e8 delimitato, per l'intera lunghezza del suo confine orientale, dall'omonima via Flaminia, che inizia dal piazzale Flaminio presso Porta del Popolo.\nIl quartiere include quattro tratti del lungotevere di sinistra, denominati:\nLe strade dell'area a nord di piazzale delle Belle Arti sono intitolate ad architetti e pittori. Quelle dell'area a sud di piazzale delle Belle Arti sono dedicate a filosofi, politici e giuristi del XVIII e XIX secolo."}
{"id": "865438", "revid": "1776051", "url": "https://it.wikipedia.org/wiki?curid=865438", "title": "Under Cover (Ozzy Osbourne)", "text": "Under Cover \u00e8 un album cover/compilation del cantante heavy metal Ozzy Osbourne, pubblicato nel 2005 dalla Epic Records.\nIl disco.\n\u00c8 un disco di reinterpretazioni di celebri brani di vari gruppi rock degli anni sessanta.\nTracce.\n(*) bonus track edizione giapponese"}
{"id": "865439", "revid": "46722", "url": "https://it.wikipedia.org/wiki?curid=865439", "title": "Wanganui-Manawatu", "text": ""}
{"id": "865445", "revid": "74851", "url": "https://it.wikipedia.org/wiki?curid=865445", "title": "Carlo sacchetti", "text": ""}
{"id": "865447", "revid": "2218033", "url": "https://it.wikipedia.org/wiki?curid=865447", "title": "Gruppo di azione locale", "text": "Il gruppo di azione locale (GAL) \u00e8 un partenariato locale composto rappresentanti degli interessi socio-economici locali sia pubblici che privati la cui esistenza, i cui compiti e le cui finalit\u00e0 (favorire lo sviluppo locale di un'area rurale) sono previsti da norme europee.\nNel periodo di programmazione europea 2014-2020, le norme di riferimento sono gli articoli 32-35 del Regolamento UE 1303/2013, che disciplina i \"fondi strutturali e di investimento europei - fondi SIE\".\nIl compito principale dei GAL \u00e8 elaborare e attuare una strategia di sviluppo locale di tipo partecipativo, sostenuta da uno o pi\u00f9 fondi europei.\nIl principale fondo europeo di riferimento \u00e8 il Fondo europeo agricolo per lo sviluppo rurale (FEASR).\nI partenariati locali (i GAL) possono scegliere al loro interno un partner capofila per le questioni amministrative e finanziarie, oppure riunirsi in una struttura comune legalmente costituita (associazione, societ\u00e0 consortile, societ\u00e0 cooperativa, ...).\nI Gruppi di Azione Locale (GAL) sono stati previsti dall\u2019ordinamento europeo a partire nell\u2019iniziativa comunitaria LEADER, approvata all\u2019inizio degli anni \u201990.\nLEADER, dall'acronimo dal francese Liaison entre actions de d\u00e9veloppement de l'\u00e9conomie rurale (Collegamento tra azioni volte allo sviluppo delle economie rurali), \u00e8 un approccio allo sviluppo locale nell\u2019ambito del quale i partenariati locali pubblico-privati sono uno degli elementi costitutivi.\nQuadro normativo.\nAi sensi dell'art. 32 del Reg. (UE) 1303/2013, lo sviluppo locale di tipo partecipativo \u00e8 caratterizzato almeno dai seguenti elementi:\na) concentrato su territori subregionali specifici;\nb) gestito da gruppi d'azione locali composti da rappresentanti degli interessi socio-economici locali sia pubblici che privati, nei quali, a livello decisionale, n\u00e9 le autorit\u00e0 pubbliche, quali definite conformemente alle norme nazionali, n\u00e9 alcun singolo gruppo di interesse rappresentano pi\u00f9 del 49 % degli aventi diritto al voto;\nc) attuato attraverso strategie territoriali di sviluppo locale integrate e multisettoriali;\nd) concepito tenendo conto dei bisogni e delle potenzialit\u00e0 locali, comprendendo elementi innovativi nel contesto locale quali attivit\u00e0 di creazione di reti e, se del caso, strutture di cooperazione.\nSecondo i dati della Rete Rurale Nazionale (RRN) in Italia sono stati selezionati -per il periodo di programmazione 2014-2020 dei Fondi Strutturali e di Investimento europei (Fondi SIE)- 199 Gruppi di Azione Locale (GAL) nell\u2019ambito dei Programmi di Sviluppo Rurale (PSR) sostenuti dal Fondo europeo agricolo per lo sviluppo rurale (FEASR). \nI GAL attivi in tutta l\u2019UE, secondo i dati della Rete europea per lo sviluppo rurale, sono pi\u00f9 di 2.800.\nInquadramento del Gruppo di Azione Locale nelle politiche pubbliche.\nIl GAL \u00e8, in sintesi, uno strumento di programmazione negoziata che riunisce tutti i potenziali attori dello sviluppo (quali sindacati, associazioni di imprenditori, imprese, comuni, ecc.) nella definizione di una politica \"concertata\".\nLa \"programmazione concertata\" non \u00e8 per\u00f2 una creazione del diritto comunitario, ma \u00e8 intimamente connessa alla storia politica italiana ed \u00e8 un argomento di dottrina politica prima ancora che economico e giuridico, che risale ai congressi della Democrazia Cristiana degli anni '60 del '900 e che rimanda ai metodi della cosiddetta economia mista . \nInfatti lo strumento principale che orienta i GAL nell'esercizio delle loro funzioni \u00e8 quello dei piani di sviluppo locale (ad es. strategie di sviluppo locale) i quali, con una impostazione formale rigidamente determinata dal diritto comunitario, a partire da una raccolta di dati economici fissano, tentando di coniugare i modelli economici con la negoziazione tra parti pubbliche e attori economici locali, strategie priorit\u00e0 e obiettivi generici e specifici.\nQuesta impostazione formalista del \"Piano di sviluppo rurale\" colloca tale strumento nel solco del cosiddetto \"modello razionale-sinottico\" delle politiche pubbliche, che ha la sua principale espressione nel cosiddetto \"metodo della programmazione\" (oltre che ad esempio anche nell'\"analisi costi-benefici\")."}
{"id": "865448", "revid": "6923", "url": "https://it.wikipedia.org/wiki?curid=865448", "title": "Dopravn\u00ed podnik m\u011bsta Brna", "text": "DPMB, sigla di \"Dopravn\u00ed podnik m\u011bsta Brna\", \u00e8 l'azienda che svolge il servizio di trasporto pubblico a Brno, citt\u00e0 della Repubblica Ceca.\nEsercizio.\nIl DPMB dispone delle seguenti tipologie di mezzi pubblici:\nParco aziendale.\nAutobus e Autosnodati.\nGli autobus Karosa vengono usati prevalentemente per le linee notturne e come scorta in caso di necessit\u00e0, negli ultimi anni si \u00e8 avuto un importante ammodernamento della flotta.\nFilobus e Filosnodati.\nSono di produzione \u0160koda:"}
{"id": "865450", "revid": "919135", "url": "https://it.wikipedia.org/wiki?curid=865450", "title": "Derivazione di una chiave crittografica", "text": "Derivare una chiave crittografica significa ricavare una o pi\u00f9 chiavi crittografiche da una chiave principale (in inglese detta solitamente \"master key\") o da altra informazione disponibile, ad esempio una password o una passphrase. Ci\u00f2 viene fatto in base ad una opportuna funzione di derivazione della chiave (in inglese \"Key derivation function\" o KDF) che ricava la chiave derivata a partire da dati noti. Una diffusa applicazione della derivazione di una chiave \u00e8 in HMAC.\nUn algoritmo di derivazione della chiave (v. ad esempio PBKDF2), a partire da un valore arbitrario in ingresso (una stringa o un array di grandi dimensioni) calcola in modo \"crittograficamente sicuro\" (ovvero non \u00e8 possibile abbreviare il calcolo con una qualche scorciatoia) una chiave di dimensioni adatte alla cifratura.\nQuesto fa s\u00ec che sia possibile imporre un dato tempo di calcolo per generare una chiave, nota la password (o una qualsivoglia informazione segreta), in modo che un attaccante che provi un attacco a forza bruta o anche solo un attacco a dizionario si trovi rallentato (in modo non bypassabile) nelle operazioni.\nUnendo alla password un valore pseudocasuale, che non ha bisogno di restare segreto (seed o salt), in ingresso alla funzione di derivazione della password si fa in modo che l'avversario non possa nemmeno precalcolare le chiavi corrispondenti alle password pi\u00f9 provabili, perch\u00e9 saranno diverse al cambiare del salt, e quindi diverse per ogni file cifrato.\nUsi della derivazione di chiave.\nFunzioni di derivazione di chiave basate su password.\nLe funzioni di derivazione di chiave sono usate anche nelle applicazioni per derivare chiavi da password segrete oppure passphrase, le quali tipicamente non possono essere usate direttamente come chiavi crittografiche. In certe applicazioni, \u00e8 generalmente raccomandato che la funzione di derivazione della chiave generi lentamente la chiave derivata, in modo da scoraggiare gli attacchi a forza bruta o a dizionario sulla password o sulla passphrase in input.\nUn particolare uso di una funzione di derivazione di chiave pu\u00f2 essere il seguente:\n&lt;br&gt;\nformula_1 \n&lt;br&gt;\ndove: \nLa chiave derivata \u00e8 usata al posto della chiave originale o della password, come chiave del sistema. Il valore del \"salt\" e il numero di iterazioni (se non \u00e8 prefissato) sono memorizzati nel valore hash della password o inviati come testo in chiaro insieme al messaggio criptato.\nLa difficolt\u00e0 di forzare la chiave con un attacco a forza bruta aumenta all'aumentare del numero di iterazioni. Un limite pratico sul numero di iterazioni \u00e8 la riluttanza degli utenti a tollerare un ritardo percepibile nell'effettuare il login nel sistema o nel vedere il messaggio decifrato. L'uso di un salt crittografico impedisce, come detto prima, di precalcolare un dizionario di chiavi derivate.\nLa prima funzione di derivazione di chiave basata su password, deliberatamente lenta dal punto di vista computazionale, fu chiamata \"crypt\" (\"crypt(3)\" nelle pagine di manuale di Unix) e fu inventata da Robert Morris nel 1980 per cifrare le password Unix. Tuttavia in quel periodo si verificava anche un aumento della velocit\u00e0 dei processori, che rendeva fattibile un attacco di brute force contro crypt, inoltre l'aumento della capacit\u00e0 delle memorie rendeva inadeguato un salt a 12 bit. La funzione crypt limitava anche la password utente a 8 caratteri, limitando cos\u00ec anche la dimensione dello spazio delle chiavi e impedendo la definizione di passphrase \"forti\".\nLe moderne funzioni di derivazione di chiave basate su password, come PBKDF2 (specificata nel RFC 2898) utilizzano una funzione di hash crittografica, come MD5 o SHA1, salt molto grandi (ad esempio su 64 bit) e un grande valore di iterazione (spesso 1000 o pi\u00f9). Ci sono state proposte per utilizzare algoritmi che richiedessero memorie molto grandi e altre risorse di calcolo, in modo da ostacolare attacchi custom hardware."}
{"id": "865451", "revid": "729019", "url": "https://it.wikipedia.org/wiki?curid=865451", "title": "Sojuz TM-32", "text": "La Sojuz TM-32 \u00e8 stata una missione diretta verso la Stazione Spaziale Internazionale."}
{"id": "865452", "revid": "106325732", "url": "https://it.wikipedia.org/wiki?curid=865452", "title": "Mia... Mim\u00ec", "text": "Mia... Mim\u00ec \u00e8 una raccolta realizzata a tiratura limitata dalla On Sale Music nel 2000. Contiene alcune registrazioni di Mia Martini ai suoi esordi, quando ancora si faceva chiamare Mim\u00ec Bert\u00e9.\nIl Disco.\nLa compilation si distingue per gli inediti \"Coriandoli spenti\" e \"L'argomento dell'amore\", tratti da quello che doveva essere un 45 giri registrato nel 1969 per la Esse Records, mai commercializzato per i guai giudiziari in cui la cantante ingiustamente incapp\u00f2 quell'anno: tutte le copie stampate furono mandate al macero; si salv\u00f2 solo la matrice, un pezzo di alto collezionismo valutato circa diecimila euro."}
{"id": "865458", "revid": "2175", "url": "https://it.wikipedia.org/wiki?curid=865458", "title": "Valcalepio Moscato di Scanzo passito", "text": ""}
{"id": "865459", "revid": "2175", "url": "https://it.wikipedia.org/wiki?curid=865459", "title": "Moscato di Scanzo passito", "text": ""}
{"id": "865461", "revid": "124125527", "url": "https://it.wikipedia.org/wiki?curid=865461", "title": "Bevano", "text": "Il Bev\u00e0no \u00e8 un torrente della Romagna il cui bacino \u00e8 compreso tra quello dei Fiumi Uniti a nord e quello del Savio a sud.\nPercorso.\nLe sue sorgenti si trovano alle pendici di monte Maggio (329\u00a0m), nei pressi di Bertinoro in provincia di Forl\u00ec-Cesena. In pianura il torrente raccoglie le acque di molti fossati, scoli agricoli e canali di bonifica. Il Bevano prosegue il suo corso toccando le localit\u00e0 Casemurate-San Zaccaria (frazioni del comune di Ravenna), in una zona dove un tempo vi era un'ampia palude, la Valle Standiana, ora bonificata. Nel suo basso corso viene affiancato da due scoli naturali, l'Acquara e la Bevanella, che confluiscono nel suo alveo presso la Pineta di Classe. Qui, vicino alla costa, tra il Bevano e il suo maggior affluente, il Fosso Ghiaia, si trova la Valle dell'Ortazzo, noto sito naturalistico di interesse ornitologico: vi si possono osservare fenicotteri, aironi e cavalieri d'Italia. \nDopo la confluenza del fosso Ghiaia, si avvia alla foce, in una zona costiera ancora incontaminata, caratterizzata dalla presenza di pinete, dune sabbiose, anse abbandonate del torrente, stagni salmastri e zone umide, come l'Ortazzino. Qui sfocia nel mare Adriatico, in un estuario raggiungibile a nord da Lido di Dante, a sud da Lido di Classe e a ovest da una strada sterrata, via della Sacca, che costeggia la Pineta di Classe.\nLa foce del Bevano.\nLa foce del Bevano presenta un elevato interesse naturalistico poich\u00e9 \u00e8 l'ultimo estuario meandriforme dell'alto Adriatico libero di evolvere naturalmente. L'area presenta numerosi vincoli paesaggistici e naturalistici. Il sito \u00e8 classificato e tutelato come:\nCiascuna di queste cinque aree ha una superficie diversa: "}
{"id": "865463", "revid": "6923", "url": "https://it.wikipedia.org/wiki?curid=865463", "title": "Babrak Karmal", "text": "\u00c8 stato il terzo presidente della Repubblica Democratica dell'Afghanistan dal 27 dicembre 1979 al 24 novembre 1986.\nBiografia.\nGli anni giovanili.\nFiglio di un influente generale dell'esercito, sebbene nato in una ricca famiglia originaria del Kashmir nel villaggio di Kamari ad est di Kabul, Babrak Karmal visse in ristrettezze economiche in seguito alla morte della madre. e nella facolt\u00e0 di legge dell'Universit\u00e0 di Kabul divenne presto conosciuto per le sue doti di oratore e di attivista nell'unione degli studenti universitari nel 1951.\nPrese parte alle attivit\u00e0 politiche marxiste e per questo motivo fu imprigionato per cinque anni. In prigione Karmal divenne amico del compagno di cella Mier Akbar Khybar, mentre l'altro compagno di prigionia Mier Mohammad Siddiq Farhang introdusse entrambi alle posizioni filo-sovietiche. Dopo la laurea entr\u00f2 nel Ministero della Pianificazione, mantenendo i contatti con i conoscitori pi\u00f9 profondi della dottrina comunista, tra essi Mier Mohammad Siddiq Farhang e Ali Mohammad Zahma, un professore dell'Universit\u00e0 di Kabul.\nLa carriera politica.\nIl 1\u00ba gennaio 1965 fu fondato a Kabul il Partito Democratico Popolare dell'Afghanistan, Karmal fu uno dei 28 membri fondatori, partecip\u00f2 al congresso della fondazione e venne eletto Segretario. In seguito venne eletto nella Assemblea Nazionale dal 1965 al 1973.\nNel 1967, il partito si divise nelle due fazioni, la \"Khalq\" e la pi\u00f9 moderata \"Parcham\"; Karmal divenne il leader di quest'ultima. Quando Mohammed Daud Khan rovesci\u00f2 la monarchia istituendo la repubblica, la fazione di Karmal condivise il potere con lui, anche se a Karmal non venne assegnata nessuna carica ufficiale. Quando il presidente Daoud si ritenne sicuro della propria posizione, fece dimettere gli esponenti Parcham dal gabinetto presidenziale e cerc\u00f2 di prendere le distanze dall'Unione Sovietica.\nLe due fazioni del partito si riunirono nel 1977 e nell'aprile 1978 assunsero il controllo dell'Afghanistan. Karmal fu inizialmente nominato primo ministro, ma in seguito al prevalere della fazione rivale Khalq, venne \"esiliato\" come ambasciatore a Praga.\nIl partito tent\u00f2 di modernizzare il paese in linea con le sue idee socialiste, ma dovette affrontare numerose rivolte. Nel dicembre 1979 i sovietici invasero l'Afghanistan ed un commando uccise il presidente Hafizullah Amin. Karmal fu riportato in patria ed insediato come Presidente della Repubblica Democratica dell'Afghanistan.\nLa presidenza della repubblica.\nNel suo primo discorso ufficiale alla radio, Karmal fece molte promesse. Disse che non ci sarebbero pi\u00f9 state esecuzioni capitali e sarebbe stata promulgata una nuova costituzione che avrebbe assicurato elezioni democratiche di assemblee locali e nazionali. Promise inoltre libert\u00e0 per i partiti politici e per gli individui e salvaguardia delle propriet\u00e0 personali. Sottoline\u00f2 in particolare che in breve tempo si sarebbe instaurato un governo di unit\u00e0 nazionale che non avrebbe perseguito il modello socialista.\nAlcune delle promesse vennero mantenute: la liberazione dei prigionieri politici, la promulgazione dei \"Principi Fondamentali della Repubblica Democratica d'Afghanistan\", l'adozione della bandiera verde, rossa e nera al posto di quella rossa in stile sovietico della fazione Khalq, la concessione di diritti ai leader religiosi e la restituzione condizionata delle propriet\u00e0 confiscate.\nIn ogni caso il governo di Karmal non ottenne il riconoscimento internazionale. L'Assemblea Generale delle Nazioni Unite vot\u00f2 con una maggioranza di 104 voti contro 18 e 18 astenuti una risoluzione che \"deplorava fortemente\" il \"recente intervento armato\" in Afghanistan e chiedeva il \"totale ritiro delle truppe straniere\" dal paese.\nAnche all'interno del partito nacquero dei problemi. Karmal era l'uomo di fiducia scelto dal Cremlino e nessuno gli si oppose apertamente, sorsero comunque opposizioni sotterranee. Non fu reso pubblico niente del processo che port\u00f2 all'interno del partito e del \"Consiglio Rivoluzionario\" all'elezione di Karmal come capo del partito e dello stato.\nLa scarsa capacit\u00e0 dialettica di Karmal nei rapporti con la stampa estera contribu\u00ec inoltre ad indebolire la sua immagine pubblica. Nella prima ed ultima intervista televisiva della sua vita dopo l'ascesa al potere, davanti ad un grande numero di giornalisti afghani e stranieri, Karmal divise i giornalisti secondo i criteri della Guerra Fredda tra \"blocco imperialista\" e \"blocco socialista\".\nInizi\u00f2 cos\u00ec la guerra civile afghana tra il governo di Karmal e i mujaheddin che cost\u00f2 gravi perdite da entrambe le parti. Molti afghani, forse cinque milioni, un quarto di tutta la popolazione, fuggirono in Pakistan ed in Iran dove organizzarono gruppi di guerriglia per colpire le forze sovietiche e governative all'interno dell'Afghanistan. Altri restarono nel paese per formare gruppi di combattimento; tutti questi gruppi furono sostenuti con finanziamenti ed armi principalmente dagli Stati Uniti, dall'Arabia Saudita, dalla Cina e dall'Egitto.\nLa caduta.\nIl governo mantenne il controllo solo di Kabul, delle capitali delle province e di quelle aree strategiche dove l'esercito sovietico ed afghano avevano dislocato contingenti militari. Nonostante le alte perdite da entrambe le parti, la pressione aument\u00f2 sempre pi\u00f9 nei confronti dell'Unione Sovietica, specialmente dopo che gli Stati Uniti fornirono ai ribelli i missili antiaerei FIM-92 Stinger che ridussero fortemente l'efficacia dell'aviazione sovietica.\nMosca fin\u00ec col considerare Karmal come un fallimento e gli addoss\u00f2 le responsabilit\u00e0 della situazione. Anni dopo, quando l'incapacit\u00e0 di consolidare il suo governo divenne palese, il Segretario Generale del Partito Comunista dell'Unione Sovietica Mihail Gorba\u010d\u00ebv disse:\nOltre a ci\u00f2, alcune delle truppe afghane che avevano combattuto per il governo comunista iniziarono a disertare. Nel maggio del 1986 Karmal fu sostituito a capo del partito da Mohammad Najibullah e sei mesi pi\u00f9 tardi fu sollevato dall'incarico di presidente. Karmal si trasfer\u00ec a Mosca dove i sovietici lo protessero dai suoi nemici afghani. L\u00ec rimase fino alla sua morte.\nLa morte.\nKarmal mor\u00ec il 3 dicembre 1996 di cancro al fegato nell'Ospedale Centrale Clinico di Mosca. Il 5 dicembre circa 200 membri della comunit\u00e0 afghana di Mosca (la maggior parte dei quali aveva fatto parte del governo di Karmal) partecip\u00f2 ad un servizio funebre nell'ospedale. Il corpo di Karmal fu poi mandato con un aereo dell'aviazione militare russa a Mazar-i Sharif in Afghanistan per la sepoltura. Da l\u00ec venne esumato dai Talebani, dopo la loro conquista di Hayratan, e gettato nel fiume Amu Darya."}
{"id": "865464", "revid": "93556", "url": "https://it.wikipedia.org/wiki?curid=865464", "title": "Jean-Pierre Haigner\u00e9", "text": "Haigner\u00e9 \u00e8 stato un pilota dell'aviazione militare francese.Ha volato in due missioni dirette alla stazione spaziale russa Mir: dal 1\u00ba luglio al 22 1993 (partito con la Sojuz TM-17 e rientrato con la Sojuz TM-16) e dal 20 febbraio al 28 agosto 1999 (con la Sojuz TM-29). Complessivamente ha trascorso 209 giorni, 12 ore e 25 minuti nello spazio.\n\u00c8 sposato con Claudie Haigner\u00e9 dalla quale ha avuto un figlio. Altri due li ha avuti da un precedente matrimonio."}
{"id": "865465", "revid": "767487", "url": "https://it.wikipedia.org/wiki?curid=865465", "title": "Franciscus Donders", "text": "Introdusse il cosiddetto metodo sottrattivo per il calcolo dei tempi di reazione.\nBiografia.\nFranz Cornelis Donders nacque a Tilburg, nei Paesi Bassi, nel 1818. Suo padre mor\u00ec l'anno dopo, lasciando sua madre ad occuparsi di Franz e delle sue otto sorelle in condizioni di estrema povert\u00e0, cosicch\u00e9 all'et\u00e0 di soli undici anni, per mantenersi, Donders faceva l'assistente nella sua scuola. Studi\u00f2 medicina ad Utrecht e si laure\u00f2 a Leiden nel 1840, ademp\u00ec il servizio militare e poi torn\u00f2 ad Utrecht. Era ancora molto giovane quando fu nominato supplente nella Facolt\u00e0 di Medicina dove tenne lezioni di biologia, fisiologia e oftalmologia. \nNel 1851 a Londra, durante una visita al Great Exhibition, incontr\u00f2 William Bowman e Albrecht von Graefe. In questa occasione decise di dedicarsi completamente all'oftalmologia. L'anno dopo divent\u00f2 professore ordinario di oftalmologia all'universit\u00e0 di Utrecht e nel 1858 fond\u00f2 un ospedale oftalmico che successivamente, nel 1888, fu denominato Fondazione Donders. Nel 1866 fond\u00f2 il suo laboratorio di fisiologia. Fu presidente della Accademia Reale Olandese delle Scienze e di due congressi internazionali di Oftalmologia, fu inoltre membro straniero della Royal Society di Londra. Dopo una vita di continui successi accademici e di riconoscimenti mor\u00ec nel 1889.\nEffettu\u00f2 molte ricerche sull'oftalmologia, campo nel quale acquis\u00ec una solida reputazione. Era considerato, all'epoca, un'autorit\u00e0 di livello internazionale sulle malattie degli occhi. Inoltre, svolse un lavoro pionieristico sulla temperatura degli organismi animali (termoregolazione). \nDonders fu anche il primo a spiegare con le differenze tra i tempi di reazione degli umani le differenze nei processi cognitivi. Questo concetto \u00e8, al giorno d'oggi, uno dei pilastri della psicologia cognitiva.\nOpera.\n\u00c8 considerato, con von Graefe e von Helmholtz, uno dei fondatori dell'oftalmologia moderna.\nFra l'altro, Donders ebbe il grande merito di riuscire ad esprimere con una chiarezza ed una precisione senza confronti, le leggi che governano la rifrazione e l'accomodazione dell'occhio e di applicarle alle necessit\u00e0 della pratica clinica. Fu solo dopo la pubblicazione dei suoi lavori che furono rese chiare le idee al riguardo della miopia, dell'ipermetropia, dell'astigmatismo e della presbiopia e di come correggere queste anomalie secondo un criterio razionale. \nNel 1858 Donders pubblic\u00f2 un lavoro sulla prescrizione e l'uso degli occhiali, nel 1860 il saggio \"Ametropia and its Results\", nel 1862 una monografia sull'astigmatismo e le lenti cilindriche, e finalmente nel 1864, il suo classico \"On the Anomalies of Accomodation and Refraction of the Eye\", commissionato e pubblicato dalla New Sydenhan Society di Londra.\nPrima di Donders i medici, compresi gli oculisti, attribuivano agli errori rifrattivi uno scarso significato e generalmente erano prescritte solo correzioni sferiche fornite dai venditori d'occhiali e, il pi\u00f9 delle volte, scelte dal paziente stesso. In molti trattati di oftalmologia gli errori rifrattivi erano ignorati. Inoltre durante la prima met\u00e0 del XIX secolo non pochi oculisti scoraggiavano l'uso degli occhiali, ritenendo che fossero dannosi e che potessero aggravare i difetti visivi.\nNel 1856 von Helmholtz pubblic\u00f2 la prima edizione del suo trattato di \"Ottica Fisiologica\". Donders svilupp\u00f2 gli aspetti clinici dell'argomento e tolse la refrazione e la prescrizione degli occhiali dalle condizioni di pregiudizio in cui si trovavano, ponendole in un contesto scientifico. Senza dubbio spetta a lui il merito di aver fondato la scienza e l'arte della \"misurazione della vista\".\nAutodefinendosi un \"non matematico\", Donders scrisse in un linguaggio estremamente chiaro e semplice, cosicch\u00e9 il suo libro divenne subito popolare. \"On the Anomalies of Accomodation and Refraction of the Eye\" fu inizialmente pubblicato in inglese e successivamente tradotto in francese, tedesco e italiano. \u00c8 singolare notare che fu pubblicata un'edizione in olandese, la lingua madre di Donders, solo in seguito, nel 1869, lo stesso Donders cur\u00f2 un sommario della sua opera per i lettori del suo paese.\nOltre all'importanza storica che riveste, l'opera di Donders risulta tutt'oggi, per molti versi, di una straordinaria attualit\u00e0."}
{"id": "865466", "revid": "339392", "url": "https://it.wikipedia.org/wiki?curid=865466", "title": "Abolizione dello scorporo", "text": ""}
{"id": "865470", "revid": "1305772", "url": "https://it.wikipedia.org/wiki?curid=865470", "title": "Monte Cook", "text": ""}
{"id": "865472", "revid": "1005847", "url": "https://it.wikipedia.org/wiki?curid=865472", "title": "Cattedre ambulanti di agricoltura", "text": "Le cattedre ambulanti di agricoltura furono per quasi un secolo la pi\u00f9 importante istituzione di istruzione agraria, rivolta in particolare ai piccoli agricoltori, con l'apporto delle istanze pi\u00f9 avanzate degli ambienti intellettuali e dal mondo della docenza, prima libera, poi di ruolo, proveniente dalle scuole e dagli istituti tecnici.\nStoria.\nLa necessit\u00e0 di diffondere e applicare le conoscenze agronomiche al mondo rurale fu avanzata per la prima volta durante un convegno tenutosi a Pisa nel 1839, in occasione della I Riunione degli scienziati italiani.\nLe prime cattedre ambulanti furono istituite a:\n\u00c8 stato osservato che, dopo i primi tentativi, dagli esiti non sempre felici (oltre a quello di Ascoli Piceno, si menzionano i casi di Noto e Grosseto), la prima cattedra ambulante con risultati positivi fu quella di Rovigo.\nIn genere a promuovere le cattedre ambulanti furono i comizi agrari, con l'aiuto delle amministrazioni locali, della prefettura, e delle locali societ\u00e0 agrarie.\nCon leggi nazionali le cattedre ambulanti in Basilicata, nel 1904, Calabria, nel 1906, e Sardegna nel 1907, furono istituite come cattedre promosse dallo Stato con la speranza che contribuissero al miglioramento dell'agricoltura delle province meridionali (la fondazione di queste cattedre ambulanti infatti si inseriva nel quadro dei primi interventi speciali per il Mezzogiorno promossi dal governo di Zanardelli e va legata alla cosiddetta inchiesta Faina sulle condizioni dei contadini nelle province meridionali del 1907-1911). Nei primi anni del Novecento, fra i promotori delle Cattedre si cita il prof. Viscardo Montanari.\nIn base a tali normative il compito delle cattedre ambulanti veniva indicato nel \"\"diffondere l'istruzione tecnica fra gli agricoltori, di promuovere in ogni ramo il progresso in agricoltura e disimpegnare i servizi agrari loro attribuiti\".\"\nSi rivolgevano tanto ai proprietari terrieri, quanto alle masse dei contadini e costituivano in Italia il primo esempio in cui una organizzazione si impegnava direttamente ad insegnare le nuove tecniche agricole.\nInoltre, a partire dalla riorganizzazione del servizio di statistica agraria presso il Ministero di Agricoltura Industria e Commercio operata da Ghino Valenti negli anni fra il 1907 e il 1911, i direttori delle cattedre ambulanti avevano sovente la responsabilit\u00e0 di supervisionare la zona agraria (unit\u00e0 di base del catasto agrario) di loro competenza per la compilazione della annuali statistiche del prodotto.\nA reggere le cattedre stava un direttore (col titolo di professore) e uno o due assistenti, tutti laureati in scienze agrarie. Ad essi si affiancavano aiutanti con varie qualifiche. Le attivit\u00e0 di istruzione si svolgevano mediante conferenze tenute in luoghi pubblici, sopralluoghi presso aziende agricole, consulti dati soprattutto nei giorni di mercato a chi lo richiedesse. Inoltre molte delle cattedre pubblicavano opuscoli e giornali.\nAltrettanto variabile il giudizio sulla qualit\u00e0 degli insegnamenti, che si presentava molto discontinua. Esiti migliori si ebbero con l'opera di alcune grandi personalit\u00e0, quali Tito Poggi a Rovigo e poi a Milano, Vittorio Peglion a Ferrara, Antonio Bizzozero a Parma, Ferruccio Zago a Piacenza, Antonio Sansone a Cremona, Ottavio Munerati a Rovigo, Luigi Amilcare Fracchia a Pavia prima e a Roma poi e Nazareno Strampelli a Rieti.\nLe cattedre ambulanti svolsero un ruolo fondamentale di propaganda delle tecniche e delle sementi nuove durante la Battaglia del grano.\nCostante sin dagli anni dai primi anni del Ventesimo secolo, il crescente legame fra le cattedre e il Ministero dell'agricoltura, dell'industria e del commercio. Nel 1907, un primo provvedimento venne a disciplinare la vita delle cattedre e il reclutamento del personale. La materia fu regolamentata nuovamente nel 1928 con un decreto e nel 1935: le cattedre furono trasformate in ispettorati provinciali dell'agricoltura, cessando di essere emanazione delle iniziative locali e diventando \"uffici esecutivi del Ministero dell'agricoltura e delle foreste\".\nAlla novit\u00e0 data dall'istituzione delle cattedre ambulanti si affianc\u00f2, progressivamente, la sempre maggiore specializzazione dei docenti, che impartivano insegnamenti tecnico-pratici itineranti."}
{"id": "865480", "revid": "287204", "url": "https://it.wikipedia.org/wiki?curid=865480", "title": "Aconitina", "text": "Laconitina \u00e8 un potente alcaloide diterpenoidico (pseudoalcaloide dato che non \u00e8 derivato da amminoacidi) che si trova in alcune specie della famiglia Ranunculaceae appartenenti al genere \"Aconitum\".\nL'aconitina \u00e8 il secondo veleno vegetale pi\u00f9 attivo al mondo dopo la nepalina. La specie pi\u00f9 ricca in aconitina \u00e8 \"Aconitum napellus\" in cui \u00e8 stata trovata in ogni parte. L'organo che contiene la maggior quantit\u00e0 di aconitina \u00e8 la radice a tubero.\nL'aconitina non \u00e8 l'unico alcaloide presente nella pianta ma ne \u00e8 il principale per concentrazione.\n\u00c8 un diestere dell'aconina con gli acidi acetico e benzoico. Ha formula chimica C34H47NO11. Deriva dalla ciclizzazione del geranilgeranil pirofosfato che dopo successive modifiche diventa atisina alla quale viene incorporata una unit\u00e0 2-amminoetanolica.\nI passaggi della via del metabolismo secondario che portano alla formazione dell'aconitina non sono tuttora completamente chiari. L'attivit\u00e0 della aconitina \u00e8 paragonabile a quella delle neurotossine, agisce cio\u00e8 sui canali del sodio attivandoli. L'aconitina pu\u00f2 essere assorbita sia per ingestione che per contatto.\nQuesto principio attivo estratto dalle radici veniva impiegato in India per l'esecuzione di pene capitali. Durante la seconda guerra mondiale ne erano in possesso spie che dovevano uccidersi in caso di cattura.\nNel Cinquecento a Roma e Praga i condannati a morte facevano da cavia negli esperimenti per scoprire un antidoto.\nIn Cina (ove figura in 4 preparazioni della farmacopea ufficiale) \u00e8 tuttora ritenuta dotata di efficace attivit\u00e0 anticongestionale e antitosse (si segue una particolare preparazione con cottura delle radici per 6-8 ore, cosicch\u00e9 mediante processi idrolitici si determina diminuzione della tossicit\u00e0)."}
{"id": "865485", "revid": "1522738", "url": "https://it.wikipedia.org/wiki?curid=865485", "title": "Manuel Pinto da Costa", "text": "Biografia.\nPrima della presidenza, Costa era stato leader del principale movimento indipendentista di S\u00e3o Tom\u00e9, il Movimento per la Liberazione di S\u00e3o Tom\u00e9 e Pr\u00edncipe (MLSTP), di ispirazione socialista, che negozi\u00f2 l'indipendenza con il Portogallo. In seguito, Costa fece dell'MLSTP l'unico partito del paese, instaurando un sistema monopartitico.\nNel 1996, dopo la riforma democratica in senso multipartitico, Costa fu sconfitto alle elezioni da Miguel Trovoada; nel 2001 perse ancora, questa volta contro Fradique de Menezes. Egli rimase tuttavia come presidente dell'MLSTP (tutt'oggi uno dei principali partiti del paese) fino al febbraio del 2005, quando fu sostituito da Guilherme Posser da Costa.\nLe elezioni nel 2011 l'hanno riportato alla presidenza, dopo 20 anni, fino alla scadenza naturale del mandato, nel 2016."}
{"id": "865496", "revid": "287204", "url": "https://it.wikipedia.org/wiki?curid=865496", "title": "Attar", "text": ""}
{"id": "865497", "revid": "161374", "url": "https://it.wikipedia.org/wiki?curid=865497", "title": "Farid ad-Din Attar", "text": ""}
{"id": "865498", "revid": "7336", "url": "https://it.wikipedia.org/wiki?curid=865498", "title": "Holy Wood (in the Shadow of the Valley of Death)", "text": ""}
{"id": "865499", "revid": "161374", "url": "https://it.wikipedia.org/wiki?curid=865499", "title": "Fariduddin Attar", "text": ""}
{"id": "865501", "revid": "161374", "url": "https://it.wikipedia.org/wiki?curid=865501", "title": "Al-attar", "text": ""}
{"id": "865502", "revid": "110712158", "url": "https://it.wikipedia.org/wiki?curid=865502", "title": "Campionato del mondo di hockey su pista", "text": "Il Campionato del Mondo di hockey su pista (ingl. \"Roller Hockey World Championship\") \u00e8 la massima competizione internazionale di hockey su pista per squadre nazionali maschili, ed \u00e8 organizzata dalla F\u00e9d\u00e9ration Internationale de Roller Sports attraverso il Comit\u00e9 Internationale de Rink-Hockey, che \u00e8 il comitato deputato a gestire tale disciplina.\nFu istituita nel 1936 anno in cui vide la sua prima edizione con l'Inghilterra come vincitrice. Il vincitore del torneo si fregia del titolo di campione del mondo per il biennio successivo alla vittoria.\nSi sono tenute quarantatr\u00e9 edizioni del torneo; campione in carica \u00e8 il Portogallo, che ha vinto l'edizione pi\u00f9 recente, quella del 2019 in Spagna. La prossima si terr\u00e0 nel 2021. La Spagna \u00e8 la nazionale pi\u00f9 titolata con diciassette titoli, a seguire vi \u00e8 il Portogallo con sedici successi, l'Argentina con cinque titoli, l'Italia con quattro trofei ed infine l'Inghilterra con due successi."}
{"id": "865503", "revid": "1345938", "url": "https://it.wikipedia.org/wiki?curid=865503", "title": "Fl\u00fbte", "text": "Con la parola fl\u00fbte (, , anche parzialmente adattato nella grafia flute e nella pronuncia ) o fluttino, detto anche calice a tromba, si indica un bicchiere dal gambo sottile e di forma allungata (il che serve per non scaldare il contenuto tenendolo in mano), utilizzato per la degustazione di spumanti.\nNegli anni trenta la \"fl\u00fbte\" ha progressivamente affiancato l'uso della tradizionale coppa. Questa infatti, che resta comunque molto popolare, permette di apprezzare compiutamente la qualit\u00e0 di uno spumante perch\u00e9, essendo ampia e relativamente instabile, consente alle bollicine di risalire in superficie. Il risultato \u00e8 una perdita pi\u00f9 veloce del perlage, a volte appositamente ricercata.\nLa progressiva maggiore diffusione dei tipi secchi di spumante, proprio a partire dagli anni '30 del novecento ha portato alla sempre maggiore diffusione della \"fl\u00fbte\", che al contrario, favorisce la risalita delle bolle e di tutti gli aromi liberati dal loro scoppio in uno spazio ristretto, prolungando cos\u00ec l'effervescenza dello spumante.\nViceversa, l'ampia apertura della coppa facilita la dispersione della componente gassosa e in tal modo diluisce gli aromi in esso contenuti. Per questo si utilizza oramai unicamente per gli spumanti dolci aromatici.\nEsistono diverse tipologie di \"fl\u00fbte\" a seconda della tipologia di spumante (nel senso di struttura e di complessit\u00e0): il bicchiere per un Prosecco \u00e8 molto diverso da quello di un Franciacorta riserva. In pratica, le dimensioni della fl\u00fbte aumentano passando da uno charmat ad un metodo classico, da affinamento breve ad affinamento lungo e da altri elementi ancor pi\u00f9 specifici."}
{"id": "865504", "revid": "15756", "url": "https://it.wikipedia.org/wiki?curid=865504", "title": "Malone (torrente)", "text": "Il Malone (\"Malon\" [ma'l\u028a\u0272] in piemontese) \u00e8 un torrente della citt\u00e0 metropolitana di Torino che attraversa la parte meridionale del Canavese, sfociando da sinistra nel fiume Po.\nIdronimo.\nL'idronimo compare la prima volta come Amalune (in latino, all'ablativo) nell'Anonimo ravennate in et\u00e0 altomedievale. Questa forma si ritrova in altri testi medievali, soprattutto legati all'abbazia della Fruttuaria a San Benigno Canavese, costruita lungo le sue rive.\nCorso del torrente.\nNasce dalla falda SE del Monte Angiolino (2.168\u00a0m, sorgente attorno a quota 1.400\u00a0m) raggiungendo con percorso nord-sud la frazione Piano Audi e passando poi poco a nord del centro comunale di Corio. Dopo aver deviato decisamente verso est transita nei comuni di Rocca Canavese, Barbania e Front.\nIn questo tratto incrementa di molto la propria portata ricevendo da destra svariati contributi provenienti dalla Riserva Naturale della Vauda e da sinistra quello del torrente Viana.\nIl suo letto si allarga e bagna poi Rivarossa, Lombardore e San Benigno Canavese raggiungendo in breve la periferia di Brandizzo.\nQui riceve da destra l'apporto del Bendola e sfocia poco dopo nel Po a quota 181\u00a0m s.l.m.\nNel 2005 la \"Confluenza Po - Orco - Malone\" \u00e8 stata riconosciuta SIC (codice: IT1110018).\nRegime.\n\u00c8 un corso d'acqua dal regime spiccatamente torrentizio; ha una portata media di circa 7\u00a0m\u00b3/s, ma in caso di piena pu\u00f2 raggiungere valori anche 100 volte superiori causando danni notevoli, come avvenuto nell'ottobre 2000. In tale occasione la portata del torrente misurata a Front (e quindi parecchio a monte rispetto alla confluenza nel Po) tocc\u00f2 i 368 m\u00b3/s.\nStato ambientale.\nIl monitoraggio dello stato ambientale (indice SACA) dava nel 2006 per le stazioni di misura situate a Rocca Canavese, Front e Lombardore il valore \"BUONO\", che a Chivasso si riduceva a \"SUFFICIENTE\".\nLe misure relative all'anno 2001 fornivano risultati decisamente peggiori perch\u00e9 l'acqua del Malone risultava \"SCADENTE\" a Lombardore e \"SUFFICIENTE\" nelle altre tre stazioni di misura sopra riportate.\nLe principali fonti di inquinamento del Malone sono presumibilmente scarichi civili, anche se non sono assenti inquinanti di origine agricola e industriale."}
{"id": "865505", "revid": "161374", "url": "https://it.wikipedia.org/wiki?curid=865505", "title": "Al attar", "text": ""}
{"id": "865506", "revid": "115547389", "url": "https://it.wikipedia.org/wiki?curid=865506", "title": "Canzoni segrete", "text": "Canzoni segrete \u00e8 la prima raccolta di Mia Martini, realizzata dalla Bmg Ricordi nel 2003, costituita quasi interamente da inediti.\nIl Disco.\nLa scelta delle registrazioni ricopre un arco temporale che va dal 1971 al 1977, attingendo per lo pi\u00f9 dagli archivi della Ricordi.\nTrovano spazio gioielli come \"We can work it out\" dei Beatles (fra le primissime registrazioni alla RCA Italiana, ancor prima di \"Padre davvero\" nel 1971), e versioni registrate appositamente per il mercato tedesco (dove \"Piccolo uomo\" diventa \"Auf der welt\") o francese (dove \"Libera\" e \"Minuetto\" diventano rispettivamente \"Libre comme une femme\" e \"Tu t'en vas quand tu veux\").\nMa soprattutto trovano finalmente una collocazione alcuni degli inediti assoluti di Mia Martini, registrati in previsione di certi album mai realizzati (le splendide \"Dire no\" e \"Aiutami\"), o probabilmente vittime di un'abilissima censura (\"Eppure stiamo insieme\" e la bellissima \"Ruba\" scritta da Antonello Venditti), ma che nella maggior parte dei casi avrebbero perfettamente aderito al repertorio e alla personalit\u00e0 dell'artista (\"Ancora\", \"Stavolta \u00e8 proprio no\", \"Io andr\u00f2\").\nLa versione live di \"Almeno tu nell'universo\", inserita come bonus-track, \u00e8 quella di Semplicemente Mim\u00ec."}
{"id": "865509", "revid": "729019", "url": "https://it.wikipedia.org/wiki?curid=865509", "title": "Carlo Giuseppe de Croix", "text": "Biografia.\nClerfait si distinse nella Guerra dei sette anni diventando colonnello, combatt\u00e9 nel 1788 e nel 1789 nella guerra contro i turchi come luogotenente maresciallo e fu promosso feldmaresciallo nel 1790 dopo aver sconfitto i turchi nella Battaglia di Kalafat (27 luglio 1790). Nel 1792, insieme al generale Beaulieu, cacci\u00f2 i francesi dai Paesi Bassi, prese parte alle conquiste di Longwy e Verdun, si impadron\u00ec il 1\u00ba settembre 1792 dei capisaldi principali presso Stenay prima della Battaglia di Valmy e dopo questa copr\u00ec la ritirata del duca di Brunswick verso Coblenza, ricevendo quindi in Olanda il comando dell'esercito austriaco contro il generale francese Dumouriez al posto del duca Alberto di Sassonia-Teschen.\nIl 1\u00ba marzo 1793 sconfisse i francesi ad Aldenhoven, li costrinse a togliere l'assedio alla citt\u00e0 di Maastricht ed il suo intervento fu decisivo nella battaglia di Neerwinden. Nel 1794 respinse nelle Fiandre molti attacchi nemici ma fu sconfitto dal generale Pichegru a Kassel, Menen e Kortrijk e non riusc\u00ec pi\u00f9 a fermare il nemico dopo la battaglia di Fleurus, persa dal principe di Coburgo. Chiamato a sostituire il Coburgo, condusse le truppe austriache ordinatamente oltre il Reno. Nel 1795 ricevette come Feldmaresciallo il comando supremo delle armate austriache del medio e basso Reno. Quando nell'autunno i generali francesi Jourdan e Pichegru, rispettivamente presso D\u00fcsseldorf e Mannheim, oltrepassarono il Reno, Clerfait si gett\u00f2 ad est e li batt\u00e9 il 10 ottobre presso H\u00f6chst am Main respingendoli indietro oltre il Reno.\nSi precipit\u00f2 quindi verso Magonza, nella quale erano asserragliati 70.000 francesi e le cui fortificazioni erano ritenute inespugnabili, la conquist\u00f2, e respinse il nemico verso Bingen e attraverso Oppenheim fino a Alzey. Non equipaggiato per una campagna invernale, concluse un armistizio il 21 dicembre e rientr\u00f2 in Vienna a gennaio del 1796. Sulla via del ritorno si acquartier\u00f2 a Francoforte sul Meno. La citt\u00e0, grata poich\u00e9 la vittoria di Clerfait sui francesi a H\u00f6chst am Main aveva loro risparmiato l'occupazione francese, gli confer\u00ec la cittadinanza onoraria. A causa di dissidi con il ministro barone di Thugut per l'armistizio con i francesi ed i rimproveri per aver preso le iniziative troppo lentamente, rinunci\u00f2 al rinnovo del comando supremo ed entr\u00f2 nel consiglio aulico di guerra. Mor\u00ec poco dopo stimato da tutti."}
{"id": "865510", "revid": "98077", "url": "https://it.wikipedia.org/wiki?curid=865510", "title": "Cattedra ambulante di agricoltura", "text": ""}
{"id": "865520", "revid": "110157", "url": "https://it.wikipedia.org/wiki?curid=865520", "title": "E parlo ancora di te", "text": "E parlo ancora di te \u00e8 una raccolta di Mia Martini realizzata dalla Warner nel 2004.\nIl disco.\nIl titolo prende spunto dall'omonima canzone estratta dall'album \"Danza\", inciso per la medesima etichetta nel 1978, e di cui non sono poche, infatti, le tracce riprese in quest'occasione.\nIl cd contiene due registrazioni inedite (sempre del 1978): la bellissima \"L'ultimo ballo\" e la pi\u00f9 ironica \"Bene\", interpretata dalla cantante nella trasmissione televisiva \"Stryx\", ma mai pubblicata.\nC'\u00e8 anche un'altra rarit\u00e0, \"Tu no\", che Mia incise per il film \"Porca societ\u00e0\", ancora del '78."}
{"id": "865524", "revid": "76963", "url": "https://it.wikipedia.org/wiki?curid=865524", "title": "Jessalyn Gilsig", "text": "\u00c8 apparsa anche in molti episodi di \"NYPD Blue\", \"Prison Break\" e \"Heroes\".\nBiografia.\nNacque nel Qu\u00e9bec da Clare - scrittrice e traduttrice - e Toby Gilsig, ingegnere. Inizi\u00f2 a recitare gi\u00e0 all'et\u00e0 di 12 anni. Dopo essersi diplomata alla Trafalgar School for Girls di Montreal, frequenta l'Universit\u00e0 Harvard e la McGill University dal 1989 al 1993 ed ottiene una laurea in inglese. Gilsig \u00e8 sposata con il produttore cinematografico Bobby Salomon dal 2005: siccome l'attrice \u00e8 ebrea, le loro nozze sono state un tipico matrimonio ebraico. I due hanno avuto la loro prima figlia (Penelope) il 26 settembre 2006.\nCarriera.\nLa carriera di Jessalyn inizia nel 1984 come doppiatrice della serie animata \"Mascarade\". Cinque anni pi\u00f9 tardi recita nel suo primo film \"Jacknife - Jack il coltello\" con Robert De Niro. Dopo aver recitato in qualche produzione canadese tra la fine degli anni ottanta e l'inizio degli novanta, inizia la sua carriera televisiva negli Stati Uniti nella seconda met\u00e0 degli anni novanta, recitando in serie televisive come \"Viper\" e \"Seven Days\". Dopo la sua collaborazione in due episodi di \"The Practice - Professione avvocati\", appare negli ultimi due episodi di un'altra produzione di David E. Kelley, la miniserie \"Snoops\".\nNonostante la cancellazione di questa serie, Kelley cre\u00f2 apposta il personaggio di Lauren Davis per l'attrice, che ottenne cos\u00ec il suo primo ruolo da protagonista nella serie televisiva \"Boston Public\". La serie inizi\u00f2 nel settembre del 2000 sul canale Fox. Dopo due anni di lavoro Jessalyn lasci\u00f2 la serie nel maggio 2002. Nel 2003 venne presa nel cast di \"Nip/Tuck\", dove interpreta Gina Russo, una delle amanti del chirurgo plastico Christian Troy. Continuer\u00e0 ad interpretare questo personaggio fino al 2008, anno in cui viene tagliato fuori dalla serie. Nel 2004 appare in cinque episodi di \"NYPD Blue\", mentre l'anno successivo recita in quattro episodi di \"Prison Break\".\nOltre alle sue numerose apparizioni televisive, Gilsig \u00e8 apparsa anche in qualche film. Nel 1998 ha ottenuto un piccolo ruolo in \"L'uomo che sussurrava ai cavalli\" e ha dato la voce a Kayley nel film d'animazione \"La spada magica - Alla ricerca di Camelot\". Nel 2006 appare come guest star in un episodio di \"Law &amp; Order\". Nel 2004 \u00e8 apparsa in \"Chicks with Sticks\" e anche in \"See This Movie\". Nel 2007 ha un ruolo da protagonista nel film Flood e l'anno successivo recita film horror \"Che la fine abbia inizio\". Jessalyn partecipa a tre serie televisive. Per la NBC recita nel ruolo di Shelley, la sorella di Tami Taylor, in \"Friday Night Lights\" e in quello di Meredith Gordon, la madre biologica di Claire Bennet in \"Heroes\". Per la Fox invece recita nel ruolo di Terri Schuester in \"Glee\". A partire dal 2013 interpreta il ruolo di Siggy, consorte del Conte Haraldson, impersonato da Gabriel Byrne, e poi compagna di Rollo, interpretato da Clive Standen, nella serie TV \"Vikings\" di History, dovendo per\u00f2 poi improvvisamente lasciare la serie nel 2015 per problemi familiari.\nDoppiatrici italiane.\nNelle versioni in italiano dei suoi film, Jessalyn Gilsig \u00e8 stata doppiata:\nDa doppiatrice \u00e8 sostituita da:"}
{"id": "865526", "revid": "416175", "url": "https://it.wikipedia.org/wiki?curid=865526", "title": "G\u00f3mez Pereira", "text": " \nG\u00f3mez Pereira fu un professionista apprezzato nel campo della medicina, anche se si dedic\u00f2 ad occupazioni molto diverse come il commercio, l'ingegneria e soprattutto la filosofia. Nel campo della medicina fu un chiaro oppositore della concezione medievale, proponendo l'applicazione di metodi empirici; relativamente alla filosofia, fu si orientamento \"nominalista\" e i suoi ragionamenti sono antesignani della corrente cartesiana.\nBiografia.\nNon si hanno molte notizie circa la vita di G\u00f3mez Pereira, in quanto non vi fu nessuno che raccolse per iscritto le sue notizie biografiche, ci\u00f2 che si sa della sua vita proviene da documenti non correlati tra loro ai quali diversi ricercatori han dato corpo, molti dei quali sono carte legali o di lavoro.\nNacque nel 1500, a Medina del Campo, secondo di cinque fratelli; suo padre, Antonio Pereira, possedeva un piccolo negozio di stoffe e tessuti non pregiati (in lingua locale \"xerguer\u00eda\"); sua madre, Margarita de Medina, mor\u00ec nel 1515 e i suoi figli furono affidati alle cure della zia \"Ana de \u00c1vila\". Si sa che era discendente di una famiglia di giudei convertiti, provenienti dal Portogallo, anche se la fonte non \u00e8 certa in quanto si tratta di un vicino che testimoni\u00f2 contro di lui in un processo:\nTuttavia, non possiamo neppure scartare l'ipotesi che sia un convertito, poich\u00e9 \u00e8 noto che, fino al matrimonio, G\u00f3mez Pereira visse coi genitori in una via chiamata \"Serranos\", situata nell'area in cui i ricercatori collocano il \"ghetto ebraico\" della citt\u00e0 (\"\u00abdesde que naci\u00f3 e se cri\u00f3 en la mesma calle do este testigo vive e mora, que se dice calle de Serranos\u00bb\").\nG\u00f3mez Pereira studi\u00f2 filosofia naturale alla Universit\u00e0 di Salamanca con il professor Juan Mart\u00ednez Sil\u00edceo (poi arcivescovo di Toledo tra il 1545 e il 1557); pare che l\u00ec intervenne attivamente nella disputa tra realisti e nominalisti, in favore di questi ultimi e scartando l'autorit\u00e0 dei vecchi maestri di fronte alla conoscenza che proviene dall'esperienza e dalla ragione. Inoltre studi\u00f2 medicina presso la stessa universit\u00e0, terminando gli studi nel 1520.\nIn seguito torn\u00f2 a Medina dove si stabil\u00ec come medico. Si spos\u00f2 con Isabel Rodr\u00edguez e fiss\u00f2 la sua dimora nella \"R\u00faa Nueva\" (oggi chiamata \"calle Padilla\") e contemporaneamente al suo ruolo di medico si occup\u00f2 delle attivit\u00e0 commerciali ereditate dalla sua famiglia. \u00c8 noto, dunque, che possedesse un considerevole capitale che investiva in affari disparati: molte volte fu incaricato di raccogliere le rendite reali e gestiva le offerte di varie parrocchie; inoltre aveva le proprie botteghe e commerciava i suoi vini, affittava anche delle stanze della sua casa ai mercanti che prendevano parte alla \"\u00abGrande Fiera del Regno\u00bb\" che aveva luogo a Medina. Mor\u00ec senza aver avuto figli in una data non precisata, alcuni sostengono nel 1558, ma si conservano documenti di date posteriori: il brevetto del \"Mulino a sifone\" del 1563 e un documento notarile del 1567, che potrebbero dimostrare che in quegli anni era ancora in vita.\nLa sua fama come medico super\u00f2 i confini di Medina, ed esercit\u00f2 a Burgos, Segovia, Avila e altre importanti citt\u00e0 di Castiglia. Arriv\u00f2 perfino alla corte di Filippo II da cui fu reclamato per assistere il principe Carlos, erede al trono, il quale aveva subito un grave incidente e che, grazie al suo intervento, pot\u00e9 vivere fino al 1568. G\u00f3mez Pereira si interess\u00f2 anche della costruzione di meccanismi idraulici, con il suo compagno Francisco Lobato progett\u00f2 un mulino a sifone (in grado di funzionare come mulino senza la necessit\u00e0 di fare una diga per l'acqua que brevett\u00f2 nel 1563.\nNel foglio 26 del \"Manoscritto di Francisco Lobato\", l'ingegnere di Medina spiega che decise di progettare un mulino speciale, per iniziativa del re Massimiliano II d'Austria, che a quei tempi (intorno al 1550) si trovava per un certo periodo a Valladolid, rifugiato a causa delle guerre contro i protestanti. Il futuro re di Boemia aveva il capriccio di navigare sul fiume Duero, per cui ordin\u00f2 che gli si costruisse una galera e ordino che si levassero tutte le attivit\u00e0 che potevano ostacolare la navigazione, cio\u00e8: pescherie e mulini. Tale azione danneggiava moltissimo i locali, cosa che indusse Lobato e Pereira a progettare un mulino capace di macinare con la forza dell'acqua senza occupare il letto del fiume.\nMa G\u00f3mez Pereira \u00e8 passato alla storia soprattutto per i suoi scritti, particolarmente per le sue opere \"Antoniana Margarita\" (Medina del Campo, 1554) e \"Novae veraeque Medicinae\" (Medina del Campo, 1558).\nOpere.\nDall'unione di filosofia e medicina sorse l'originale forma di discorrere di G\u00f3mez Pereira, che rifiutava l'autorit\u00e0 dei vecchi maestri e applicava la ragione, la logica e l'esperienza. D'altra parte, per esporre le sue idee si serviva spesso di paradossi e sillogismi che lasciavano allo scoperto gli errori di coloro cui cercava di mettere in dubbio, di modo che \u00e8 possibile affermare che le sue argomentazioni erano pi\u00f9 negative che positive, innegabilmente, ma spiegabili nel contesto della repressione ideologica e religiosa, perfino sotto la minaccia di velate accuse circa le sue origini, che visse nella Castiglia del XVI secolo. Il famoso erudito Marcelino Men\u00e9ndez Pelayo scrisse riguardo a questo insigne pensatore:\n\"Novae veraeque Medicinae\".\nIl suo contenuto \u00e8 esclusivamente medico. Si centra nello studio delle febbri (loro causa e differenti tipi di febbre) e di certe malattie concrete come la lebbra o il vaiolo, tra le altre. In questo lavoro, che dedic\u00f2 a Don Carlos, affronta le idee di Galeno e di Aristotele, cos\u00ec come la tradizione medievale del \"magister dixit\". Il suo metodo \u00e8 totalmente empirico e razionale, basandosi sulla sua esperienza di medico come criterio supremo della verit\u00e0 e utilizzando metodi curativi semplici: \"\u00abNon trattandosi di cose di religione, non mi arrender\u00f2 davanti alle apparenze o alle sentenze di un filosofo, se non \u00e8 fondato sulla ragione.\u00bb\".\nG\u00f3mez Pereira considerava che il calore febbrile fosse generato dal proprio corpo come un sistema di difesa per espellere il fattore che lo affettava, e che in questo modo la natura ristabilisse l'equilibrio naturale di tutto l'organismo. \u00c8 questa una concezione totalmente moderna della febbre come una reazione contro le malattie.\nCirca i suoi studi sulla lebbra e il vaiolo (e altre che qui non si nominano), arriv\u00f2 a conclusioni che anni pi\u00f9 tardi furono elogiate dallo storico e medico Antonio Hern\u00e1ndez Morej\u00f3n.\n\"Antoniana Margarita\".\nUn'opera che fu modificata diverse volte e che, tuttavia, non fu tradotta in castigliano fino all'anno 2000 (in occasione del cinquecentenario della nascita del suo autore. \u00c8 dedicata al suo maestro Juan Mart\u00ednez Sil\u00edceo e, a sua volta, il titolo \u00e8 un omaggio ai suoi genitori, Antonio e Margarita; sebbene nel sottotitolo tenta di spiegare il contenuto del libro: \"un'opera tanto utile come necessaria a medici, fisici, teologi\" (\"Opus nempe phisicis, medicis ac teologis, non minus utile quam necessarium\"). \u00c8 un trattato molto difficile da leggere, dato che manca di capitoli o paragrafi; a quanto sembra per il suo essere un cristiano nuevo e esporre idee che partono dall'empirismo, fino ad arrivare al materialismo, G\u00f3mez Pereira volle nascondere un poco i suoi ragionamenti, dato che la societ\u00e0 e lo stato in cui viveva (Castilla nel XVI secolo, il concilio di Trento gi\u00e0 iniziato...), avrebbero potuto rifiutarli e non si azzard\u00f2 a svilupparli fino alle loro ultime conseguenze.\n\u00c8 un trattato di filosofia nel quale abborda tre temi fondamentali: l\"\u201cautomatismo delle bestie\u201d\" la \"teoria della conoscenza umana\" e la \"immortalit\u00e0 dell'anima\".\nLa insensibilit\u00e0 degli animali.\nPartendo dallo spiritualismo Neoplatonico, per mezzo di prove empiriche con esseri umani e animali fu discorrendo fino ad arrivare a conclusioni che anticipavano il materialismo e la concezione meccanicista moderna (oltre a disprezzare il maltrattare gli animali)."}
{"id": "865528", "revid": "109354823", "url": "https://it.wikipedia.org/wiki?curid=865528", "title": "Il povero Piero", "text": "Il povero Piero \u00e8 un romanzo scritto da Achille Campanile nel 1959, adattato successivamente dallo stesso autore in commedia teatrale. \nTrama.\nNell'opera le vicende dei personaggi si dipanano intorno alla morte (in realt\u00e0 solo apparente) del \"Povero Piero\", dando vita ad una serie di equivoci.\nLe disposizioni di Piero, infatti, prevedono che l'annuncio della propria morte avvenga solamente dopo i funerali. Ma la notizia trapela e i familiari sono costretti a fronteggiare le visite dei parenti pi\u00f9 o meno addolorati, che mostrano le proprie ipocrisie di fronte alla morte di un loro caro. Si sviluppa cos\u00ec una storia fatta di sotterfugi, poich\u00e9 la famiglia del povero Piero tenta inizialmente di nascondere la morte dello stesso, nascondendo il \"cadavere\" nei posti pi\u00f9 impensati della casa, il che creer\u00e0 una serie di situazioni paradossali: tutto ci\u00f2 inserisce il romanzo (poi dramma) nella corrente del teatro dell'assurdo."}
{"id": "865533", "revid": "111597", "url": "https://it.wikipedia.org/wiki?curid=865533", "title": "Maserati Indy", "text": "La Maserati Indy \u00e8 un'autovettura prodotta dalla casa automobilistica italiana Maserati dal 1969 al 1975.\nIl contesto.\nDisegnata da Virginio Vairo e Elio Mainardi, fu presentata dalla Vignale al Salone dell'automobile di Torino del 1968, come prototipo di coup\u00e9 due porte quattro posti, per rimpiazzare il modello Sebring. La denominazione \"Indy\" era stata scelta, in forma contratta, per ricordare le due vittorie ottenute dalla Maserati alla 500 Miglia di Indianapolis, nel 1939 e nel 1940.\nProfilo e tecnica.\nLa produzione in serie inizi\u00f2 nel 1969: il lancio avvenne al Salone dell'automobile di Ginevra. Inizialmente la Indy fu offerta con un motore V8 di 4,2 litri. Dal 1970 venne offerto anche un pi\u00f9 potente V8 di 4,7 litri. Nel 1971 fu reso disponibile anche il V8 di 4,9 litri della Ghibli, depotenziato da 335 a 320 CV: dal 1973 quest'ultimo motore rest\u00f2 l'unico disponibile della gamma.\nTutti i motori, dotati di quattro alberi a camme in testa, due per ogni bancata, erano alimentati da quattro carburatori Weber doppio corpo tipo 42 DCNF; il cambio era un ZF a cinque marce pi\u00f9 retromarcia, con in opzione un automatico a tre marce della Borg-Warner e la trazione era posteriore.\nDal 1973 divennero di serie per tutte le versioni i vetri azzurrati."}
{"id": "865535", "revid": "287204", "url": "https://it.wikipedia.org/wiki?curid=865535", "title": "Vja\u010deslav Ivanov", "text": ""}
{"id": "865539", "revid": "767487", "url": "https://it.wikipedia.org/wiki?curid=865539", "title": "Ipil", "text": "Ipil \u00e8 una municipalit\u00e0 di Prima classe delle Filippine, capoluogo della Provincia di Zamboanga Sibugay, nella regione della Penisola di Zamboanga.\nIpil \u00e8 formata da 28 baranggay:"}
{"id": "865550", "revid": "287204", "url": "https://it.wikipedia.org/wiki?curid=865550", "title": "Antonio Corbisiero", "text": "Dal 1733 al 1739 studi\u00f2 al Conservatorio della Piet\u00e0 dei Turchini di Napoli, dove ebbe presumibilmente come insegnanti Nicola Fago, Leonardo Leo e Lorenzo Fago. Dal 1749 al 1754, sempre nella citt\u00e0 partenopea, ebbe un discreto successo come compositore di opere buffe. Successivamente si dedic\u00f2 esclusivamente all'insegnamento e alla composizione di musica sacra. Alcuni suoi lavori sacri sono stati spesso attribuiti erroneamente al fratello Francesco Corbisieri, anch'esso compositore."}
{"id": "865554", "revid": "115567090", "url": "https://it.wikipedia.org/wiki?curid=865554", "title": "Partito Comunista Armeno", "text": "Il Partito Comunista Armeno (in armeno \u0540\u0561\u0575\u0561\u057d\u057f\u0561\u0576\u056b \u056f\u0578\u0574\u0578\u0582\u0576\u056b\u057d\u057f\u0561\u056f\u0561\u0576 \u056f\u0578\u0582\u057d\u0561\u056f\u0581\u0578\u0582\u0569\u0575\u0578\u0582\u0576, \"Hayastani Komunistakan Kusaktsutyun\") \u00e8 un partito politico comunista armeno.\n\u00c8 il principale partito comunista in Armenia e, a quanto dichiara, conta circa 18.000 iscritti, capeggiati dal leader Ruben Tovmasyan.\nI giornali di partito sono l'Hayastani Komunist e il Pravda Armenii.\nAlle elezioni politiche del 2003 ha ottenuto il 2,11% dei consensi, non conquistando nessuno dei 131 seggi."}
{"id": "865557", "revid": "5456", "url": "https://it.wikipedia.org/wiki?curid=865557", "title": "Hayastani Komunistakan Kusaktsutyun", "text": ""}
{"id": "865559", "revid": "599013", "url": "https://it.wikipedia.org/wiki?curid=865559", "title": "Hkk", "text": ""}
{"id": "865563", "revid": "767487", "url": "https://it.wikipedia.org/wiki?curid=865563", "title": "Bontoc (Mountain)", "text": "Bontoc \u00e8 una municipalit\u00e0 di Seconda classe delle Filippine, capoluogo della provincia di Mountain, nella Regione Amministrativa Cordillera.\nBontoc \u00e8 formata da 16 barangay:"}
{"id": "865564", "revid": "123336608", "url": "https://it.wikipedia.org/wiki?curid=865564", "title": "Commessaggio", "text": "Commessaggio (\"Cums\u00e0s\" in dialetto casalasco-viadanese) \u00e8 un comune italiano di abitanti della provincia di Mantova in Lombardia. Da giugno 2014, con i comuni di Gazzuolo e San Martino dall'Argine, fa parte dell'Unione dei comuni Lombarda Terre d'Oglio.\nGeografia fisica.\nSituato nella \"bassa\" mantovana, al confine con la provincia di Cremona, il suo territorio \u00e8 caratterizzato dalla presenza di numerosi canali d'irrigazione, come il Navarolo, che attraversa l'abitato, segna il confine comunale con Sabbioneta e dal quale si dirama il canale Bogina, che delimita a sua volta il confine comunale con Viadana.\nLe odierne canalizzazioni sono il retaggio della bonifica di un'antica palude, la Regona, alimentata dalle acque di piena del Po e dei suoi affluenti e abitata almeno dall'Et\u00e0 del bronzo, come testimonia un rilevante insediamento palafitticolo riportato alla luce nella vicina localit\u00e0 di Ca' de Cessi (frazione del comune di Sabbioneta).\nOrigini del nome.\nIl nome di Commessaggio deriva probabilmente dal latino \"comes\", conte.\nInfrastrutture e trasporti.\nCommessaggio \u00e8 attraversata dalla strada statale 420 Sabbionetana, che collega Mantova a Parma.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Viadana."}
{"id": "865577", "revid": "1610933", "url": "https://it.wikipedia.org/wiki?curid=865577", "title": "Cinghiale nano", "text": ""}
{"id": "865578", "revid": "729019", "url": "https://it.wikipedia.org/wiki?curid=865578", "title": "Catarman (Northern Samar)", "text": "Catarman \u00e8 una municipalit\u00e0 di Seconda classe delle Filippine, capoluogo della Provincia di Northern Samar, nella regione di Visayas Orientale.\nCatarman \u00e8 formata da 55 baranggay:"}
{"id": "865581", "revid": "14239", "url": "https://it.wikipedia.org/wiki?curid=865581", "title": "Nel mio mondo", "text": "Nel mio mondo \u00e8 un triplo cofanetto realizzato nel 2004 da RaiTrade in collaborazione con la Promovideo, che si limita a ripubblicare tutti quanti i brani presenti nei tre album incisi da Mia Martini per la Fonit Cetra (\"Martini Mia...\", \"La mia razza\", e \"Lacrime\").\nSono presenti anche \"Col tempo imparer\u00f2\", \"Sos verso il blu\" scritta da Carla Vistarini e Luigi Lopez (entrambi del 1990) e il provino \"In una notte cos\u00ec\" (1992), tutti precedentemente apparsi su altre due compilation.\nL'unico inedito \u00e8 \"Buio\", scritta da Mimmo Cavallo e registrata nel 1992 (doveva far parte dell'album \"Lacrime\").\nTracce.\nCD 1\nCD 2\nCD 3"}
{"id": "865582", "revid": "229617", "url": "https://it.wikipedia.org/wiki?curid=865582", "title": "Nikolai Fedorovic Fedorov", "text": ""}
{"id": "865587", "revid": "682087", "url": "https://it.wikipedia.org/wiki?curid=865587", "title": "B\u00f3ntoc", "text": ""}
{"id": "865588", "revid": "228587", "url": "https://it.wikipedia.org/wiki?curid=865588", "title": "Bontoc", "text": ""}
{"id": "865589", "revid": "30297", "url": "https://it.wikipedia.org/wiki?curid=865589", "title": "Coda (musica)", "text": "In musica la coda \u00e8 una breve sezione musicale che serve da conclusione di un episodio (ad esempio un canone, un tempo di un'aria o un movimento di una sinfonia).\nIn genere la coda \u00e8 usata come passaggio da un movimento musicale ad una parte finale di coda che ha lo scopo di prolungare il brano aggiungendo una parte conclusiva. Ad esempio se nella fuga \u00e8 il breve passaggio dalla fine di un episodio all'ingresso della risposta, nelle variazioni \u00e8 talvolta un episodio esteso indicato per terminare una serie di pezzi ciascuno autonomamente gi\u00e0 concluso, mentre nel minuetto e nello scherzo viene aggiunta al tipico schema ciclico A-B-A, e infine nella sonata Beethoven considerava la coda come un momento elevato di tensione drammatica.\nIn notazione musicale il simbolo della coda \u00e8 usato come riferimento per passare da un punto di un brano (indicato spesso come \"dal segno\") alla parte finale (\"al coda\")."}
{"id": "865597", "revid": "1543377", "url": "https://it.wikipedia.org/wiki?curid=865597", "title": "Renault 4CV", "text": "La 4CV era un'autovettura di fascia bassa presentata nel 1946 e prodotta tra il 1947 ed il 1961 dalla Casa automobilistica francese Renault.\nStoria.\nGenesi e debutto.\nLa 4CV fu concepita durante la Seconda guerra mondiale, in assoluta segretezza, dato il periodo estremamente difficile: per di pi\u00f9, gli stabilimenti Renault erano presidiati dai Tedeschi, che ne controllavano le attivit\u00e0, perci\u00f2 ipotizzare un nuovo progetto su piena iniziativa della Casa francese era quantomeno rischioso. A maggior ragione se si pensa che le forze d'occupazione tedesche esigevano dalle maestranze di Billancourt che venissero prodotti automezzi destinati all'utilizzo in campo bellico da parte degli invasori, perci\u00f2 non avrebbero mai accettato che una parte dei lavoratori dello stabilimento si dedicasse a progetti di altra natura, pena la deportazione dei campi di lavoro o di sterminio in Germania. Tale progetto fu quindi condotto in clandestinit\u00e0. La vettura doveva rimpiazzare la Juvaquatre, che tanto successo aveva ottenuto nei due anni precedenti lo scoppio del conflitto, ma doveva anche essere pi\u00f9 economica e di fascia leggermente pi\u00f9 bassa della Juvaquatre stessa. Si prevedevano infatti tempi duri anche una volta concluso il conflitto, per via delle crisi economiche che avrebbero interessato i vari Paesi europei coinvolti nella guerra, primo fra tutti la Francia. Il progetto fu affidato al giovane ingegnere Fernand Picard, supervisionato da Charles-Edmond Serre, da sempre amico fidato e strettissimo collaboratore di Louis Renault. Quest'ultimo, stava distaccandosi sempre pi\u00f9 dalle attivit\u00e0 della sua azienda, non tanto per scelta personale, quanto per gravi motivi di salute che nel giro di pochi anni lo avevano portato addirittura a non riuscire neanche pi\u00f9 a parlare fluentemente. Serre e Picard, visceralmente antinazisti, vissero con dolore e tormento l'occupazione della Francia e dello stabilimento in cui lavoravano, ma tali sentimenti finirono per rendere i due ancora pi\u00f9 uniti e decisi ad affrontare progetti clandestini. Un altro dei tormenti di Serre derivava dal fatto che il progetto \"4CV\" avrebbe dovuto rimanere nascosto anche agli occhi del suo amico Louis Renault, ormai trasformatosi da padre padrone risoluto ad anello debole di una catena in ogni caso molto fragile. Serre e Picard si circondarono di un'\u00e9quipe, sempre segreta, di valenti e fidati collaboratori. Tornando al progetto relativo alla futura \"4CV\", le specifiche relative all'impostazione meccanica puntavano su uno schema del tipo \"tutto dietro\", ossia con motore posteriore e trazione sul retrotreno. La vettura doveva essere inoltre caratterizzata da un peso ridotto e dalla presenza di un cambio a 4 marce. Ma il 20 maggio 1941, poco dopo l'avvio del progetto, ecco che Louis Renault scopr\u00ec accidentalmente il lavoro in combutta tra Serre, Picard e gli altri collaboratori. Fortunatamente, ed anche inaspettatamente, l'irascibile patron della Renault diede invece il proprio consenso ed il proprio appoggio al progetto segreto.\nNel marzo del 1942 i bombardamenti dell'aviazione britannica causarono grossi danni allo stabilimento Renault, ma la zona in cui il progetto prosegu\u00ec clandestinamente venne preso solo di striscio, ma in maniera sufficiente a convincere i progettisti a trasferire la sede operativa di tale progetto in un immobile poco distante, sempre di propriet\u00e0 di Louis Renault, un albergo in avenue Foch.\nIl primo prototipo della vetturetta francese fu realizzato il 23 dicembre 1942, e fu caratterizzato da una linea arrotondata che nell'impostazione stilistica ricordava molto da vicino il K\u00e4fer, ossia il neonato Maggiolino tedesco. \u00c8 pur vero che al Salone di Berlino del 1939 Serre e Renault avevano avuto modo di osservare uno dei primi esemplari di Maggiolino (all'epoca chiamato ancora \"KdF-Wagen\"), ancora non prodotto in serie in quanto i lavori per la costruzione dello stabilimento di Fallersleben (Wolfsburg, Germania) dovevano ancora essere ultimati. \u00c8 plausibile, quindi, che Serre si sia ispirato al progetto di Ferdinand Porsche per dettare le specifiche relative alla carrozzeria. Questo primo prototipo era anche marciante e montava un motore da 737\u00a0cm\u00b3, simile a quello che poi diverr\u00e0 il motore definitivo per la vettura di serie. Poco tempo dopo, nel gennaio del 1943, i progettisti decisero di rischiare il tutto per tutto e fecero uscire allo scoperto tale prototipo allo scopo di saggiarne le doti su strada, e soprattutto i difetti che la vettura e i suoi organi meccanici presentavano. Per apportare le numerose migliorie di cui la vettura si dimostr\u00f2 subito bisognosa, vennero condotti altri test su strada. Ma alla fine, Serre, Picard e i loro collaboratori vennero scoperti: la punizione loro inflitta fu in realt\u00e0 molto lieve e non pregiudic\u00f2, se non marginalmente, il prosieguo del progetto. Per questo motivo, nel marzo del 1944 venne realizzato un secondo prototipo, il quale prefigurava molto pi\u00f9 da vicino la vettura definitiva, dalla quale si discostava fondamentalmente per la carrozzeria a due sole porte e per il diverso disegno della zona anteriore, priva di una vera propria calandra..\nA questo punto il progetto relativo alla futura \"4CV\" attravers\u00f2 un periodo cruciale nella storia della Renault e pi\u00f9 in generale della Francia. Dopo lo sbarco in Normandia avvenuto nel giugno del 1944, il 20 agosto Parigi fu liberata e altri due mesi dopo, Louis Renault fu incarcerato con l'accusa di aver collaborato con gli occupanti nazisti nella produzione di materiale bellico e mor\u00ec di l\u00ec a poco. Si ebbe quindi l'ascesa di Pierre Lefaucheux al timone dell'azienda, la nazionalizzazione della stessa e la nascita della \"R\u00e9gie Nationale des Usines Renault\". Inoltre entr\u00f2 in vigore il cosiddetto \"Piano Pons\", che imponeva una razionalizzazione della produttivit\u00e0 delle Case automobilistiche allo scopo di limitare il pi\u00f9 possibile la concorrenza e di consentire quindi loro di rialzarsi con pi\u00f9 facilit\u00e0 dopo i bui anni della guerra. Alla Renault fu concesso di dedicarsi alla \"4CV\", visto che il progetto era gi\u00e0 in atto da anni ed era arrivato ormai ad una fase avanzata del proprio sviluppo. Il neo-presidente Lefaucheux ebbe modo di provare uno dei prototipi della vettura, che giudic\u00f2 soddisfacente, tranne che per un aspetto. Essendo lui alto 1,87 metri, incontr\u00f2 difficolt\u00e0 ad accedere ai posti posteriori di un prototipo che era ancora ad una sola portiera per lato. Pertanto impose che la vettura avrebbe dovuto avere anche due portiere posteriori. Il 15 novembre 1945 nacque cos\u00ec il terzo prototipo, che ormai era quasi del tutto identico alla vettura definitiva.\nSi arriv\u00f2 cos\u00ec al 1946, anno in cui al trentatreesimo Salone di Parigi venne presentato un esemplare di preserie della \"4CV\" per saggiare le reazioni del pubblico. Esso fu catturato da questa piccola vettura che presentava la pratica soluzione delle quattro porte, una rarit\u00e0, all'epoca, per una vettura di questa fascia di mercato. La caratteristica tecnica pi\u00f9 evidente fu invece il motore, sistemato in posizione posteriore. A dispetto del delicato periodo in cui la Francia e soprattutto il popolo francese provava a rimettersi in piedi, la kermesse parigina ebbe un buon successo e cos\u00ec pure la nuova piccola vettura della Casa della Losanga. La gente aveva di nuovo voglia di tornare a sognare, di guardare con fiducia verso il futuro e di lasciarsi alle spalle gli orrori vissuti. La \"4CV\" fu uno dei vettori portanti di tale orientamento, per questo divenne uno dei modelli simbolo della rinascita francese. Tuttavia, per l'avvio vero e proprio della produzione si dovette attendere quasi un anno, a causa di motivi strettamente legati alla ricostruzione ed alla riorganizzazione degli impianti produttivi dell'Ile de Seguin, nonch\u00e9 alla penuria, ancora marcata, di materie prime. Il primo esemplare della \"4CV\" usc\u00ec dalle linee di montaggio dello stabilimento Renault di Billancourt il 12 agosto 1947 e fece parte di un primo lotto di 300 esemplari destinati alla rete di vendita. Tale lotto fu preceduto da un'altra pre-produzione di 40 esemplari da affidare ad alcuni clienti selezionati affinch\u00e9 potessero dare responsi sulla vettura. La presentazione ufficiale del modello definitivo si ebbe per\u00f2 solo al Salone di Parigi dell'ottobre 1947.\nDesign esterno ed interno.\nCaratterizzata da un design tipicamente anni '40, la \"4CV\" proponeva forme tondeggianti visibili ovunque osservando il corpo vettura, e che contribuivano non poco ad un coefficiente di penetrazione aerodinamica piuttosto ridotto per gli standard dell'epoca: appena 0,38. Il frontale era caratterizzato dalla presenza di due proiettori tondi posti sulla sommit\u00e0 dei parafanghi anteriori, in mezzo ai quali trovava posto una calandra relativamente ampia e formata da sei barre cromate orizzontali di lunghezza via via sempre crescente passando da quella superiore a quella inferiore. La calandra era divisa in due da una barra cromata verticale che nella parte centrale incorporava lo stemma della Casa di Billancourt e che proseguiva verso il cofano anteriore. La vista laterale metteva in evidenza la prominenza dei parafanghi, sia anteriori che posteriori, ma anche la presenza delle due portiere per lato, una caratteristica assai poco frequente all'epoca nelle vetture della fascia di mercato della \"4CV\". Le superfici vetrate non erano molto ampie, ma questa era una caratteristica tipica un po' di tutte le auto prodotte in quegli anni. Ci\u00f2 coincideva giocoforza con la presenza di montanti massicci, in particolare quello posteriore. I montanti anteriori, invece, incorporavano gli indicatori di direzione a bacchetta. Il padiglione aveva un andamento arcuato, fatto che comportava un'abitabilit\u00e0 pi\u00f9 ridotta nella zona posteriore dell'abitacolo. La coda, molto sfuggente, era caratterizzata anch'essa da un lunotto piuttosto ridotto come dimensioni e da un'ampia zona dedicata al raffreddamento del motore, e quindi coperta da un'ampia griglia. La vettura era sprovvista di veri e propri faretti posteriori: l'unico dispositivo luminoso presente in coda era quella delle piccole lampadine per l'illuminazione della targa.\nL'abitacolo era spoglio, come si conveniva ad un'auto che badava maggiormente alla sostanza in quegli anni in cui la sostanza era prioritaria. Tuttavia non mancarono alcuni contenuti interessanti, almeno per l'epoca: tra questi va menzionato un dispositivo denominato \"commodo\", che in pratica era una leva multifunzione situata sul lato sinistro del piantone del volante e che integrava le funzioni del devioluci, degli indicatori di direzione e del clacson. Una sorta di antesignano delle moderne leve multifunzione che hanno tra l'altro mantenuto la posizione originaria. Il cruscotto era ad un solo quadrante semicircolare che integrava, oltre al tachimetro, anche il contachilometri totale e quello parziale, oltre ad alcune spie. Il volante era invece a tre razze.\nStruttura, meccanica e motore.\nLa \"4CV\" era caratterizzata da un'architettura meccanica che in quegli anni veniva utilizzata solo da pochi costruttori, e cio\u00e8 con motore posizionato posteriormente e trazione anch'essa sulle ruote posteriori. Ci\u00f2 caus\u00f2 inevitabilmente uno sbilanciamento evidente nella ripartizione delle masse fra avantreno e retrotreno, che per\u00f2 in genere non avrebbe mai generato grossi inconvenienti sul piano della sicurezza su strada a causa delle modeste prestazioni delle vettura strettamente di serie. La struttura della \"4CV\" era del tipo a scocca portante e fu il secondo modello della Casa della Losanga ad annoverare tale soluzione tecnica fra i suoi contenuti (la prima fu la Juvaquatre). La \"4CV\" montava sospensioni a ruote indipendenti sui due assi, anteriormente a quadrilateri deformabili e posteriormente a semiassi oscillanti. Gli ammortizzatori erano ancora del tipo a leva, quindi piuttosto superati anche all'epoca. L'impianto frenante era a quattro tamburi, mentre lo sterzo era del tipo a cremagliera.\nIl \"cuore\" della \"4CV\" era un motore a 4 cilindri in linea da 760\u00a0cm\u00b3, con raffreddamento ad acqua, asse a camme laterale e potenza massima di 17\u00a0CV. Il cambio era del tipo manuale a 3 marce, delle quali la prima non era sincronizzata. Le prestazioni, come gi\u00e0 detto, erano piuttosto ridotte: l'allungo massimo era infatti di 100\u00a0km/h e l'accelerazione da 0 ad 80\u00a0km/h veniva coperta in 32\".\nCarriera commerciale.\nAl suo debutto, la \"4CV\" fu proposta in due varianti di allestimento: la \"Normale\", ossia la berlina a 4 porte per trasporto persone, e la \"Commerciale\", ossia una variante per trasporto merci caratterizzata dall'assenza di panchetta posteriore, lunotto e vetri laterali posteriori. Poco dopo il lancio si verific\u00f2 un problema: uno dei 40 clienti a cui vennero affidati altrettanti esemplari delle prime \"4CV\" si accorse che i fari anteriori si trovavano a 550 mm dal suolo, mentre la legge francese dell'epoca ne imponeva almeno 600. Lo segnal\u00f2 alla Renault e Pierre Lefaucheux si rese conto che ormai gli stampi per la vettura non erano pi\u00f9 modificabili e che andava invece cambiata la legge. Cominci\u00f2 cos\u00ec una trafila burocratica che fin\u00ec con l'applicazione di una deroga per la \"4CV\". I funzionari che concessero tale deroga alla Renault lo fecero per\u00f2 pi\u00f9 che altro perch\u00e9 furono convinti che la \"4CV\" sarebbe stato un fiasco e che quindi tale \"seccatura\" avrebbe avuto vita breve.\nI primi anni.\nFin dall'inizio della carriera della \"4CV\", la R\u00e9gie incontr\u00f2 comunque delle difficolt\u00e0 nell'evadere gli ordini, a causa del loro numero esorbitante e i tempi di attesa si allungarono fino ad un anno. Alla fine del 1947, le \"4CV\" prodotte furono 803, ma la produzione annuale fu destinata ad impennarsi gi\u00e0 alla fine dell'anno successivo. Nel corso del 1948 vi furono i primi aggiornamenti: comparvero i vetri scorrevoli posteriori (fino a quel momento erano fissi) e gli indicatori di direzione a bacchetta vennero spostati sui montanti posteriori. Per quanto riguarda la gamma, si ebbe il debutto della \"4CV D\u00e9capotable\", pi\u00f9 costosa ed appannaggio della clientela pi\u00f9 snob. In realt\u00e0 la \"D\u00e9capotable\" era tecnicamente una trasformabile, in quanto a capote aperta i montanti e i finestrini rimanevano in posizione e non andavano a scomparire in alcun modo. Inizialmente, la \"D\u00e9capotable\" fu assemblata solo dalla \"SAPRAR\", una filiale della Renault che si occupava normalmente anche di riparazioni e pezzi di ricambio. Fino al 1950 la \"SAPRAR\" produrr\u00e0 alcune decine di esemplari di \"D\u00e9capotable\", prima che la produzione venisse trasferita allo stabilimento centrale di Billancourt. Sempre nel 1948 ha inizio l'esportazione della \"4CV\" in Australia, in questo caso gli esemplari previsti per tale mercato erano dotati di guida sul lato destro.\nNel 1949, la gamma della 4CV berlina si sdoppi\u00f2 in due versioni: la Normale e la Luxe, con allestimento pi\u00f9 rifinito e dotazione pi\u00f9 completa. In particolare, mentre la \"Normale\" era dotata di un volante di color nero e praticamente di nient'altro, la \"Luxe\" montava un pi\u00f9 elegante volante color crema, finestrini con deflettori, un antifurto, due posacenere, una plafoniera interna e i paraurti con rostri. Erano comunque assenti i faretti posteriori. Nella gamma in generale, la coda vide la scomparsa di due delle iniziali undici feritoie per il raffreddamento del motore. Proprio con la \"4CV\" cominci\u00f2 quella lunga serie di tentativi, da parte della Renault, di penetrare con efficacia nel mercato statunitense. Praticamente i successivi quattro decenni furono caratterizzati da numerosi tentativi in tal senso, ma tutti risoltisi con magri consensi.\nNel 1950, furono adottati dei veri fanali posteriori, uno per la \"Normale\" e due per le altre, mentre vennero soppressi gli indicatori di direzione a bacchetta, sostituiti da indicatori di direzione a lampeggiante. Nell'abitacolo debutt\u00f2 un nuovo cruscotto sistemato questa volta al centro della plancia, mentre il volante divenne a due razze anzich\u00e9 tre. Inoltre la gamma si espanse ulteriormente con l'arrivo della \"Luxe\" con tetto apribile e della \"Grand Luxe\", con motore dalla potenza innalzata a 21\u00a0CV e dotazione di serie ancor pi\u00f9 ricca e comprendente tra l'altro i fari antinebbia e gli pneumatici a fianco bianco.\nNel 1951, la 4CV fu prodotta su licenza anche in Spagna, presso lo stabilimento \"FASA-Renault\", mentre gi\u00e0 fin dal suo esordio la vettura aveva iniziato a raccogliere alcuni successi in campo agonistico. Proprio in virt\u00f9 della rinata vocazione sportiva da parte della Casa della Losanga, il motore della \"4CV\" fu sottoposto ad un aggiornamento che avrebbe ridotto la cilindrata a 747\u00a0cm\u00b3. Questo per permettere alla \"4CV\" di rientrare nella categoria Turismo fino a 750\u00a0cm\u00b3, in cui si intendeva omologarla. La cilindrata leggermente ridotta non influ\u00ec negativamente sulle prestazioni del motore, che rimasero invariate. Unica differenza, il motore da 21\u00a0CV fu montato anche nella versione \"D\u00e9capotable\". E proprio in vista di un impiego in ambito sportivo, vennero prodotte 77 unit\u00e0 di una versione particolare, oggi rara ed ambitissima, che gli appassionati indicano con la sua sigla di progetto, \"R1063\", la quale benefici\u00f2 di numerosi interventi al motore, fra cui un carburatore doppio corpo, pistoni e bielle specifici, un rapporto di compressione aumentato ed un albero a gomiti forgiato. Con queste ed altre modifiche, la potenza massima raggiunse i 35\u00a0CV. Tornando alla gamma di serie, un altro aggiornamento meccanico fu quello relativo agli ammortizzatori, non pi\u00f9 a leva ma di tipo idraulico telescopico. Quanto alla gamma, essa si ampli\u00f2 ulteriormente e fu a questo punto composta da sette versioni: \"Normale\", \"Luxe\", \"Luxe\" con tetto apribile, \"Grand Luxe\", \"Grand Luxe\" con tetto apribile, \"D\u00e9capotable\" e \"Commerciale\".\nNel 1952, vi furono alcune importanti modifiche alla gamma: la versione \"Normale\" fu sostituita dalla \"Affaire\", mentre la \"Luxe\" e la \"Grand Luxe\" furono entrambe sostituite dalla \"Sport\", la quale adott\u00f2 il motore da 21\u00a0CV della \"Grand Luxe\" e della \"D\u00e9capotable\". Quest'ultima rimase in listino e fu l'unica versione a montare ancora l'allestimento \"Grand Luxe\", per cui \u00e8 facile trovarla indicata anche come \"Grand Luxe D\u00e9capotable\". L'anno seguente debutt\u00f2 anche la \"4CV\" pi\u00f9 spartana di tutte, la \"Service\", ancora pi\u00f9 essenziale della \"Affaire\". Disponibile in una sola tinta, il grigio, la \"Service\" fu anche caratterizzata da paraurti verniciati e non cromati, dall'assenza di rostri sopra di essi, di copriruota e di una vera e propria calandra a barre cromate. Sempre nel 1953, la 4CV sbarca anche in Giappone, dove viene prodotta su licenza. Alla fine dello stesso anno, il motore da 21\u00a0CV viene esteso a tutta la gamma, anche alle versioni di base: il fatto sanc\u00ec la fine della produzione dei motori da 17\u00a0CV.\nIl restyling di mezza et\u00e0 e la fine della produzione.\nNel 1954, la versione \"Service\" usc\u00ec di listino. Tale aggiornamento alla gamma coincise con altri aggiornamenti, in questo caso di tipo estetico e pi\u00f9 che altro concentrati nel frontale, dove la calandra a sei listelli orizzontali lasci\u00f2 il posto ad una nuova calandra a soli tre listelli cromati, ma pi\u00f9 spessi. Unica eccezione fu la versione \"Affaires\", che con l'uscita di listino della \"Service\" torn\u00f2 a costituire la base di gamma e che fu dotata di una calandra ad un solo listello. Il giorno 8 aprile del 1954 dalla linee di montaggio di Billancourt usc\u00ec l'esemplare n\u00ba 500.000 della \"4CV\".\nNel 1955, la 4CV fu affidata alle esperte mani dei tecnici della Alpine, con la quale la Renault intraprese un lungo periodo di partnership. Da tale collaborazione nacque la Alpine Renault A106, primo modello di una serie di sportive a motore Renault. Per quanto riguarda la gamma, uno dei principali aggiornamenti riguard\u00f2 l'arrivo della frizione automatica, disponibile come optional su alcune versioni. Intanto il successo della \"4CV\" parve non conoscere ostacoli: nonostante gli sforzi per aumentare i ritmi di produzione (la produzione fu estesa anche al nuovo stabilimento di Flins), i tempi di attesa rimasero lunghi, in media fra i tre ed i cinque mesi.\nNel marzo del 1956 debutt\u00f2 la Dauphine, destinata dapprima ad affiancare ed in seguito a sostituire la \"4CV\". In ogni caso, durante la seconda met\u00e0 degli anni '50 del XX secolo, la \"4CV\" e la \"Dauphine\" convissero stabilmente a listino. Il 2 agosto dello stesso anno usc\u00ec dalle linee di montaggio l'ultima \"4CV D\u00e9capotable\" e, sempre nel corso del 1956, anche la \"Commerciale\" lasci\u00f2 definitivamente il listino. Altri aggiornamenti effettuati nel corso del 1956 furono ad esempio quelli che interessarono il cruscotto, ora ridisegnato e tornato nella sua originaria sede dietro il volante.\nCominci\u00f2 a questo punto la rapida fase calante della carriera commerciale della \"4CV\": nel corso del 1957 venne tolta di produzione la versione \"Grand Luxe D\u00e9capotable\". Alla fine dello stesso anno, in concomitanza con l'entrata in produzione dell'anno-modello 1958, si ebbe un consistente aggiornamento tecnico nel motore, il cui rapporto di compressione venne innalzato, consentendo cos\u00ec un incremento di potenza fino a 26\u00a0CV. L'arrivo del nuovo anno vide la gamma della \"4CV\" ridursi a tre sole versioni: la \"Affaires\" e la \"Sport\", quest'ultima ancora disponibile con o senza tetto apribile. La \"Affaire\", in particolare, conobbe una semplificazione della propria dotazione, con paraurti, cornice fari e maniglie porta non pi\u00f9 cromati ma in tinta con la carrozzeria. Su tutte le versioni, poi, i cerchi divennero a disco pieno. In seguito non vi furono pi\u00f9 aggiornamenti di sorta: l'ultima \"4CV\" lascer\u00e0 le linee di montaggio di Billancourt e Flins il 6 luglio del 1961.\nNegli anni a venire, la \"4CV\" venne prodotta su licenza in alcuni Paesi in via di sviluppo, tra cui il Messico e la Romania (a partire dal 1966), e si arriv\u00f2 addirittura al 1983, anno in cui la \"4CV\" fu prodotta su licenza in Vietnam, fino al 1989. Fra il 1953 ed il 1963, la \"4CV\" fu prodotta anche in Giappone, dalla \"Hino Diesel\", un'azienda nata nel 1942 e che, come il nome suggerisce, era specializzata fino a quel momento nella produzione di camion pesanti mossi da motori a gasolio. Il contratto siglato fra la Hino e la Renault prevedeva che durante i primi sette anni il costruttore giapponese avrebbe usufruito dei pezzi inviatigli in Giappone dalla Casa madre, e che scaduto questo termine, avrebbe prodotto la \"4CV\" direttamente in loco su licenza. In realt\u00e0, la Hino riusc\u00ec ad ottenere la licenza di produzione gi\u00e0 nel 1957, dopo appena quattro anni. La \"4CV\" prodotta in Giappone differiva da quella europea per il diverso disegno della calandra, ma soprattutto per i paraurti pi\u00f9 sporgenti, una soluzione resa necessaria per soddisfare alcune normative giapponesi in tema di sicurezza. In totale furono circa 50\u00a0000 le \"4CV\" prodotte dalla Hino. Nel 1963 questo capitolo nella storia del costruttore giapponese si concluse e venne ripresa la normale produzione di automezzi pesanti.\nRiepilogo caratteristiche.\nDi seguito vengono riepilogate le caratteristiche relative alle varie versioni costituenti la gamma della \"4CV\" nell'arco della sua produzione. I prezzi riportati sono in franchi francesi e si riferiscono al livello di allestimento pi\u00f9 basso fra quelli indicati (in ordine crescente) e, salvo dove indicato diversamente, al momento del debutto nel mercato francese.\nLe fuoriserie su base 4CV.\nNel corso della sua carriera, la \"4CV\" ispir\u00f2 numerosi carrozzieri, anche molto rinomati. Dalla base meccanica della \"4CV\", questi carrozzieri, pi\u00f9 altri meno noti ma ugualmente dotati di lodevoli capacit\u00e0, seppero derivare inedite ed interessanti fuoriserie. Come spesso accadeva a quei tempi, non poche delle fuoriserie prodotte vennero anche impiegate in ambito sportivo, mentre altre vissero una pi\u00f9 tranquilla vita cittadina o vennero utilizzate solo in particolari occasioni. \nIl noto carrozziere Labourdette, ad esempio, realizz\u00f2 la cosiddetta \"4CV Vutotal\", una cabriolet dalle linee futuristiche caratterizzata fra l'altro da un parabrezza in due pezzi e senza montanti, secondo un brevetto depositato dallo stesso Labourdette. Sempre dallo stesso carrozziere venne realizzata un'altra cabriolet a due porte, stavolta conservando le forme della \"4CV\" di serie. Tale vettura fu anche impiegata in alcune competizioni sportive. Fra il 1949 ed il 1951 il pilota Louis Rosier progett\u00f2 e realizz\u00f2 prima una coup\u00e9 ed in seguito una barchetta con corpo vettura debitamente alleggerito e motore elaborato, cosicch\u00e9 la vettura riusciva a raggiungere i 180\u00a0km/h di velocit\u00e0 massima. Sia la coup\u00e9 che la barchetta di Rosier ebbero un corpo vettura completamente ridisegnato. Pi\u00f9 fedele alla \"4CV\" di serie era invece un'altra barchetta realizzata nell'officina belga Mouchiro, da cui in quegli anni usc\u00ec anche una coup\u00e9, anch'essa simile alle normali \"4CV\", ma dalla parte posteriore completamente ridisegnata.\nUna delle fuoriserie pi\u00f9 famose in assoluto \u00e8 per\u00f2 la \"4CV Jolly\", una spiaggina realizzata dalla Ghia in 50 esemplari per il mercato USA. Il carrozziere torinese si interess\u00f2 inizialmente anche ad un altro progetto, quello partorito dalla mente dei signori Maurice Mestivier e Roger Lepeytre, titolari della ditta \"Autobleu\", specializzata nella vendita di accessori auto. Essi concepirono su carta un'elegante coup\u00e9 per la cui realizzazione definitiva si affidarono proprio alla Ghia. Ma alcuni problemi nella realizzazione della vettura definitiva spinsero la \"Autobleu\" a dirottare il progetto al celebre Henri Chapron (noto soprattutto per le sue realizzazioni su base Citro\u00ebn). Grazie al carrozziere francese, la vettura riusc\u00ec persino ad essere prodotta in 81 esemplari, il che dimostra come, nonostante si trattasse di un'auto sconosciuta ai pi\u00f9, la coup\u00e9 \"Autobleu\" seppe imporsi anche nel limitato mercato delle fuoriserie di nicchia. La Ghia, fra l'altro, realizz\u00f2 anche due esemplari di cabriolet, oltre ai gi\u00e0 citati 81 esemplari di coup\u00e9. La coup\u00e9 di \"Autobleu\" venne in seguito considerata una delle pi\u00f9 riuscite fra le fuoriserie su base \"4CV\". La sua eleganza non manc\u00f2 di catturare anche alcuni personaggi del mondo dello spettacolo, fra cui l'attore Eddie Constantine.\nChapron realizz\u00f2 poi anche altre fuoriserie sfruttando la meccanica della \"4CV\", in particolare tre esempi di spider dalle linee sempre piuttosto arrotondate. Un'altra carrozzeria degna di nota tra quelle che si cimentarono con la \"4CV\" fu la Brissoneau et Lotz, che dalla popolare vettura francese estrapol\u00f2 due cabriolet dalla differente vocazione: la prima, pi\u00f9 corsaiola, era priva di particolari orpelli e poteva essere equipaggiata anche con il motore della \"R1063\", mentre la seconda, pi\u00f9 ricca di dettagli cromati, denotava una maggior eleganza, sottolineata anche dai cerchi a disco pieno, segno che ormai si era nel periodo finale della carriera della \"4CV\". Le due cabriolet di Brissoneau et Lotz erano accomunate da altre caratteristiche, come ad esempio la grossa presa d'aria verticale sulla fiancata.\nDal progetto di Zuick, concessionario Renault a Stoccarda, nacque una coup\u00e9 dalle linee in stile teutonico, in quanto ricordava da vicino molti tratti delle contemporanee Porsche 356. Altra pregevole coup\u00e9 fu quella realizzata dal carrozziere Pichon-Parat, con tetto in tinta differenziata rispetto al resto della carrozzeria. Sempre dal medesimo carrozziere venne realizzata nel 1955 un'altra coup\u00e9, denominata \"Isoard\" ed ancora pi\u00f9 intrigante della prima per via dell'ardita soluzione delle portiere ad \"ali di gabbiano\", una soluzione introdotta solo l'anno prima dalla ben pi\u00f9 esclusiva Mercedes-Benz 300 SL \"Gullwing\"\nUna particolare fuoriserie utilizzata in ambito sportivo fu anche quella realizzata dalla carrozzeria Antem e nota come \"R1064\", una denominazione con la quale si intendeva creare una sorta di continuit\u00e0 con la \"R1063\", che tanto successo ebbe in svariate specialit\u00e0 sportive. E in effetti, la \"R1064\" ottenne alcuni successi in campo sportivo: si trattava di una barchetta dal corpo vettura molto aerodinamico, con passaruota carenati.\nQuelle citate sono solo una parte dell'innumerevoli fuoriserie realizzate su base \"4CV\": in effetti la piccola di Casa Renault dell'immediato dopoguerra seppe conquistare il cuore di numerosi appassionati e specialisti del settore, tanto da finire per divenire una delle icone dei cosiddetti \"Treinte Glorieuses\", cio\u00e8 il periodo relativo ail miracolo economico francese.\nAttivit\u00e0 sportiva.\nLa \"4CV\" \u00e8 una delle protagoniste nel panorama dell'automobilismo sportivo francese dell'immediato dopoguerra. La vettura, specialmente nelle brillanti versioni \"R1063\" ha brillato nella maggiori competizioni automobilistiche mondiali, arrivando persino a trionfare nella propria categoria in eventi come la 24 Ore di Le Mans o il Rally di Montecarlo. La \"4CV\" fu impiegata a partire dal 1948, quindi poco dopo il suo lancio commerciale. Dopo un primo successo alla \"Course de C\u00f4te du Mont-Ventoux\" con il pilota Fran\u00e7ois Landon, arriv\u00f2 il trionfo a Montecarlo con i piloti Rosier (padre e figlio) nella categoria fra i 751 ed i 1100\u00a0cm\u00b3. Altri eventi in cui la \"4CV\" si mise in luce furono il Tour de France, la Coupe des Alpes e la Mille Miglia. A quest'ultima gara partecip\u00f2 la \"4CV\" pilotata da un giovane Jean R\u00e9d\u00e9l\u00e9, futuro fondatore della Alpine, che rimarr\u00e0 sempre legata alla Casa della Losanga. Ma ormai fu chiaro che, nonostante i suoi primi successi, la \"4CV\" risult\u00f2 seriamente penalizzata nelle categorie in cui veniva regolarmente inserita. La sua cilindrata di 760\u00a0cm\u00b3 la poneva in una posizione sfavorevole rispetto alle sue dirette avversarie nella categoria fra 751 e 1100\u00a0cm\u00b3, che era quella in cui pi\u00f9 spesso veniva inserita. Per questo motivo, gi\u00e0 nel 1950 il motore venne ridotto a 747\u00a0cm\u00b3, in maniera tale da rientrare nella categoria inferiore e poter cos\u00ec avere alcune carte in pi\u00f9 da giocare. Ufficialmente la \"R1063\" fu prodotta tra la fine del 1950 e gran parte del 1951, ma i primi esemplari furono messi in campo gi\u00e0 alcuni mesi prima, sebbene non ufficialmente dalla Renault, bens\u00ec da alcuni clienti privati. Tre di queste vetture termineranno la corsa ed una riuscir\u00e0 ad imporsi nella propria categoria. Ci\u00f2 spinger\u00e0 la R\u00e9gie a ritentare la sorte nell'edizione successiva della stessa gara. Nel 1951 vennero schierate nuovamente cinque \"R1063\" con motore portato a 43\u00a0CV, pannelli carrozzeria in alluminio e serbatoio maggiorato (da 27,5 a ben 68 litri) sistemato al posto della panchetta posteriore. La \"4CV\" di Landon ottenne la vittoria di categoria alla media di 111,597\u00a0km/h. Nel giugno del 1952, si ritent\u00f2, ma con un po' meno fortuna: la \"4CV\" dell'equipaggio R\u00e9gibus-Porta si classific\u00f2 seconda di categoria alla 24 Ore di Le Mans, alla media di 109,535\u00a0km/h. Sempre nel 1952, la barchetta \"R1064\" di Antem, gi\u00e0 brevemente descritta nel paragrafo precedente, venne lanciata sul circuito di Montlh\u00e9ry in una prova di velocit\u00e0 assoluta. La vettura riusc\u00ec a stabilire otto nuovi record internazionali di velocit\u00e0, tra cui il pi\u00f9 veloce giro di pista ad una media di 172,473\u00a0km/h.\nAltre vittorie di classe si ebbero nelle edizioni 1952, 1954 e 1956 della Liegi-Roma-Liegi, al Tour de France del 1952 e del 1953, nonch\u00e9 alle edizioni 1952, 1953, 1954 e 1959 della Mille Miglia. La \"Bol d'Or\" del 1952 e del 1953 fu vinta da una \"4CV Tank\", una vettura con carrozzeria altamente profilata e pilotata in entrambe le edizioni da Guy Michel. E ciononostante, questi successi furono solo una parte delle glorie sportive della \"4CV\", che vide anche alcune vittorie di categoria ottenute da piloti donna, come il Rally di Sanremo del 1952."}
{"id": "865601", "revid": "1516566", "url": "https://it.wikipedia.org/wiki?curid=865601", "title": "Spina (disambigua)", "text": ""}
{"id": "865602", "revid": "836193", "url": "https://it.wikipedia.org/wiki?curid=865602", "title": "Ferrovie Nord Milano", "text": ""}
{"id": "865603", "revid": "1610933", "url": "https://it.wikipedia.org/wiki?curid=865603", "title": "Cinghiale verrucoso di Giava", "text": ""}
{"id": "865604", "revid": "287204", "url": "https://it.wikipedia.org/wiki?curid=865604", "title": "7490 Babicka", "text": ""}
{"id": "865605", "revid": "287204", "url": "https://it.wikipedia.org/wiki?curid=865605", "title": "7492 Kacenka", "text": ""}
{"id": "865607", "revid": "287204", "url": "https://it.wikipedia.org/wiki?curid=865607", "title": "7498 Blanik", "text": ""}
{"id": "865608", "revid": "466539", "url": "https://it.wikipedia.org/wiki?curid=865608", "title": "Risultati sportivi della Lancia Ardea", "text": "Poich\u00e9 l'Ardea \u00e8 nata poco prima dello scoppio della Seconda Guerra Mondiale, il curriculum sportivo della vettura ha inizio nel dopoguerra, nel 1946.\nEcco dunque la tabella con i risultati conseguiti a partire dal 1946 da tutte le Ardea (le berline e le vetturette artigianali realizzate su base meccanica di questa piccola Lancia).\nL'albo dei risultati \u00e8 suddiviso in due parti: le gare \"importanti\" (di risonanza internazionale e/o su lunga distanza) definite \"Le grandi corse\" e le altre definite un po' genericamente come \"Le altre corse\".\nDa notare che le tabelle non comprendono le gare di pura regolarit\u00e0, le gimkane e tutte le prove in cui non sia previsto - neppure parzialmente - il fattore velocit\u00e0.\nLe grandi corse, dal 1947 al 1954.\nNell'elenco-gare riportato sotto \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc) e per ciascuna classe di cilindrata il migliore risultato conseguito tra coloro che disponevano di vetture Ardea (o derivate): molto spesso, altre vetture del medesimo modello si sono piazzate alle spalle di quella meglio classificata, ma di questi risultati, per intuibili ragioni di spazio, c'\u00e8 traccia (nel testo) soltanto quando le prestazioni realizzate sono in qualche modo degne di essere menzionate.\nNota: la abbreviazione \"N.D.\" significa che il dato \"Non \u00e8 Disponibile\"\n1947.\nCategoria Turismo Internazionale, classe da 751 a 1100\u00a0cm\u00b3: 1\u00b0 Coda Mario/Dama Remo (Lancia Ardea berlina) che coprono i km 1827,000 del percorso in 21 ore16'04\" alla media di km/h 85,904; bellissima gara di questa Ardea, che riesce nell'impresa di superare tutte le Fiat 1100, tra cui quella dei bravi Gino De Sanctis/Agostino Prosperi (che alla fine comunque accuseranno un ritardo di appena 5 minuti)\nCategoria Turismo, Classe da 751 a 1100\u00a0cm\u00b3: 1\u00b0 Sartori Antonio (Lancia Ardea berlina) che copre i km 303,800 del percorso in 5 ore04'21\" alla media di km/h 59,891; onesta prova di Sartori, che si posiziona grosso modo a met\u00e0 classifica nella graduatoria di classe, precedendo anche l'altra Ardea del bravo Mario Coda, proprio colui che un mese prima si era aggiudicato la classe 1100 alla Mille Miglia.\nCategoria Turismo, classe da 751 a 1100\u00a0cm\u00b3: 5\u00b0 Fra (Lancia Ardea berlina) che copre il percorso in 5 ore23'06\" (media non disponibile). Poco da dire circa la prestazione di questo pilota (indicato nelle cronache dell'epoca con il poco convincente cognome di \"Fra\"), che piazza la sua Ardea dietro a 4 Fiat 1100 e precedendo una Fiat 508 ed una 1100.\n1948.\nCategoria Turismo, classe fino a 1100\u00a0cm\u00b3: 3\u00b0 Coriasco Giuseppe/Bianchi Luigi (Lancia Ardea berlina) che coprono i km 1830,000 del percorso in 21 ore13'16\" alla media di km/h 86,234; delle tre Ardea che si presentano al \"via\" in questa classe (in mezzo a 15 Fiat 1100 ed a 2 Fiat 500) soltanto questa condotta da Coriasco/Bianchi conclude la corsa, dietro a due Fiat 1100 e davanti a due 1100 e una 500. Nella graduatoria assoluta, l'equipaggio Coriasco/Bianchi occupa la 52.esima posizione.\nCategoria Sport, classe da fino a 750\u00a0cm\u00b3: 3\u00b0 Panzacchi Giuseppe/Faccioli Aldo (OSFA-Lancia spider) che coprono i km 1830,000 del percorso in 20 ore48'45\" alla media di km/h 87,927; La vettura di Panzacchi/Faccioli - che \u00e8 una creazione artigianale OSFA (Officina Specializzata Faccioli Aldo) munita di motore Ardea con cilindrata ridotta a circa 750\u00a0cm\u00b3 - compie una gara apprezzabile finendo 47.esima assoluta ed \u00e8 preceduta nella propria classe soltanto dalla Fiat-Siata di Alessandro Fiorio/Pietro Avalle e dalla \"Topolino\" speciale di Carlo Francesconi/Gino Chinellato.\nCategoria Turismo, Classe da 751 a 1100\u00a0cm\u00b3: 4\u00b0 Sartori Antonio (Lancia Ardea berlina) che copre i km 303,800 del percorso in 4 ore44'56\"2/5 alla media di km/h 63,971; Antonio Sartori bissa la vittoria dell'anno prima, ottenendo un tempo di rilievo e finendo al 4\u00ba posto di classe (su 14 classificati) ed al 46\u00b0 della graduatoria assoluta; nella stessa classe, le altre Ardea in gara finiscono al 6\u00b0, all'11\u00b0 ed al 14\u00b0 (ed ultimo) posto: da segnalare la sempre ottima prova di Mario Coda, la cui Ardea \u00e8 quella che si colloca al 6\u00ba posto di classe (48\u00ba posto assoluto).\nCategoria Sport, Classe fino a 750\u00a0cm\u00b3: 2\u00b0 Zuccato Nino (\"Ardor\"-Lancia spider) che copre i km 303,800 del percorso in 4 ore21'01\" alla media di km/h 69,834; nella propria classe, Zuccato ottiene una ottima piazza d'onore (alle spalle della Fiat-Avalle-Siata di Alessandro Fiorio), guidando una speciale \"barchetta\" artigianale denominata \"Ardor\" (dove \"Ar\" sta per \"Ardea\" e \"dor\" sta per \"Dell'Orto\", dal cognome dell'ingegnere che ha realizzato la vettura) con motore derivato Ardea di cilindrata ridotta a circa 750\u00a0cm\u00b3. Il tempo spiccato da Zuccato lo pone al 27\u00ba posto assoluto.\n1949.\nCategoria Turismo, classe da 751 a 1100\u00a0cm\u00b3: 9\u00b0 Coda Mario/Tavolino Alessandro (Lancia Ardea berlina) che coprono i km 1080,000 del percorso in 16 ore36'42\" alla media di km/h 65,014. Mario Coda, vero \"specialista\" e forte \"interprete\" dell'Ardea, ottiene ancora una volta una prestazione di rilievo, anche se non eccezionale: unico a disporre di una Ardea in mezzo ad un nugolo di Fiat 1100, riesce a contenere il distacco ed a classificarsi al 9\u00ba posto di classe ed al 31\u00ba assoluto (su 47 classificati) \nCategoria Turismo, classe da 751 a 1100\u00a0cm\u00b3: 33\u00b0 Nicolai Antonio/Richter Gustavo (Lancia Ardea berlina) che coprono i km 1593,000 del percorso in 18 ore31'12\" alla media di km/h 86,015; soltanto tre sono le Ardea che prendono il via in mezzo a ben 51 Fiat 1100: ritiratasi quella dell'equipaggio pi\u00f9 prestigioso (Mario Coda/Luciano Pavignano), le due superstiti finiscono molto indietro in classifica: al 33\u00ba posto (124\u00ba assoluto) quella di Nicolai/Richter, al 36\u00b0 (137\u00ba assoluto) la seconda, pilotata da Vittorio Annoni e Cesare Citterio.\n1950.\nCategoria Turismo, classe da 751 a 1100\u00a0cm\u00b3: 5\u00b0 Bettinelli I. (Lancia Ardea berlina) . Il Rallye, che si articola in un percorso d'avvicinamento variabile da 721 a 784 chilometri (a seconda della citt\u00e0 scelta per la partenza) pi\u00f9 una prova complementare al Sestriere, vede in lizza, nella classe da 751 a 1100\u00a0cm\u00b3 di cilindrata, molte Fiat 1100, alcune Simca Huite, alcune Renault ed almeno 5 Ardea: quella di Bettinelli \u00e8 la meglio classificata (5\u00ba posto), mentre le altre finiscono all'8\u00b0, al 15\u00b0 , al 20\u00ba ed al 26\u00ba posto. \nCategoria Turismo, classe da 751 a 1100\u00a0cm\u00b3: 6 \u00b0 Giorgianni Pietro/Meli Alessandro (Lancia Ardea berlina) che coprono i km 1080,000 del percorso in 16 ore06'48\" alla media di km/h 67,025. L'Ardea di Giorgianni/Meli, unica vettura di questo tipo ad apparire in classifica, si piazza quasi esattamente alla met\u00e0 della classifica di questa classe (che conta 10 concorrenti regolarmente al traguardo, tutti su Fiat 1100) ma non compie una gara particolarmente brillante, ove si consideri che la migliore delle Fiat Topolino realizza un tempo addirittura un poco migliore.\nCategoria Turismo, classe da 751 a 1100\u00a0cm\u00b3: 27\u00b0 Maiani Guido/Pirazzoli (Lancia Ardea berlina) che coprono i km 1682,500 del percorso in 18 ore31'43\"3/5 alla media di km/h 90,804; tre Ardea al \"via\", due al traguardo, in 27.esima e 32.esima posizione: questo il bilancio finale, non proprio esaltante, della partecipazione Ardea alla XVII Mille Miglia.\nCategoria Sport, classe fino a 750\u00a0cm\u00b3: 3\u00b0 Avalle Pietro/Fiorio Alessandro (Alf-Lancia spider) che coprono i km 1682,500 del percorso in 16h17'51\u201d4/5 alla media di km/h 103,235; tra le piccole 750 sport - che vengono letteralmente decimate (57 al via, 18 al traguardo) - si distingue il 3\u00ba posto ottenuto dalla Alf, una spider basata su meccanica Ardea e costruita dagli stessi componenti l'equipaggio (\"Alf\" sta infatti per Avalle-Lancia-Fiorio). La vetturetta si piazza al 40\u00ba posto nella graduatoria assoluta.\nCategoria Turismo, Classe da 751 a 1100\u00a0cm\u00b3: 4\u00b0 Maiani Guido (Lancia Ardea berlina) che copre i km 303,800 del percorso in 4 ore44'02\"alla media di km/h 64,175; buona la prova offerta da questa Ardea, che si piazza al 4\u00ba posto di classe, non troppo distanziata dalle prime Fiat 1100.\nCategoria Sport, Classe da 751 a 1100\u00a0cm\u00b3: 5\u00b0 De Luca/De Rosa (Lancia Ardea) che coprono i km 723,000 del percorso in 10h24'43\u201d1/5 alla media di km/h 69,439. Mistero su questa Ardea che corre nel gruppo sport, con una prestazione non disprezzabile: era una berlina particolarmente elaborata e perci\u00f2 inserita nel gruppo \"sport\" oppure una delle tante artigianali vetturette basate su meccanica Ardea ? \nCategoria Turismo, Classe da 751 a 1100\u00a0cm\u00b3: 10\u00b0 Volpi Daniele (Lancia Ardea berlina) che copre il percorso (la gara si svolge su di un percorso di oltre 1.200 chilometri, una parte dei quali cronometrati come prove di velocit\u00e0: il dato relativo al chilometraggio di questi tratti di velocit\u00e0 non \u00e8 disponibile, comunque \u00e8 dell'ordine dei 130\u2013150\u00a0km) in 2ore 49'45\u201d4/5 2 (media non disponibile). Prestazione opaca di questa Ardea, che \u00e8 preceduta da tutte le Fiat 1100 e che segna tempi addirittura peggiori rispetto a quelli delle migliori Fiat Topolino.\n1951.\nCategoria Turismo, Classe da 751 a 1100\u00a0cm\u00b3: 1\u00b0 Fiorio Alessandro (Lancia Ardea berlina) con punti 582,61. Il Rallye, che si articola in un percorso d'avvicinamento di 1.800 chilometri circa pi\u00f9 un breve tratto di velocit\u00e0 ed una prova complementare, vede una bella affermazione dell'Ardea, che alla fine vince la propria classe davanti alle Fiat 1100 e realizza anche il miglior tempo di classe nella prova complementare di velocit\u00e0,\nCategoria Utilitarie, classe da 751 a 1100\u00a0cm\u00b3: 7\u00b0 Pagani Paolo/Franchi Luciano (LanciaArdea berlina) che coprono i km 1564,000 del percorso in 16h39'12\u201d alla media di km/h 93,915; nella classe 1100 utilitarie, alla partenza si contano 8 Lancia Ardea \"contro\" 38 Fiat 1100: la sproporzione \u00e8 evidente, comunque al traguardo finale di Brescia arriveranno 25 macchine, tra cui 5 Ardea, che finiranno al 7\u00b0, all'8\u00b0, all'11\u00b0, al 15\u00b0 ed al 25\u00b0 (e, ahim\u00e8, ultimo) posto.\nCategoria Sport, classe fino a 750\u00a0cm\u00b3: 12\u00b0 Vici Alessandro/Rossi P. (Vici-Lancia spider) che coprono i km 1564,000 del percorso in 19h26'15\u201d alla media di km/h 80,463; prova davvero modesta quella offerta dalla piccola barchetta costruita artigianalmente da Alessandro Vici e munita di motore Ardea con cilindrata ridotta a circa 750\u00a0cm\u00b3, che giunge all'ultimo posto di classe e ad uno degli ultimi posti della graduatoria assoluta (esattamente il 160.esimo su 173)\nCategoria Turismo, gruppo Fiat 1100 e Lancia Ardea: 6\u00b0 Pagani Paolo/Franchi Luciano (Lancia Ardea berlina) che coprono i km 680,000 del percorso in 7ore 20'58\u201d alla media di km/h 92,524. L'Ardea di Pagani/Franchi - favorita anche dalla squalifica di altri concorrenti - si piazza ad un discreto 6\u00ba posto di classe e 52\u00ba posto assoluto.\nCategoria Sport, classe fino a 750\u00a0cm\u00b3: 1\u00b0 Avalle Pietro/Fiorio Alessandro (Alf-Lancia) che coprono i km 680,000 del percorso in 6ore 10'29\u201d alla media di km/h 110,126. Prestigiosa vittoria, anche se ottenuta per un soffio: la barchetta di Avalle/Fiorio riesce a prevalere sulla pi\u00f9 quotata Patriarca-Giannini di Luigi Musso/Feliciani per appena 61\" (dopo oltre 6 ore di corsa) e a distanziare maggiormente tutti gli altri numerosi e temibili avversari.\nCategoria Turismo Nazionale di Serie: 23\u00b0 Bolla Gianfranco (Lancia Ardea berlina) che copre il percorso (la gara si svolge su di un percorso di oltre 1.200 chilometri, una parte dei quali cronometrati come prove di velocit\u00e0: il dato relativo al chilometraggio di questi tratti di velocit\u00e0 non \u00e8 disponibile, comunque \u00e8 dell'ordine dei 130\u2013150\u00a0km) in 2ore 19'54\u201d1/5 (media non disponibile). Il regolamento della gara prevede, per le vetture Turismo, gruppi di vetture dello stesso tipo, per cui l'affermazione di Gianfranco Bolla, che si aggiudica il \u201cgruppo lancia Ardea\u201d, a rigore forse non si pu\u00f2 definire vittoria di classe. L'Ardea di Bolla, comunque, \u00e8 ventitreesima tra tutte le macchine della categoria Turismo e segna il 9\u00ba tempo tra le vetture Turismo con cilindrata compresa tra 751 e 1100\u00a0cm\u00b3\n1952.\nCategoria Unica Turismo/Gran Turismo, classe da 751 a 1500\u00a0cm\u00b3: 5\u00b0 Barge/Pasteris (Lancia Ardea berlina) che portano a termine il lungo percorso (tra 1000 e 1300\u00a0km a seconda della localit\u00e0 di partenza e comprendenti una breve prova di velocit\u00e0 ed una prova complementare) totalizzando punti 583,16. Nella classe da 751 a 1500\u00a0cm\u00b3, che raggruppa vetture da turismo e da gran turismo, l'Ardea \u00e8 preceduta soltanto da 2 Porsche, 1 Fiat 1100 ed 1 Simca Aronde ma precede altre 2 Fiat 1100,1 Porsche, 1 Volkswagen, 1 Jowett e 4 Fiat 1400.\nCategoria Sport, classe fino a 750\u00a0cm\u00b3: 1\u00b0 Vici Alessandro/Cardinali (Vici-Lancia) che coprono i km 1080,000 del percorso in 14ore 43'36\u201d2/5, alla media di km/h. 73,335. Vittoria di questa barchetta artigianale, che, pur non ottenendo tempi strabilianti in assoluto, ha la meglio sulle altre vetturette di prevalente derivazione Fiat.\nCategoria Turismo Nazionale, classe da 751 a 1100\u00a0cm\u00b3: 24\u00b0 Cocchi Valentino/Gagliardo A (Lancia Ardea berlina) che coprono i km 1564,000 del percorso in 19h37'36\u201d alla media di km/h; 79,687; l'Ardea di Cocchi/Gagliardo \u00e8 la sola Lancia in gara in questa classe, dove impazzano le pi\u00f9 dotate Fiat 1100 (al via se ne contano infatti 29): alla fine, tuttavia, il 24\u00ba posto \u00e8 veramente insoddisfacente (i classificati sono infatti 25...) ed anche la media oraria realizzata \u00e8 molto modesta ed inferiore rispetto a quelle ottenute dalle Fiat Topolino.\nCategoria Sport, classe fino a 750\u00a0cm\u00b3: 8\u00b0 Vici Alessandro/Rossi P. (Vici-Lancia spider) che coprono i km 1564,000 del percorso in 18h37'11\u201d alla media di km/h 83,996; scialba prova di questa Vici-Lancia artigianale, che ottiene un modesto 8\u00ba posto di classe (su 14 classificati) e che soprattutto si inserisce soltanto al 210\u00ba posto in graduatoria assoluta (su 272 classificati).\nCategoria Sport, classe fino a 750\u00a0cm\u00b3: 7\u00b0 Vici Alessandro/Cardinali Rinaldo (Vici-Lancia spider) che coprono i km 736,000 del percorso in 8 ore20'49\u201d alla media di km/h 88,175; mai in corsa per le prime posizioni, questa Vici-Ardea accusa un pesante ritardo sui primi (l'ordine di grandezza \u00e8 1 ora e mezza) compiendo una corsa incolore.\nCategoria Sport, classe fino a 750\u00a0cm\u00b3: 8\u00b0 D'Angeli Gino/Giaron (Parisotto spider) che coprono i km 736,000 del percorso in 10 ore20'00\u201d alla media di km/h 71,225; fortemente attardato questo equipaggio, che dispone di una realizzazione artigianale Parisotto, forse munita di motore derivato Ardea: non \u00e8 escluso, per\u00f2, che la vettura montasse invece un motore d'origine Fiat.\nCategoria Turismo, classe da 751 a 1100\u00a0cm\u00b3: 3\u00b0 Cubeddu Achille (Lancia Ardea berlina) che copre i km 420,000 del percorso in 4ore 29'14\" alla media di km/h 93,599; l'Ardea del bravo Achille Cubeddu compie un'ottima gara, piazzandosi al terzo posto di classe, posizione destinata a modificarsi ed a migliorare (da 3\u00b0 a 2\u00b0) dopo la squalifica del concorrente originariamente classificato al secondo posto.\n1953.\nCategoria Turismo, Classe 751\u20131500\u00a0cm\u00b3: 4\u00b0 Crotti Luciano/Sassi Renzo (Lancia Ardea berlina) che portano a termine gli oltre 2.800 chilometri del percorso totalizzando 439,5 punti. Buon piazzamento di questa Ardea, penalizzata dal fatto di essere inserita nella classe con cilindrata fino a 1500\u00a0cm\u00b3. Malgrado prestazioni velocistiche forzatamente inferiori rispetto a rivali pi\u00f9 potenti (quali le \"sorelle maggiori\" Lancia Aprilia, le Fiat 1100, ed una Simca Aronde), Crotti/Sassi riescono dunque a pizzarsi al 4\u00ba posto di classe ed al 22\u00ba posto assoluto.\nCategoria Sport Internazionale, Classe fino a 750\u00a0cm\u00b3: 2\u00b0 Ricci Mario/Romiti (Frediani spider) che coprono i km 1080,000 del percorso in 13 ore42'27\u201d alla media di km/h 78,788. La vettura di Ricci/Romiti - una creazione artigianale dell'officina Frediani assemblata su telaio Fiat 500 e dotata di motore derivato Ardea e ridotto a circa 750\u00a0cm\u00b3 - si comporta egregiamente e conquista un apprezzabile posto d'onore nella classe riservata alle piccole 750 sport.\nCategoria Turismo, Classe da 751 a 1300\u00a0cm\u00b3: 21\u00b0 Marani G./Bruschi M (Lancia Ardea berlina) che coprono i km 1512,000 del percorso in 14ore 47'02\u201d alla media di km/h 102,273. Bella prestazione di Marani/Bruschi che riescono a piazzarsi al 21\u00ba posto \u2013 su 84 classificati \u2013 malgrado la presenza in gara di un centinaio di nuovissime Fiat 1100/103, di alcune Peugeot 203 e di una Simca Aronde; di rilievo anche il valore della media oraria ottenuta, superiore ai 100 all'ora.\nCategoria Sport, Classe fino a 750\u00a0cm\u00b3: 22\u00b0 Fiorio Alessandro/Borgogna F. (Alf-Lancia spider) che coprono i km 1512,000 del percorso in 17ore 53'30\u201d, alla media di km/h 84,508; contrapposta alle nuove DB Panhard, alle Dyna Panhard carrozzate Allemano, alle Renault ed alle italiche Giannini, Stanguellini, Moretti, eccetera, la barchetta Alf motorizzata Ardea non va oltre il 21\u00ba posto di classe, segnando un tempo molto alto.\nCategoria Sport, Classe fino a 750\u00a0cm\u00b3: 3\u00b0 Ricci Mario (Frediani spider) che copre i km 576,000 del percorso (8 giri da 72\u00a0km cada) in 8 ore26'58\u201d4/5 alla media di km/h 68,168. Il terzo posto ottenuto da Ricci non deve trarre in inganno, dal momento che i concorrenti classificati in questa classe sono soltanto tre ! La prestazione \u00e8 sostanzialmente modesta, ed anche il 19\u00ba posto nella graduatoria assoluta dev'essere ridimensionato, nel senso che i concorrenti che concludono la corsa sono appena 22. La vettura \u00e8 una artigianale \"barchetta\" ottenuta abbinando un telaio Fiat 500 ad un motore Lancia Ardea con cilindrata ridotta al di sotto dei 750\u00a0cm\u00b3\nCategoria Sport, Classe fino a 750\u00a0cm\u00b3: 6\u00b0 Cecchini Giorgio (Osfa-Lancia spider) che copre i km 635,000 del percorso in 7 ore50'14\u201d alla media di km/h 81,023. Cecchini, che compie una gara piuttosto anonima piazzandosi nella zona bassa della classifica (6\u00b0 su 9 classificati), dispone di una OSFA (Officina Specializzata Faccioli Aldo), ovvero una spider derivata Ardea con motore ridotto a circa 750\u00a0cm\u00b3, realizzata nel primo dopoguerra da Aldo Faccioli e recentemente ricarrozzata dalla carrozzeria Ortolani\nCategoria Sport, Classe fino a 750\u00a0cm\u00b3: 1\u00b0 Adanti Enrico/Vici Alessandro (Vici-Lancia spider) che coprono i km 383,000 del percorso in 3h50'42\u201d3/5 alla media di km/h 99,605; la \"barchetta\" Vici motorizzata Ardea, compie tutto il percorso in testa alla classe 750\u00a0cm\u00b3, ottenendo alla fine una media oraria non disprezzabile ed il 49\u00ba posto nella graduatoria assoluta.\nCategoria Sport, Classe fino a 750\u00a0cm\u00b3: 3\u00b0 Cecchini Giorgio/Cardinali Rinaldo (Osfa-Lancia spider) che coprono i km 383,000 del percorso in 3h54'32\u201d4/5 alla media di km/h 97,976; nelle fasi iniziali della corsa, l'equipaggio Cecchini/Cardinali (che dispone della Osfa gi\u00e0 vista alla Coppa della Toscana di un mese prima) \u00e8 secondo alle spalle della Vici-Lancia di Adanti/Vici, ma un lieve calo nel finale gli fa perdere una posizione. Al termine della prova, la Osfa sar\u00e0 terza di classe e cinquantaquattresima assoluta.\n1954.\nCategoria Sport, Classe fino a 750\u00a0cm\u00b3: 4\u00b0 Cecchini Giorgio/X (Osfa-Lancia spider) che coprono i 1.080\u00a0km del percorso in 14ore 00'39\u201d alla media di km/h 77,083; incolore la corsa di questa OSFA (Officina Specializzata Faccioli Aldo), la spider derivata Ardea con motore ridotto a circa 750\u00a0cm\u00b3, realizzata nel primo dopoguerra da Aldo Faccioli e ricarrozzata lo scorso anno dalla carrozzeria Ortolani, gi\u00e0 vista in corsa nel 1953 in alcune occasioni.\nCategoria Sport, Classe fino a 750\u00a0cm\u00b3: 7\u00b0 Lucini Carlo/Cavalletti (Osfa-Lancia spider) che coprono i km 1597,000 del percorso in 16ore 40'01\u201d alla media di km/h 95,818; unica vetturetta sport motorizzata Lancia, questa spider Osfa compie una gara senza infamia e senza lode, piazzandosi a centro classifica nella propria classe\nCategoria Sport, Classe fino a 750\u00a0cm\u00b3: 4\u00b0 Cecchini Giorgio/Cardinali Rinaldo (Osfa-Lancia spider) che coprono i km 383,000 del percorso in 3ore 49'16\" alla media di km/h 100,232; malgrado una prestazione migliore di quella ottenuta l'anno precedente, questo equipaggio, in virt\u00f9 delle notevoli velocit\u00e0 medie tenute dalle Fiat Stanguellini, non riesce ad andar oltre il 4\u00ba posto di classe (48\u00ba posto assoluto).\nCategoria Sport, Classe fino a 750\u00a0cm\u00b3: 8\u00b0 Vici Alessandro/X (Vici-Lancia spider) che coprono i km 383,000 del percorso in 4ore 12'11\u201d alla media di km/h 91,124; questa Vici-Lancia - che nel 1953 si era aggiudicata la classe sport 750\u00a0cm\u00b3 - quest'anno non bissa il successo, ma anzi finisce a fondo classifica (8\u00ba posto su 9 classificati).\nCategoria Sport, Classe fino a 750\u00a0cm\u00b3: 7\u00b0 Cecchini Giorgio (Osfa-Lancia spider) che copre i km 303,800 del percorso in 4ore 31'50\u201d alla media di km/h 67,055; prestazione decisamente poco brillante, che pone il pur valido Cecchini al 7\u00ba posto di classe, che peraltro corrisponde al penultimo.\nLe altre corse, dal 1946 al 1956.\nNelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc.) il migliore risultato conseguito tra coloro che disponevano di vetture Ardea (le berline e le artigianali barchette): spesso, altre vetture del medesimo modello si sono piazzate alle spalle di quella meglio classificata, ma di questi risultati non c'\u00e8 traccia nelle tabella (se non, talvolta, nelle \"note\") per evidenti ragioni di spazio.\nNote:\n1955.\nNon risulta che vetture Ardea o derivate abbiano ottenuto piazzamenti in gare svoltesi nel corso del 1955"}
{"id": "865612", "revid": "287204", "url": "https://it.wikipedia.org/wiki?curid=865612", "title": "7532 Pelhrimov", "text": ""}
{"id": "865618", "revid": "287204", "url": "https://it.wikipedia.org/wiki?curid=865618", "title": "7545 Smaklosa", "text": ""}
{"id": "865622", "revid": "287204", "url": "https://it.wikipedia.org/wiki?curid=865622", "title": "7548 Engstrom", "text": ""}
{"id": "865625", "revid": "287204", "url": "https://it.wikipedia.org/wiki?curid=865625", "title": "7578 Georgbohm", "text": ""}
{"id": "865627", "revid": "73550", "url": "https://it.wikipedia.org/wiki?curid=865627", "title": "Cajetani", "text": ""}
{"id": "865628", "revid": "287204", "url": "https://it.wikipedia.org/wiki?curid=865628", "title": "7595 Vaxjo", "text": ""}
{"id": "865629", "revid": "287204", "url": "https://it.wikipedia.org/wiki?curid=865629", "title": "7631 Vokrouhlicky", "text": ""}
{"id": "865631", "revid": "767487", "url": "https://it.wikipedia.org/wiki?curid=865631", "title": "Lingayen", "text": "Lingayen \u00e8 una municipalit\u00e0 di Prima classe delle Filippine, capoluogo della Provincia di Pangasinan, nella regione di Ilocos.\nLingayen ha dato i natali a Fidel Valdez Ramos, dodicesimo Presidente delle Filippine.\nLingayen \u00e8 formata da 32 baranggay:"}
{"id": "865632", "revid": "131962", "url": "https://it.wikipedia.org/wiki?curid=865632", "title": "Linggayen", "text": ""}
{"id": "865637", "revid": "78273", "url": "https://it.wikipedia.org/wiki?curid=865637", "title": "Diegone", "text": ""}
{"id": "865641", "revid": "339392", "url": "https://it.wikipedia.org/wiki?curid=865641", "title": "Sophia (religione)", "text": ""}
{"id": "865642", "revid": "228587", "url": "https://it.wikipedia.org/wiki?curid=865642", "title": "Hands Up", "text": ""}
{"id": "865646", "revid": "1305772", "url": "https://it.wikipedia.org/wiki?curid=865646", "title": "Man (Unix)", "text": "man \u00e8 un comando di cui la maggior parte dei sistemi operativi Unix e Unix-like dispone, per visualizzare le cosiddette \"man pages\" (abbreviazione di \"manual pages\") ovvero le pagine di manuale, che rappresenta un'ampia documentazione in linea utilizzata dalla quasi totalit\u00e0 delle distribuzioni GNU/Linux.\nStoria.\nLo \"UNIX Programmer's Manual\" (\"Manuale Unix per Programmatori\") fu pubblicato per la prima volta il 3 novembre 1971. Comunque, le pagine di manuale non furono disponibili in linea fino alla settima edizione di UNIX nel 1979.\nA quel tempo, la disponibilit\u00e0 della documentazione in linea attraverso il sistema delle \"pagine man\" fu considerato come un grande passo avanti. Oggigiorno, virtualmente ogni applicazione Unix a riga di comando \u00e8 corredata dalla propria \"pagina di man\", e la loro assenza \u00e8 generalmente percepita come indice di bassa qualit\u00e0 del software. Alcuni progetti, come Debian, si preoccupano anche di scrivere \"pagine man\" per quei programmi e comandi che ne sono privi.\nCaratteristiche.\nOgni \"pagina man\" \u00e8 un documento esplicativo di un comando, di una funzione o di un formato di file, o altro ancora, che descrive in maniera sintetica l'argomento e pu\u00f2 contenere riferimenti ad altre pagine.\nLe varie \"pagine man\" sono raggruppate in sezioni omogenee per tipo di argomento trattato (ad esempio vi \u00e8 una sezione per i comandi utente, una per le chiamate di sistema, una per i formati dei file di configurazione, ed altre ancora).\nLocalizzazione.\nLe \"pagine man\" sono tipicamente disponibili in lingua inglese, anche se per alcuni sistemi sono disponibili delle traduzioni.\nSintassi.\nPer accedere ad una pagina del manuale si pu\u00f2 utilizzare in una shell testuale il comando\n man \"nome_pagina\"\nad esempio \"man ftp\".\nTradizionalmente il riferimento ad una \"pagina man\" \u00e8 espresso usando la notazione \"\"nome_pagina\"(\"sezione\")\", per esempio ftp(1) o socket(2).\nLo stesso nome di \"pagina man\" pu\u00f2 apparire in pi\u00f9 di una sezione del manuale: questo succede quando il nome di una chiamata di sistema, un comando utente o un macro package hanno lo stesso nome e sono dunque in conflitto tra loro. Due esempi sono man(1) e man(7), oppure exit(1) ed exit(3).\nLa sintassi per accedere alle \"pagine man\" di una sezione del manuale che non sia quella predefinita varia tra le differenti implementazioni di \"man\": nella gran parte dei sistemi Unix e Unix-like, inclusi Linux ed i vari sistemi BSD, si usa indicare la sezione prima del nome della pagina. Ad esempio la sintassi per leggere la pagina relativa a printf(3) \u00e8:\n man 3 printf\nEsiste anche una pagina relativa al comando man, visibile tramite il comando man man.\nLe sezioni del manuale.\nL'insieme delle \"pagine man\" \u00e8 solitamente organizzato in otto sezioni numerate da 1 a 8. Ad esempio, su Unix BSD e Linux:\nLo UNIX System V utilizza uno schema di numerazione simile, eccetto che per la sezione 4, che \u00e8 per i formati di file, la sezione 5, che contiene i miscellanea, e la sezione 7, che \u00e8 per i file speciali.\nIn alcuni sistemi sono inoltre disponibili alcune delle seguenti sezioni:\nLe sezioni sono ulteriormente suddivise in sottosezioni usando un suffisso di una lettera, come ad esempio la sottosezione 3C per le chiamate di libreria C e la sottosezione 3M per la libreria matematica. Una conseguenza di ci\u00f2 \u00e8 che le pagine della sezione 8 (per i comandi di amministrazione del sistema) talvolta rimandano alla sottosezione 1M della sezione dei comandi generali.\nAltri suffissi assumono un significato generale tra le sezioni:\nLayout.\nTutte le pagine di manuale seguono un layout comune, che \u00e8 ottimizzato per la presentazione su semplice testo in ASCII - possibilmente senza alcuna forma di evidenziazione o controllo dei font. Le seguenti intestazioni delle sezioni sono quasi sempre presenti e sono sempre in questo ordine:\nPossono essere presenti anche altre sezioni, ma non sono ben standardizzate. Esempi comuni sono: OPTIONS, EXIT STATUS, ENVIRONMENT, KNOWN BUGS, FILES, AUTHOR, REPORTING BUGS e COPYRIGHT.\nFormato.\nIl formato usato per scrivere una \"pagina man\" \u00e8 quello del sistema troff, con una struttura di tipo macro package (orientata all'apparenza) oppure alternativamente mdoc (orientata alla semantica). Ci\u00f2 rende possibile ottenere da una pagina delle versioni PostScript o PDF, o vari altri formati ancora, sia per la visualizzazione che per la stampa (sebbene la maggior parte degli utenti preferisca ancora l'interfaccia testuale per la rapidit\u00e0 di consultazione).\nAlternative.\nPur essendo state realizzate nel tempo delle alternative al sistema delle \"pagine man\", poche di esse hanno riscosso una popolarit\u00e0 comparabile, con la possibile eccezione del sistema info del progetto GNU, che \u00e8 un primo sistema di ipertesto con il quale \u00e8 realizzata la documentazione ufficiale del progetto.\nNonostante la popolarit\u00e0 delle \"pagine man\", il fatto di prevedere una pagina individuale per ogni applicazione, unitamente ad altre pecche dovute anche allo sforzo di mantenere semplice il sistema di gestione, hanno motivato lo sviluppo di sistemi di documentazione alternativi, uno dei quali \u00e8 ad esempio il suddetto sistema \"info\".\nAd oggi la maggior parte delle applicazioni Unix dotate di GUI, ed in particolare quelle realizzate per le shell grafiche GNOME e KDE, prevedono una documentazione per l'utente finale in HTML o altri sistemi ipertestuali, e possono avviare automaticamente i visualizzatori necessari per poterla consultare."}
{"id": "865660", "revid": "287204", "url": "https://it.wikipedia.org/wiki?curid=865660", "title": "7647 Etrepigny", "text": ""}
{"id": "865661", "revid": "287204", "url": "https://it.wikipedia.org/wiki?curid=865661", "title": "7669 Malse", "text": ""}
{"id": "865663", "revid": "287204", "url": "https://it.wikipedia.org/wiki?curid=865663", "title": "7670 Kabelac", "text": ""}
{"id": "865664", "revid": "1543377", "url": "https://it.wikipedia.org/wiki?curid=865664", "title": "La neve, il cielo, l'immenso", "text": "La neve, il cielo, l'immenso \u00e8 un triplo cofanetto di Mia Martini edito nel 2005 dalla Sony Bmg.\nDescrizione.\nI primi due cd ripercorrono la carriera della cantante fino al 1989, lasciando ampio spazio a inediti ripescati due anni prima che in questo contesto sembrano sacrificare altri brani, tra i pi\u00f9 interessanti della produzione di Mia Martini.\nIl valore di questo cofanetto \u00e8 da attribuire, dunque, al terzo cd, in cui sono stati inseriti brani mai pubblicati e rarit\u00e0 assortite.\nIn particolare, il terzo CD contiene due brani registrati nel 1976 per l'album \"Canzoni venete\" di Sergio Endrigo, assieme al compianto cantautore, e \"Stelle di stelle\", duetto del 1990 con Claudio Baglioni incluso nell'album di quest'ultimo intitolato \"Oltre\".\nC'\u00e8, poi, \"Ritratto di donna\" nella versione registrata dal vivo al World Song Popular Festival Yamaha di Tokyo, dove Mia ottenne la vittoria.\nFanno la loro prima comparsa su cd alcune rarit\u00e0 relegate nei lati B di vecchi 45 giri: \"Sognare \u00e8 vita\" (retro di \"Libera\"), ma soprattutto \"Voglio te\" (retro di '\"E non finisce mica il cielo\") e \"Lucy\" (retro di \"Spaccami il cuore\"), entrambe scritte dalla stessa Mim\u00ec.\nPer la prima volta su cd anche \"Freedom is today\", versione inglese di \"Libera\", mentre \"Einsam\" \u00e8 la versione tedesca di \"Donna sola\", mai pubblicata.\nGli inediti assoluti (pochi): \"I've got a feeling\", \"No sugar tonight\" e \"Funk 49\" (appartenenti alla stessa sessione di \"We can work it out\", pubblicata in Canzoni segrete), pi\u00f9 \"Che settimana!\" del 1974.\nLa perla del disco \u00e8 la versione orchestrale di \"Dire no\", anche questa inedita.\nTracce.\nCd 1\nCd 2\nCd 3"}
{"id": "865668", "revid": "547034", "url": "https://it.wikipedia.org/wiki?curid=865668", "title": "La guerra dei regni", "text": "La guerra dei regni (Darkness)\u00e8 un ciclo di romanzi fantasy scritto da Harry Turtledove: sono sei libri e trattano di una guerra di proporzioni globali scoppiata nell'immaginario continente del Derlavai, dove la magia \u00e8 una scienza. \nElenco dei romanzi:\nMondo di Derlavai.\nLe vicende sono raccontante cambiando continuamente il punto di vista: i personaggi appartengono ai regni pi\u00f9 diversi e hanno i ruoli pi\u00f9 differenti; conosciamo cos\u00ec le impressioni del generale e dell'umile contadino, con una precisione dovuta alla formazione storica di Turtledove. Molti dei suoi personaggi sono anche l'equivalente di personaggi storici. La magia e animali fantastici, come i draghi, sono anche sostituti della tecnologia della seconda guerra mondiale. Questo ciclo \u00e8 anche e soprattutto una rivisitazione in chiave fantasy della seconda guerra mondiale. Importanti battaglie della serie si basano anche su famose battaglie ad esempio, la battaglia di Sulingen \u00e8 un analogo della battaglia di Stalingrado.\nLa maggior parte dell'azione della serie si svolge nel continente principale di Derlavai, situato nell'emisfero meridionale di un pianeta senza nome. Ci sono anche alcune masse di terra minori e catene di isole menzionate nella storia e sulla mappa inclusa nei romanzi. Il pianeta ha anche continenti pi\u00f9 piccoli come Siaulia e la Terra del popolo dei ghiacci.\nCi sono solo 12 paesi indipendenti: Algarve, Forthweg, Gyongyos, Jelgava, Sibiu, Kuusamo, Lagoas, Ortah, Unkerlant, Valmiera, Yanina e Zuwayza. Ci sono anche tre territori dipendenti (Bari, Grelz e Rivaroli). Le popolazioni sono per la maggior parte abbastanza omogenee che una differenza nel colore dei capelli \u00e8 abbastanza facile da far risaltarne uno. La stragrande maggioranza dei membri di un dato gruppo etnico derlavaiano ha la stessa combinazione di capelli e occhi.\nTutte le nazioni della serie \"Darkness\" sono monarchie con l'eccezione di Kuusamo, in cui sette principi hanno un accordo ereditario di condivisione del potere, sebbene in non tutte le monarchie assolute, i re (o principi in Kuusamo), sembrano avere il potere esecutivo. Ci sono ministri degli esteri, ma nessun primo ministro e nessun gabinetto. Nessuna delle persone ha nomi di famiglia, anche se sono membri della nobilt\u00e0. Nella misura in cui i monarchi sono limitati nel loro potere, la limitazione viene principalmente dalle aristocrazie ereditarie che mantengono ancora molti privilegi dei tempi feudali.\nLe nazioni della serie non hanno nomi inventati casualmente per le loro persone e luoghi. Piuttosto, ogni nazione ha nomi personali e geografici presi da una vera nazione sulla Terra. Turtledove ha, tuttavia, mescolato gli attributi in modo che un dato regno derlavaiano non sia immediatamente riconoscibile come affine dei paesi che hanno preso parte alla seconda guerra mondiale. Ad esempio, Unkerlant ha nomi di luogo e di persona germanici (tedesco, basso tedesco e franco). Forthweg ha una lingua germanica, inglese antico. Allo stesso modo, le nazioni algarviche parlano tutte latino-lingue derivate: Algarve parla italiano, Lagoas ha il portoghese e Sibiu il rumeno. Le lingue kauniane si basano sulle moderne lingue baltiche: il lituano \u00e8 il kauniano classico e il lettone per il valmeriano e il jelgaviano.\nL'Unkerlant, sebbene di lingua tedesca, \u00e8 una Russia inconfondibile sia nella sua cultura che nella sua politica. Kuusamo, invece, pur ricoprendo il ruolo strategico degli Stati Uniti, ha una cultura scandinava, in sintonia con la sua lingua finlandese. Allo stesso modo, mentre politicamente e strategicamente l'Algarve \u00e8 un chiaro analogo della Germania nazista - incluso il suo genocidio contro i kauniani/ebrei - la sua cultura sembra pi\u00f9 italiana che tedesca, in sintonia con la sua lingua.\nMagia.\nI maghi di Derlavai raccolgono poteri magici dai vari punti di potere sparsi per il pianeta e dalle linee di potere che li collegano, una scoperta recente fatta solo 200 anni prima dell'inizio dei libri. I maghi possono anche raccogliere la magia dal sacrificio umano. In quanto tale, l'operazione della magia dipende fortemente dalla posizione. Le citt\u00e0 grandi e moderne tendono ad essere situate su o vicino a punti di forza che forniscono l'energia per il funzionamento dell'illuminazione, del riscaldamento e di altri comfort della citt\u00e0.\nCi sono leggi fondamentali della magia, che richiedono uno studio intenso per padroneggiarle e diventare un mago. Sebbene esistano libri \"how-to\" popolari per il pubblico in generale, gli incantesimi pubblicati in essi non sono sempre affidabili e possono ritorcersi contro in modi pericolosi o imbarazzanti. I maghi professionisti si dividono in \"teorici\" e \"pratici\". I maghi teorici ricercano le relazioni e le leggi sottostanti che governano il comportamento della materia e dell'energia, formulano ipotesi espresse in complicate formule matematiche e escogitano accurati esperimenti per provare o confutare queste ipotesi empiricamente. I maghi pratici utilizzano le teorie ideate dai maghi teorici per creare dispositivi che possono essere utilizzati dal pubblico in generale.\nMagia e tecnologia.\nDerlavai ha attraversato una \"rivoluzione taumaturgica\" anzich\u00e9 una rivoluzione industriale, usando la magia come base per gran parte della sua tecnologia. A causa della magia, sembra esserci meno bisogno dell'industria di massa. Ci sono piante che producono ceramiche, ad esempio, in grandi quantit\u00e0, ma i colossi e i draghi sono allevati nelle fattorie e l'abbigliamento sembra essere fatto da sarti invece che nelle fabbriche.\nNella vita civile, la magia \u00e8 molto meno importante, essendo limitata ad applicazioni come contenitori di riposo (un analogo del frigorifero che funziona rallentando gli effetti del tempo sul suo contenuto), l'illuminazione (nei luoghi in cui tale potere magico \u00e8 disponibile) e navi di linea, mentre la magia militare \u00e8 coinvolta nella produzione e nell'uso di quasi tutte le armi e rifornimenti.\nLa maggior parte degli oggetti magici nel mondo di Derlavai sono analoghi ai dispositivi di tutti i giorni o militari nel nostro mondo. Mentre la serie \u00e8 pi\u00f9 interessata agli affari militari che a quelli economici, sembra che ci siano tre modelli di produzione in competizione:\nViene menzionato il fatto che dei Kuusamani hanno costruito rapidamente un nuovo porto in un'isola appena conquistata per magia, il che \u00e8 evidente dal fatto che tutti gli edifici sono gli stessi (indicando che gli incantesimi facevano ampio uso della \"legge di somiglianza\"). Si noti che solo un paese con molti maghi esperti avrebbe potuto risparmiare le risorse per tale costruzione. In un altro luogo si nota che la stampa viene solitamente eseguita con mezzi meccanici, ma la resistenza di Valmieren utilizza la magia per riprodurre un foglio di propaganda al fine di evitare il rilevamento da parte delle autorit\u00e0 occupanti. Il risultato di questa duplicazione magica \u00e8 leggibile, ma l'inchiostro si macchia facilmente poich\u00e9 \u00e8 stato prodotto senza le condizioni migliori o l'aiuto di un mago esperto.\nIl progetto Naantali.\nL'equivalente del Progetto Manhattan. Il progetto includeva oltre un centinaio di maghi che lavoravano a un progetto segreto per Kuusamo per creare una nuova arma magica. A causa dell'incapacit\u00e0 di nascondere i loro esperimenti magici, Algarve fece dei tentativi per interromperlo, ma fall\u00ec. A dun certo punto \u00e8 guidato dal personaggio di Pekka.\nL'arma richiede diverse creature viventi traendo un'enorme energia magica. Inoltre, i maghi stessi possono fornire l'energia a qualsiasi bersaglio, semplicemente indicando il punto sul globo. La magia pu\u00f2 anche creare un incantesimo protettivo per difendere una citt\u00e0 e deviare l'energia magica scagliata contro di essa. Si ipotizza che l'uso di umani possa creare un'esplosione magica pi\u00f9 potente.\nKauniani.\nI Kauniani sono l'equivalenti dell'Impero Romano e degli Ebrei. Kauniani sono caratterizzati da pelle chiara e capelli biondi. I kauniani affrontano sospetti e pregiudizi, e sono una minoranza separata e vagamente detestata in molte nazioni. I nomi kauniani (compresi quelli in Valmiera e Jelgava) sono tratti dalle lingue baltiche.\nIn origine la maggior parte del continente era coperta dall'Impero Kauniano. Quando l'Impero Kauniano cadde grazie alla \"irruzione algarviana\" - analoga alle invasioni germaniche del tardo impero romano - i Kauniani rimasero il gruppo culturale ed etnico dominante nel Derlavai orientale. Dapprima vissero in citt\u00e0 stato indipendenti e piccoli principati che in seguito si unirono negli stati di Jelgava e Valmiera. Jelgavan e Valmieran si sono sviluppati al punto che i loro abitanti non capiscono la lingua classica a meno che non la studino in modo speciale. L'antico kauniano \u00e8 una lingua di molti tempi e forme verbali, che ne fa un linguaggio di precisione. I kauniani mettono in gioco questa precisione quando passano a un linguaggio pi\u00f9 moderno, generalmente con disprezzo degli altri.\nNelle parti di Lagoas e Kuusamo che facevano parte dell'impero, i Kauniani scomparvero completamente. Nelle parti pi\u00f9 occidentali del continente, al contrario, i Kauniani divennero una minoranza etnica nei paesi formati dagli invasori \"barbari\": mantenendo una cultura minoritaria distinta e ampiamente separata, mantenendo l'antica lingua pi\u00f9 o meno nella sua forma originale come loro lingua quotidiana, mantenendo vestiti tradizionali come corte tuniche e pantaloni comuni ai tempi dell'Impero, e opponendosi all'idea di matrimoni misti. L'uso di pantaloni da parte delle donne kauniane tende ad essere una distrazione per gli altri popoli, poich\u00e9 i pantaloni attillati rivelano pi\u00f9 di quanto facciano le pi\u00f9 moderne tuniche al ginocchio. Questo spesso porta le donne kauniane a essere considerate sessualmente promiscue - uno stereotipo razziale diffuso che \u00e8 deliberatamente usato dal re Mezentio per fomentare l'odio dei Kauniani.\nNello stesso Algarve, i Kauniani sembrano, gi\u00e0 da diverse generazioni, essere profondamente assimilati nella societ\u00e0 circostante. Parlano algarviano, indossano kilt, si chiamano con nomi algarviani e i loro maschi hanno baffi in stile algarviano e si comportano nel modo sfacciato e da macho tipico della cultura algarviana. Fino all'inizio delle loro persecuzioni, c'erano eminenti studiosi kauniani presso l'Universit\u00e0 di Trapani.\nCi\u00f2 che accade ai Kauniani nella serie \"Darkness\" \u00e8 l'equivalente dell'Olocausto, dove i Kauniani sotto il controllo algarviano vengono sistematicamente privati dei loro diritti e la violenza contro di loro viene ignorata dalle autorit\u00e0. Alla fine, Algarve, di fronte a un disperato stallo contro l'Unkerlant, inizia a massacrare i Kauniani \"in massa\" per alimentare grandi quantit\u00e0 di stregoneria alimentata dall'energia della morte nel tentativo di rompere l'impasse. L'obiettivo ufficiale di Mezentio non \u00e8 sterminare i Kauniani ma vincere la guerra, quindi ai Kauniani viene fornito cibo adeguato per mantenerli in vita fino a quando non devono essere sacrificati per lo sforzo bellico. L'Unkerlant risponde a questi attacchi magici sacrificando la propria gente per attaccare Algarve allo stesso modo.\nMolti Kauniani non muoiono senza alcuna resistenza. I rimanenti Kauniani della citt\u00e0 di Eoforwic si uniscono in rivolta in un equivalente dell'insurrezione di Varsavia. Altri Kauniani usano la magia per assomigliare a tutti gli altri e sono in grado di nascondersi in bella vista.\nNazioni.\nTurtledove dipinge le sue nazioni come analoghe alle vere nazioni europee, includendo, per quanto possibile, le relazioni linguistiche reali. Ad esempio, gli analoghi derlavaiani delle nazioni germaniche sono le nazioni algarviche di Algarve, Sibiu e Lagoas, ma per confondere un po' le cose, ognuna usa nomi tratti da una diversa lingua romanza. Inoltre, la stragrande maggioranza degli individui appartenenti a ciascun gruppo linguistico condivide lo stesso colore di capelli e occhi. I popoli algarvici hanno i capelli rossi e gli occhi verdi, i popoli kauniani hanno i capelli biondi e gli occhi azzurri, e i popoli unkerlantici e la maggior parte degli altri hanno capelli e occhi scuri.\nAlgarve.\nL'equivalente della Germania nazista, governata dal re Mezentio, che \u00e8 analogo ad Adolf Hitler. Algarve fu sconfitto nella \"Guerra dei sei anni\" una generazione fa analogamente alla prima guerra mondiale, e costretta a firmare l'umiliante \"Trattato di Tartus\". Mezentio e i suoi generali hanno speso molto tempo ed energie nella preparazione di una vendetta su tutti i loro nemici, specialmente i Kauniani. Situato nel centro del continente, il popolo dell'Algarve \u00e8 caratterizzato da capelli rossi e occhi verdi, dall'esuberanza nelle parole e nei gesti, i maschi mostrano un comportamento machista. Il loro vestito tipico include il kilt. Ai loro nemici, gli Algarviani sembrano spesso arroganti e prepotenti, e la loro condotta guadagna ampiamente l'odio di coloro che hanno avuto la sfortuna di vivere sotto il loro dominio. Sebbene siano capaci di grande crudelt\u00e0, gli Algarviani possono anche essere abbastanza generosi a volte; si tolgono il cappello (a volte letteralmente) davanti a un nemico la cui condotta ha guadagnato il loro riluttante rispetto e gli stessi tratti culturali che li fanno apparire insopportabilmente arroganti nella vittoria consentono loro anche di affrontare le avversit\u00e0 - anche la certezza della morte imminente - con ammirevole coraggio e forza d'animo. I nomi algarviani sono tratti dall'italiano.\nForthweg.\nL'equivalente della Polonia. La sua gente \u00e8 dai capelli scuri, tarchiata, barbuta e incline a indossare lunghe tuniche. Molti secoli fa, parte dell'impero kauniano, circa un decimo della popolazione prebellica erano kauniani biondi, gli unici a Derlavai a parlare il kauniano classico come lingua di nascita. Prima della \"Guerra dei Sei Anni\", il Forthweg era diviso tra Algarve e Unkerlant, ma in seguito ottenne l'indipendenza dopo quella guerra. Re Penda dichiar\u00f2 guerra all'Algarve come parte della coalizione iniziale contro l'Algarve, ma fu attaccato sia dall'Algarve che dall'Unkerlant e il paese fu ripartito; in seguito il tutto viene occupato dall'Algarve e alla fine della guerra viene occupato dall'Unkerlant, che decide di non annetterlo a titolo definitivo ma di farne un satellite. Il Forthweg ha un clima subtropicale, con uliveti e agrumeti che sono una parte importante della sua economia agricola. Sia i Forthwegiani che i Kauniani amano molto raccogliere funghi. La citt\u00e0 pi\u00f9 grande del Forthweg, nonch\u00e9 la sua capitale, \u00e8 Eoforwic. I nomi Forthwegiani sono tratti dall'Inglese antico.\nGyongyos.\nL'equivalente del Giappone imperiale. Situato nell'estremo ovest del Derlavai, \u00e8 separato dall'Unkerlant da una vasta catena montuosa. La sua gente \u00e8 descritta come alta, ampia e muscolosa, con capelli e barbe biondi e ispidi, e sono l'unica nazione descritta come con diversi colori degli occhi. I nomi nella loro lingua provengono dall'ungherese. \u00c8 governato da un ekrekek (imperatore), invece che da un re, visto come un discendente diretto delle stelle e la persona con cui le stelle comunicano. La loro religione \u00e8 diversa da quella di tutte le altre nazioni, contraddistinte dal culto delle stelle (coloro su cui brillano le stelle sono benedetti, mentre coloro a cui \u00e8 negata la loro luce sono maledetti) e da un fortissimo tab\u00f9 contro il consumo della carne di capre.\nGyongyos e Kuusamo stavano combattendo una guerra per il possesso di isole nell'Oceano Bothenia quando scoppi\u00f2 la guerra di Derlavia. Nel secondo anno di guerra, Gyongyos attacc\u00f2 l'Unkerlant da ovest, ma non lo minacci\u00f2 mai allo stesso modo dell'Algarve, in parte perch\u00e9 l'Unkerlant si estende per un \"quarto del mondo\" e le valli che Gyongyos occupa sono molto scarsamente popolate. Per diversi anni, i Kuusamani avanzarono lentamente contro Gyongyos nel teatro Bothenian, catturando diverse isole chiave. Nel sesto anno di guerra, la magia kuusamana distrusse l'isola di Becsehely. I prigionieri di guerra gyongyosiani assistettero allo spettacolo, ma non riuscirono a convincere il governo dell'ekrekek a capitolare. Kuusamo ha risposto con un attacco magico alla capitale, uccidendo l'ekrekek e costringendo i Gyongyosiani inorriditi e demoralizzati alla resa. Un altro fattore che contribu\u00ec alla loro definitiva sconfitta fu la simultanea invasione di Gyongyos da parte dell'Unkerlant, una mossa analoga all'Invasione sovietica della Manciuria. \nJelgava.\nL'equivalente di Spagna e Portogallo. Jelgava \u00e8 raffigurata come una nazione pi\u00f9 piccola strettamente affine alla Valmiera per lingua, etnia e cultura e possiede colonie a Siaulia. Jelgava \u00e8 dominata da un'aristocrazia oppressiva e reazionaria, ed \u00e8 governata dall'odioso re Donalitu che fu sostituito dal fratello del re algarviano Mezentio quando la nazione fu occupata dall'Algarve (in questo caso, basato pi\u00f9 da vicino sulle guerre napoleoniche che sulla seconda guerra mondiale). Jelgava ha un clima subtropicale dove crescono ulivi e arance, ed \u00e8 separata dal resto del continente da un'alta catena montuosa. La capitale della Jelgava \u00e8 Balvi.\nKuusamo.\nL'equivalente degli Stati Uniti. Occupa la maggior parte dell'isola che condivide con Lagoas. Invece di un re, Kuusamo \u00e8 governato da sette principi ereditari che condividono il potere tra loro (pi\u00f9 o meno equivalente alla struttura federale degli Stati Uniti). La citt\u00e0 pi\u00f9 grande \u00e8 Yliharma. La sua gente ha un aspetto dell'Asia orientale ed i nomi nella loro lingua sono presi dal finlandese. Pur ricoprendo chiaramente il ruolo strategico degli Stati Uniti nella seconda guerra mondiale, la storia e la cultura di Kuusamo sono piuttosto diverse da quelle degli Stati Uniti. Piuttosto che una nuova nazione creata da immigrati, i Kuusamani sono orgogliosi della loro eredit\u00e0 di essere stati nella loro terra prima dell'arrivo dei Kauniani e dei Lagoani. Inoltre, la cultura kuusamiana sembra molto pi\u00f9 scandinava che americana.\nKuusamo fu coinvolto in una guerra con Gyongyos per il possesso di isole nell'Oceano Bothenia quando inizi\u00f2 la guerra di Derlavia rimanendo neutrali fino al secondo anno di guerra, quando Kuusamo dichiar\u00f2 guerra ad Algarve per il massacro dei Kauniani per la loro forza vitale. Gli Algarviani si vendicarono con un colpo magico contro la capitale, uccidendo due dei Sette Principi e distruggendo il palazzo principesco della citt\u00e0. Gli stregoni kuusamani riescono a scoprire un nuovo metodo di rilascio di energia magica, usandolo prima per contrastare gli incantesimi di Algarve e, infine, una versione pi\u00f9 potente dell'incantesimo viene utilizzata per distruggere la capitale di Gyongyos.\nLagoas.\nL'equivalente della Gran Bretagna, con nomi tratti dal portoghese. La sua capitale \u00e8 Setubal ed \u00e8 governata dal re Vitor. Condivide con Kuusamo una grande isola al largo della costa sud-orientale di Derlavai, che \u00e8 descritta come notevolmente pi\u00f9 grande dell'Algarve di cui etnicamente \u00e8 affine nel sangue e nei modi, con i capelli rossi e indossando kilt come gli Algarviani, che a volte \u00e8 sorprendente per altri membri di altri popoli che avevano imparato a odiare gli Algarviani. I Lagoani sono, tuttavia, unici nell'abitudine di legare i capelli in code di cavallo, cosa che gli Algarviani non fanno, e molti di loro hanno notevoli antenati kuusamani, incluso il personaggio di Fernao. Lagoas si un\u00ec alla guerra contro l'Algarve quando Sibiu fu invasa e sub\u00ec diversi attacchi aerei da parte dei draghi algarviani con sede a Valmiera. Le forze lagoane e kuusamane invasero Derlavai da est nel quinto anno di guerra sotto il comando del gran generale kuusamano Nortano. La capitale di Lagoas, Setubal, \u00e8 descritta come la citt\u00e0 pi\u00f9 ricca e cosmopolita del mondo. Ci\u00f2 \u00e8 dovuto in parte al fatto che Setubal si trova alla confluenza di pi\u00f9 linee di potere rispetto a qualsiasi altra citt\u00e0. Setubal ha una vasta rete di trasporti pubblici ed \u00e8 descritta come avente molti edifici insolitamente alti.\nOrtah.\nL'equivalente della Svizzera. Isolazionista, montagnosa e protetta dalle paludi. La sua gente \u00e8 generalmente lasciata sola sulla scena politica. Ortah \u00e8 stretta tra Algarve e Unkerlant. Di conseguenza, Ortah viene invasa verso la fine della guerra e diventa un satellite di Unkerlant come Forthweg e Yanina. Si suppone che il popolo di Ortah sia imparentato con il Popolo della Terra dei Ghiacci, e la loro lingua \u00e8 simile alla loro, in entrambi i casi derivata dall'ebraico.\nSibiu.\nEquivalente a Danimarca, Norvegia e Paesi Bassi. \u00c8 una nazione della catena di isole al largo della costa meridionale di Derlavai. La sua gente \u00e8 Algarvic nel sangue, ma si allea contro l'Algarve. Sibiu, \u00e8 un membro della coalizione iniziale, fu invaso da un attacco a sorpresa da Algarve nel primo anno di guerra e liberato nel terzo anno di guerra. Si dice che circa 300-250 anni nel passato Sibiu abbia combattuto una serie di guerre navali con Lagoas, per il commercio e il controllo del mare. Sibiu prende il nome da una citt\u00e0 della Transilvania. La capitale di Sibiu \u00e8 Tirgoviste. I nomi di Sibian sono tratti dal rumeno.\nUnkerlant.\nL'equivalente dell'Unione Sovietica. Occupa quasi tutta la parte occidentale del Derlavai. Gli Unkerlant etnici hanno i capelli scuri e sono tarchiati, ben rasati e indossano lunghe tuniche (la tendenza ad essere ben rasati \u00e8 ci\u00f2 che li distingue dai Forthwegiani), ma l'Unkerlant \u00e8 apparentemente la patria di minoranze etniche come la gente delle Mamming Hills nel sud, che assomigliano \"pi\u00f9 ai kuusamani che a qualsiasi altra cosa\". La sua gente viene trattata brutalmente dal paranoico e spietato re Swemmel, analogo a Joseph Stalin. Swemmel \u00e8 un uomo duro e sospettoso che ama bollire vivi i suoi nemici. Swemmel sconfisse suo fratello Kyot nella \"Guerra dei re gemelli\", l'equivalente della guerra civile russa, poco dopo la \"Guerra dei Sei Anni\". La capitale dell'Unkerlant \u00e8 Cottbus. I nomi in Unkerlant sono di origine tedesca o pseudo-tedesca.\nValmiera.\nEquivalente alla Francia. Si trova nella parte sud-orientale di Derlavai. I suoi abitanti sono discendenti dell'antico Impero Kauniano e come tali sono magri, biondi e con gli occhi azzurri e il loro abbigliamento \u00e8 tipicamente pantaloni e tuniche. Valmiera fu uno degli stati che dichiararono guerra all'Algarve nel primo anno di guerra. L'offensiva algarviana nella primavera del secondo anno port\u00f2 alla sconfitta e all'occupazione del paese. Le attivit\u00e0 della resistenza valmierana sotto l'occupazione, viste attraverso gli occhi del personaggio di Skarnu, sono strettamente equivalenti alla resistenza francese nella seconda guerra mondiale, mentre la collaborazione della maggior parte dei nobili e della polizia valmierana con gli occupanti ricorda il regime di Vichy. Tuttavia, la corrotta aristocrazia valmierana ricorda un periodo molto precedente nella storia francese, l'Ancien Regime pre-1789. I vincitori kuusaiani e lagoani danno ai valmierani una parte del bottino dopo la fine della guerra (come gli inglesi e gli americani nella Francia del 1945). La capitale di Valmiera \u00e8 Priekule, descritta come un centro di alta cultura.\nYanina.\nL'equivalente dell'Italia, anche se, stranamente, i suoi nomi sono chiaramente greci (es. Yanina, Patrasso). Alleata con l'Algarve all'inizio della guerra, la sua gente \u00e8 nota soprattutto per essere incompetente militarmente, anche se i singoli soldati e i dragonieri a volte mostrano coraggio. Inoltre, Yanina ha un possedimento coloniale nella strategica Terra del Popolo dei Ghiacci, che non \u00e8 in grado di difendere contro Lagoas, ed \u00e8 costretta a passare l'effettiva condotta della guerra nelle mani degli Algarviani (l'equivalente dell'Italia che passa la guerra in Nord Africa ai tedeschi sotto Erwin Rommel). Tuttavia, nell'ultima fase della guerra, l'esercito unkerlant/sovietico si avvicina al confine e il re di Yanina cambia rapidamente schieramento. I pompon che gli Yaninani indossano sulle scarpe sono fonte di costante scherno da parte dei membri di altre nazioni. Gli Yanina sono descritti come piccoli, scuri, dai capelli scuri e dal naso grosso, un po' come gli Unkerlanter ma pi\u00f9 bassi e meno tozzi. Condividono con gli Algarviani l'amore per i baffi ostentati e il comportamento macho; litigare \u00e8 considerato in modo semi-umoristico lo sport nazionale. La capitale \u00e8 Patrasso.\nZuwayza.\nL'equivalente della Finlandia. Situato su una penisola all'estremo nord di Derlavai. A causa del clima caldo, la gente dello Zuwayza di solito si spoglia nuda, fatta eccezione per gioielli, sandali e cappelli a tesa larga. Sono descritti come dalla pelle molto scura e i nomi Zuwayzin sono presi dall'arabo. Gli Zuwayzi sono noti per usare i cammelli quando si combatte. Lo Zuwayza un tempo era governato direttamente dall'Unkerlant, ma ottenne l'indipendenza dopo la \"Guerra dei sei anni\". L'Unkerlant attacc\u00f2 Zuwayza nel primo anno di guerra e guadagn\u00f2 territorio. Per rappresaglia, Zuwayza si alle\u00f2 con Algarve contro l'Unkerlant. Quando l'Algarve fu respinto, Zuwayza fu costretto a firmare una pace separata, concedendo all'Unkerlant grandi vantaggi, ma preservando la sua indipendenza. La capitale dello Zuwayzin \u00e8 Bishah.\nTerra del popolo dei ghiacci.\nL'equivalente del Nord Africa situato in un continente ghiacciato vicino al polo sud. La popolazione di entrambi i sessi ha un'estesa peluria corporea, nell'ordine dei primati, e sono gli unici ad adorare gli dei, invece degli spiriti. La loro lingua \u00e8 rappresentata dall'ebraico, come in Ortah. La magia che funziona bene a Derlavai non funzioner\u00e0 bene in quella terra; gli Algarviani lo impararono a loro svantaggio quando tentarono di uccidere i Kauniani l\u00ec.\nDucato di Bari.\nAll'incirca, l'equivalente della Renania o dell'Austria. Un tempo parte meridionale dell'Algarve, fu politicamente separata alla conclusione della \"Guerra dei Sei Anni\" e data l'indipendenza sotto il duca Alardo. L'annessione della regione da parte dell'Algarve caus\u00f2 l'attacco di Valmiera, Forthweg, Jelgava e Sibiu, scatenando la guerra derlavaiana.\nDucato di Grelz.\nL'equivalente dell'Ucraina. Situato nella parte meridionale di Derlavai. La sua gente \u00e8 unkerlant ma parla con un forte accento. Durante l'occupazione algarviana, viene trasformato in un \"Regno di Grelz\" fantoccio ed \u00e8 governato dal cugino di Mezentio, Raniero. Il supporto per il re straniero \u00e8 misto.\nMarchesato di Rivaroli.\nEquivalente dell'Alsazia-Lorena e dei Sudeti. \u00c8 un'area a lungo contesa tra Algarve e Valmiera, che fu incorporata in quest'ultima alla fine della \"Guerra dei Sei Anni\". La gente di Rivaroli ha un'alleanza con gli Algarviani, ribellandosi all'avvicinarsi dell'esercito algarviano nella prima parte della guerra, per la quale pagano a caro prezzo alla fine della guerra, venendo espulsi in massa dai Valmierani."}
{"id": "865678", "revid": "37401", "url": "https://it.wikipedia.org/wiki?curid=865678", "title": "Scuole socratiche minori", "text": "Per scuole socratiche minori si intendono quelle fondate dopo la morte di Socrate dai suoi pi\u00f9 vicini discepoli chiamati \"socratici minori\" poich\u00e9 sono considerati autori di una dottrina che riguarda aspetti parziali del pensiero del maestro che vengono talora alterati secondo la mentalit\u00e0 del tempo ma che tuttavia sono riconducibili alla filosofia di Socrate, in particolare al tema principale posto da quest'ultimo, ovvero il problema della fondazione di un'etica universalmente valida.\nFurono definite scuole socratiche \"minori\" dalla successiva storiografia filosofica per distinguerle dall'orientamento socratico \"maggiore\", rappresentato dalla filosofia di Platone, primo per importanza e per pregnanza di pensiero fra i discepoli di Socrate.\nSocrate nemico politico.\nL'origine delle scuole socratiche \u00e8 nei tragici avvenimenti relativi alla figura e all'insegnamento socratico che rappresentarono uno scandalo per l'Atene del V secolo a.C. retta da un governo democratico conservatore, formato da esiliati politici, con a capo Trasibulo, che riteneva Socrate un avversario politico sia per i rapporti che aveva avuto con Alcibiade, suo scapestrato discepolo e presunto amante, accusato di avere tradito Atene per Sparta, sia per la contestazione socratica di ogni autorit\u00e0 indiscussa.\nIl nuovo regime \"democratico\" voleva riportare la citt\u00e0 allo splendore dell'et\u00e0 di Pericle instaurando un clima di pacificazione generale riproponendo ai cittadini gli antichi ideali, i principi morali e i costumi tradizionali, fondati sulla religione ufficiale. Ma nella citt\u00e0 si diffondeva l'insegnamento, seguito con entusiasmo da molti, specie giovani, dei sofisti, i quali invece esercitavano una critica corrosiva di ogni principio e verit\u00e0 che si volesse dare per costituita dalla religione o dalla tradizione. A questi si aggiungeva Socrate, che con la sua dottrina imperniata sul dialogo, cio\u00e8 sulla messa in discussione di tutto ci\u00f2 che si voleva far passare aprioristicamente per vero, venne assimilato ai sofisti e considerato un nemico politico da eliminare. Da qui l'accusa di empiet\u00e0, il processo e la condanna a morte.\nIn vero, invece, era principalmente \u00abla diffidenza suscitata dai rapporti di Socrate con i \"traditori\" che spinse i capi della restaurata democrazia a sottoporlo a processo nel 400-399. Alcibiade e Crizia erano morti entrambi, ma i democratici non si sentivano al sicuro finch\u00e9 l'uomo che s'immaginava avesse ispirato i loro tradimenti esercitava ancora influenza sulla vita pubblica.\u00bb\nIl contrasto tra politica e morale.\nIn questo clima politico di restaurazione, accentuato dalla risonanza avuta dal processo e dalla morte di Socrate, molti suoi discepoli temendo per la loro incolumit\u00e0, lasciano Atene e si trasferiscono in altre citt\u00e0 dove fondano scuole filosofiche che dalle vicende della vita del maestro traggono la convinzione che la politica sia ormai cos\u00ec divergente dalla filosofia che occorre ritirarsi in se stessi e dedicarsi ad uno studio appartato dei temi etici che risolva gli individuali problemi esistenziali.\nAnche per il discepolo Platone la condanna del maestro ha evidenziato la contraddizione di aver giudicato come criminale \u00abil pi\u00f9 giusto\u00bb tra gli uomini. Ormai tra filosofia e vita politica esiste quell'incompatibilit\u00e0 gi\u00e0 riconosciuta da Socrate che, rifiutando la proposta di andare in esilio, nella \"Apologia\" accenna alla quasi ineluttabilit\u00e0 della sua condanna da parte dei politici. Compito dei filosofi \u00e8 allora per Platone quello di fare in modo che la filosofia non sia in contrasto con lo Stato, dove non accada pi\u00f9 che un giusto sia condannato a morte.\nSu l'insegnamento socratico Platone fonder\u00e0 il suo grande sistema filosofico-politico, altri ne considereranno aspetti parziali ma significativi.\nLa scuola di Megara.\nLa scuola fu fondata da Euclide di Megara (450 a.C./435 a.C.-375 a.C./365 a.C.), amico e discepolo di Zenone di Elea (489 a.C.\u2013431 a.C.) e di Socrate di cui, come racconta Platone, aveva assistito alla morte. Euclide si ritrova come narratore nel dialogo \"Teeteto\" dove Platone per\u00f2 non lo nomina mai come filosofo. Cos\u00ec anche Aristotele che tuttavia descrive quella di Megara come una scuola filosofica. \nLa logica.\nI seguaci della scuola pi\u00f9 noti furono Eubulide di Mileto (450 circa a.C.-380 a.C.), Stilpone di Megara e Diodoro Crono che elaborarono il loro pensiero nella seconda met\u00e0 del IV secolo a.C. sviluppando soprattutto gli studi sulla logica per i quali furono designati come i \"nuovi eleati\" eredi della dialettica di Zenone.\nA Eubulide vengono attribuiti paradossi celebri quali quelli del \"mentitore\", dell'\"Elettra\", del \"calvo\" o \"sorite\" e del \"cornuto\".\nApprofondimenti sulla logica vengono compiuti dai megarici riguardo alle tesi che negano che a uno stesso soggetto possano essere riferiti pi\u00f9 attributi (negazione della predicazione) e che uno stesso predicato possa essere attribuito a molteplici soggetti (negazione della generalit\u00e0 dei predicati) per cui ogni giudizio, inteso logicamente come la connessione di un predicato a un soggetto, in accordo con il pensiero di Parmenide (515 a.C.\u2013450 a.C.) sull'unicit\u00e0 dell'ente identico a s\u00e9 stesso, non pu\u00f2 che essere costituito da una identit\u00e0 (\"uomo \u00e8 uomo\", \"buono \u00e8 buono\" ecc.)\nContro la teoria del giudizio di Aristotele, per la quale si poteva di predicare un termine qualsiasi di un altro, osservava Stilpone di Megara, un altro allievo di Eubulide:\nInoltre \u00ab[Euclide] criticava le dimostrazioni attaccandone non le premesse, ma la conclusione. Rifiutava anche il procedimento comparativo, dicendo che esso si avvale di simili o di dissimili; se si tratta di simili, \u00e8 meglio guardare le cose stesse, che quelle cui sono simili; se si tratta di dissimili, l'accostamento \u00e8 superfluo.\u00bb\nLa morale.\nLa ricerca morale di Socrate in Euclide viene connessa alla filosofia eleatica di Zenone. Unico \u00e8 il bene che coincide con l'unico essere. L'essere e il bene si identificano nella loro immutabilit\u00e0, incorruttibilit\u00e0. Il puro ente parmenideo assume in Euclide diversi nomi ma convergenti: saggezza, dio, intelletto: \nIl bene come l'essere non pu\u00f2 essere colto nella vita di ogni giorno per cui il vero saggio cercher\u00e0 l'astensione da ogni desiderio o passione come regola di vita morale raggiungendo l'apatia.\nLe teorie morali dei megarici si assimilavano cos\u00ec a quelle dei Cinici, ed entrambe confluiranno nello stoicismo (308 a.C.) fondato da un discepolo di Stilpone, Zenone di Cizio.\nLa scuola cinica.\nIl nome di cinici (dal greco \u03ba\u03cd\u03c9\u03bd, \"cane\") sembra derivi dalla prima sede della scuola, chiamata \"Cinosarge\" (Il \"cane agile\"), un edificio periferico ateniese, sede di un antico santuario e di un ginnasio, che era l'unica istituzione pubblica in Atene che accogliesse tutti, compresi gli schiavi, gli illegittimi, gli stranieri.\nCinici era anche l'appellativo che fu loro dato in senso dispregiativo dalle correnti filosofiche avversarie che rimproveravano loro il comportamento animalesco e irrispettoso delle regole del buon vivere sociale. In vero i cinici stessi dichiaravano che il loro modello di vita era simile a quello del cane, semplice e naturale, e, come il cane, ringhioso verso chi lo disturbasse.\nPer i cinici la condanna a morte di Socrate aveva dimostrato che la presunta forza persuasiva del dialogo aveva fallito scontrandosi con la malvagit\u00e0 umana. Allora tanto valeva rinunciare a cercare la verit\u00e0 poich\u00e9 ognuno \u00e8 chiuso nei suoi limiti soggettivi e relativi. L'unica verit\u00e0 era quella offerta dalla semplicit\u00e0 della natura che ci mostra il modello di una vita autentica: badare alle cose essenziali per la conquista della vera libert\u00e0, quella che rigettava ogni \"nomos\", la consuetudine, la regola, i valori religiosi, culturali e sociali.\nIl saggio cinico doveva vivere seguendo la ragione, controllando con l'esercizio (\"askesis\") le passioni, per raggiungere il \"dominio di s\u00e9\" (enkrat\u00e8ia) e con essa l'autosufficienza (\"autarkeia\").\nLa scuola fu fondata da Antistene (444\u2013365) seguace di Gorgia, che in et\u00e0 matura aveva conosciuto Socrate, del quale era diventato discepolo. Diogene Laerzio, nelle \"Vite dei filosofi\", gli attribuisce la paternit\u00e0 dell'opera \"Sulla libert\u00e0 e la schiavit\u00f9\".\nAntistene disprezzava lo stile di vita della polis e si opponeva a tutti coloro che non conducevano una vita secondo natura e che credevano nelle differenze razziali e sociali e approvavano la schiavit\u00f9. Egli quindi non escludeva dalla sua predicazione i reietti e a chi lo accusava di frequentare quelli ritenuti malvagi, Antistene rispondeva: \u00abanche i medici stanno con i malati, eppure non si prendono la febbre.\u00bb \nIl cinico pi\u00f9 famoso fu Diogene di Sinope, che costrinse Antistene ad accettarlo come suo discepolo.\nDiogene ebbe come seguaci Monimo, Onesicrito, Cratete di Tebe con la moglie Ipparchia e il cognato Metrocle.\nIn tempi successivi agli inizi aderirono al cinismo Menedemo e Menippo di Gadara, il quale assieme a Bione di Boristene, Cercida e Telete fecero progredire la \"diatriba\" che dalla forma di una conversazione o discorso con toni satirici, aspri e impetuosi su argomenti preferibilmente a carattere etico rivolto ad un vasto pubblico, assunse con loro dignit\u00e0 di genere letterario.\nLa scuola cirenaica.\nIl discepolo di Socrate Aristippo, che soggiorn\u00f2 anche a Corinto e a Siracusa, dove probabilmente incontr\u00f2 Platone, \u00e8 considerato il fondatore della scuola che si svilupp\u00f2 nella citt\u00e0 libica di Cirene. Alla sua morte, verso il 355 a.C. gli successe la figlia Arete e il figlio di lei, autore della dottrina ufficiale della scuola, Aristippo Metrodidatta chiamato anche il Giovane, a cui si deve la dottrina dell'edonismo attribuita al caposcuola.\nPer i Cirenaici le sensazioni e le passioni costituivano la radice del sapere certo e il movente dell'agire. Il sapere filosofico, come ha insegnato Socrate, non mira alle certezze offerte dalla matematica e dalla fisica ma a regolare la condotta morale dell'uomo di modo che possa raggiungere il sommo bene che se per Socrate coincideva con la virt\u00f9, per i cirenaici, invece, consisteva nel piacere corporeo inteso come \"movimento calmo\", nel senso di \"dolce\", al quale si contrappone il dolore, \"movimento aspro\" e tormentoso. Bisognava dunque, comportarsi come Aristippo che \nUna ricerca dunque e un percorso verso il piacere inteso come \"carpe diem\", ben diverso dalla concezione eudemonostica epicurea tesa al conseguimento della felicit\u00e0.\nTuttavia, non ogni piacere \u00e8 di per s\u00e9 garanzia di bene; lo sono propriamente quei piaceri che la ragione valuta capaci di assicurarne il godimento: \u00abla cosa migliore non \u00e8 l'astenersi dai piaceri, ma il dominarli e non lasciarsi vincere da essi.\u00bb\nCome Socrate, che non volle mai ricoprire alcuna carica politica, anche i cirenaici diffidavano dal partecipare attivamente alla vita pubblica che \u00e8 causa di turbamento: meglio non legarsi poi ad appartenenze nazionali ma considerarsi liberi cittadini del mondo: \u00abio non mi chiudo in uno Stato, ma sono ospite dappertutto.\u00bb\nFino al III secolo a.C. i membri della scuola pi\u00f9 rilevanti furono \nLa scuola eliaco-eretriaca.\nTra le scuole socratiche minori viene annoverata anche quella fondata dal filosofo Menedemo di Eretria, che viene citato da Diogene Laerzio come filosofo e celebre autore di drammi satireschi, secondo solo per fama ad Eschilo, ma primo come tragediografo.. Molto abile nell'eristica, l'arte di contendere a parole, fu anche uomo politico.\nSi hanno scarse notizie di lui riportate in Diogene Laerzio, Cicerone, Plutarco, Simplicio: originario di Eretria, vissuto tra il 339 a.C. e il 265 a.C., dapprima discepolo della scuola di Fedone di Elide quando questa si dissolse conserv\u00f2 il suo pensiero fondando a Eretria assieme al suo amico Asclepiade di Fliunte una scuola filosofica.\nFu sospettato di voler tradire la patria in favore della Macedonia e per questo costretto a fuggire dalla Grecia per rifugiarsi alla corte di Antigono Gonata, dove mor\u00ec di disperazione: \u00ab...Ti spegnesti volontariamente non toccando cibo per sette giorni: gesto degno di un eretriese, ma non di un uomo, ch\u00e9 la disperazione fu la guida al tuo destino.\u00bb\nLa sua dottrina, vicina a quella della scuola di Megara, intellettualizza il sommo bene socratico identificandolo con l'unico essere eleatico mentre nell'etica riprende parzialmente il pensiero stoico."}
{"id": "865680", "revid": "29727", "url": "https://it.wikipedia.org/wiki?curid=865680", "title": "Dicerorhinus", "text": ""}
{"id": "865684", "revid": "1543377", "url": "https://it.wikipedia.org/wiki?curid=865684", "title": "Algoritmo Rete", "text": "Lalgoritmo Rete \u00e8 un efficiente algoritmo di pattern matching per l'implementazione di sistemi di produzione a regole. \u00c8 stato creato da Charles Forgy della Carnegie Mellon University. \nLa prima pubblicazione dell'algoritmo risale al 1974 e dopo rielaborato nel 1979 per la sua tesi di dottorato. \nL'algoritmo Rete \u00e8 alla base di alcuni tra i pi\u00f9 popolari sistemi esperti come ad esempio:\nUn'implementazione 'na\u00efve' di un sistema esperto dovrebbe verificare ogni regola rispetto ai fatti conosciuti presenti nella base di conoscenza attivando la regola necessaria e poi passando a controllare le altre regole applicabili. \nQuesto approccio 'na\u00efve' anche per piccoli sistemi con un numero prefissato di regole e fatti, si rivela molto inefficiente.\nL'algoritmo Rete fornisce una efficiente base per l'implementazione di un sistema esperto. \nUn sistema esperto Rete-based costruisce un network di nodi, dove ogni nodo (ad eccezione del nodo radice) corrisponde ad un pattern presente nella parte sinistra di una regola. Il cammino che collega il nodo radice al nodo foglia definisce una completa parte sinistra di una regola. Ogni nodo ha una memoria di fatti che soddisfano quel pattern. Questa struttura \u00e8 genericamente riconducibile ad un Trie\nCuriosit\u00e0.\nIl nome dell'algoritmo \u00e8 \"Rete\", anche in inglese: l'inventore ha voluto usare la parola latina. In inglese viene pronunciata 'Reet', 'Ree-tee' o, in Europa, 're-tay'."}
{"id": "865694", "revid": "287204", "url": "https://it.wikipedia.org/wiki?curid=865694", "title": "Aire (fiume Francia)", "text": "LAire \u00e8 un fiume delle Ardenne, nel nord della Francia. Affluente dell'Aisne, ha la sorgente vicino al villaggio di Saint-Aubin-sur-Aire. Il suo corso, lungo 143\u00a0km, attraversa i dipartimenti della Mosa e delle Ardenne e le citt\u00e0 di Pierrefitte-sur-Aire, Clermont-en-Argonne, Varennes-en-Argonne e Grandpr\u00e9, prima di affluire nell'Aisne nei pressi di Termes.\nIl bacino del fiume, che ha una portata di 13\u00a0m\u00b3/s, ha una superficie di 1.043\u00a0km\u00b2. Il fiume ha cinque affluenti: l'Ezrule, il Cousance, il Buanthe, l'Exermont e l'Agron. Prima di arrivare all'Aisne, il fiume affluisce nel Bar, a sua volta un affluente della Mosa."}
{"id": "865696", "revid": "4506", "url": "https://it.wikipedia.org/wiki?curid=865696", "title": "Baccu arrodas", "text": ""}
{"id": "865698", "revid": "23117", "url": "https://it.wikipedia.org/wiki?curid=865698", "title": "Ruben Sosa", "text": ""}
{"id": "865706", "revid": "767487", "url": "https://it.wikipedia.org/wiki?curid=865706", "title": "Mal\u0161\u00edn", "text": "Mal\u0161\u00edn \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865707", "revid": "1761453", "url": "https://it.wikipedia.org/wiki?curid=865707", "title": "Ingegneria dell'informazione", "text": "L'ingegneria dell'informazione \u00e8 il settore dell'ingegneria che si occupa della progettazione, realizzazione e gestione dei sistemi di trattamento e trasporto delle informazioni, caratterizzata da un forte aspetto multidisciplinare che include competenze diverse a vari livelli, sia hardware che software. L'ingegnere dell'Informazione \u00e8 il professionista iscritto al settore dell'Ingegneria dell'Informazione dell'Ordine degli Ingegneri, ovvero al settore C, anche conosciuto come settore ICT, dall'acronimo inglese che sta per Information and Communication Technology.\nDescrizione.\nEssa raggruppa le discipline ingegneristiche che si occupano della gestione di flussi di \"risorse\", siano queste di natura materiale (come beni o infrastrutture) o immateriale (come dati o servizi). In particolare consiste nello studio della trasmissione, dell'elaborazione, della conservazione (memorizzazione) e del trattamento dell'informazione. Fanno parte dell'Ingegneria dell'informazione:\nCorsi equiparati"}
{"id": "865712", "revid": "287204", "url": "https://it.wikipedia.org/wiki?curid=865712", "title": "Jos\u00e8 Perdomo", "text": ""}
{"id": "865714", "revid": "1097863", "url": "https://it.wikipedia.org/wiki?curid=865714", "title": "Mirkovice", "text": "Mirkovice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865715", "revid": "287204", "url": "https://it.wikipedia.org/wiki?curid=865715", "title": "Jose Perdomo", "text": ""}
{"id": "865719", "revid": "767487", "url": "https://it.wikipedia.org/wiki?curid=865719", "title": "Mojn\u00e9", "text": "Mojn\u00e9 \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865725", "revid": "30610", "url": "https://it.wikipedia.org/wiki?curid=865725", "title": "Giulio Sabino", "text": "Rivolta.\nMembro della trib\u00f9 dei Lingoni, partecip\u00f2 nel 70, assieme al treviro Giulio Tutore, alla rivolta di Giulio Classico contro i Romani, nelle province di Germania superiore e inferiore, che rientrava nella pi\u00f9 ampia rivolta dei Batavi. Il motivo della sua rivolta fu una ambizione fomentata non solo dalla sua vanit\u00e0, ma anche dalla pretesa di essere un discendente di Gaio Giulio Cesare per parte di sua nonna: richiese infatti che i suoi uomini lo chiamassero \"Caesar\".\nAl comando di un grosso corpo di irregolari lingoni, Sabino attacc\u00f2 i Sequani, che avevano rigettato la proposta dei capi della rivolta di insorgere contro i Romani assieme alle altre popolazioni gallo-germaniche. Nella battaglia che ne deriv\u00f2 Sabino fu per\u00f2 sconfitto e messo in fuga.\nSabino si rifugi\u00f2 in una villa di sua propriet\u00e0: nascostosi nei sotterranei, diede fuoco alla villa distruggendola, facendo cos\u00ec credere di essere morto nell'incendio. Rimase nascosto per nove anni grazie ai propri amici ed alla propria moglie, Epponina o Peponila, ma fu infine catturato e portato a Roma, dove fu messo a morte per ordine dell'imperatore Vespasiano.\nGiudizio sulla rivolta.\nLa rivolta di Sabino, sebbene intrecciata con quella di Civile e dei suoi Batavi, ebbe delle caratteristiche differenti. Mentre i Batavi erano rimasti una popolazione \"barbara\", anche se con contatti con i Romani che arrivavano a fornire numerose unit\u00e0 di combattenti, i Lingoni erano profondamente romanizzati. Questa differenza fece s\u00ec che i Batavi si appellassero alle altre popolazioni gallo-germaniche proponendo di liberarsi dal giogo romano; al contrario, l'intenzione di Sabino e Tutore era quella di formare un impero che fosse la continuazione di quello romano, che sembrava prossimo alla caduta."}
{"id": "865726", "revid": "436907", "url": "https://it.wikipedia.org/wiki?curid=865726", "title": "I colori del mio universo", "text": "I colori del mio universo \u00e8 la seconda collezione, uscita nel 2006 per la Sony Bmg, composta quasi interamente da inediti di Mia Martini.\nNel primo cd, di inediti assoluti, spiccano \"Suite per un'anima\" (del 1972, su testo molto intenso di una giovane Mim\u00ec e musica di Michelangelo e Carmelo La Bionda), il \"rap ante-litteram\" \"Ma come sto\" (1982), \"Meglio s\u00ec, meglio se\" (1975) e soprattutto \"Grande pi\u00f9 di lei\" (1975), melodica e sofferta.\nNel secondo cd troviamo provini e versioni quasi tutte inedite di brani gi\u00e0 noti o comunque gi\u00e0 pubblicati: da segnalare l'intensa \"Ritratti della mia incoscienza\" (solo chitarra, del 1974), una versione \"alternativa\" de \"L'amore \u00e8 il mio orizzonte\", sfortunata canzone pop melodica pubblicata su 45 giri nel 1976.\nVi sono poi \"Stelle\" e \"La costruzione di un amore\" eseguite al teatro Ciak di Milano, all'interno del concerto \"Miei compagni di viaggio\" con cui la cantante intendeva abbandonare le scene nel 1983.\nIl titolo non brilla per originalit\u00e0 e non tutte le tracce rendono giustizia al talento e alla professionalit\u00e0 che erano qualit\u00e0 proprie dell'artista, ma nel complesso si tratta comunque di un'altra iniziativa interessante.\nTracce.\nCd 1\nCd 2"}
{"id": "865734", "revid": "228587", "url": "https://it.wikipedia.org/wiki?curid=865734", "title": "Carlo da Sezze", "text": "Biografia.\nFiglio di Ruggero e Antonia Maccioni, Giancarlo Marchionne nacque a Sezze il 19 ottobre 1613. Dopo un'istruzione di base, sicuramente elementare, Giancarlo si rifiut\u00f2 di proseguire gli studi a causa di un non meglio specificato incidente con il maestro. Per questo motivo venne avviato dai genitori al lavoro dei campi.\nPronunciato il voto di castit\u00e0, nel 1636 chiese ed ottenne di entrare nella provincia romana dei Frati minori riformati (dal 1897 confluiti nella famiglia francescana dei Frati minori, grazie all'unione operata da papa Leone XIII); nel 1637 emise la professione religiosa con il nome di fr\u00e0 Carlo da Sezze.\nAi lavori consueti del suo stato (era religioso laico, e dunque fu addetto alla cucina, al refettorio, alla portineria, al giardino, alla \"cerca\") un\u00ec un'insospettabile attivit\u00e0 letteraria: produsse scritti che vanno dall'autobiografia alla teologia mistica. Fu inoltre consigliere di prelati e di membri dell'aristocrazia romana.\nFr\u00e0 Carlo da Sezze mor\u00ec a Roma il 6 gennaio 1670, circondato da una notevole fama di santit\u00e0.\nIl culto.\nI processi per la definizione canonica della sua santit\u00e0 iniziarono abbastanza presto ma subirono poi una battuta d'arresto a causa della condanna di sua sorella, monaca clarissa a Sezze, emessa dalla congregazione del Sant'Uffizio.\nA causa di questi avvenimenti, la sua beatificazione venne proclamata solo nel 1882 da papa Leone XIII, mentre la canonizzazione fu celebrata da papa Giovanni XXIII il 12 aprile 1959. San Carlo da Sezze \u00e8 l'unico santo canonizzato ad avere ricevuto, in vita, durante l'adorazione eucaristica, una ferita al cuore causatagli da un \"raggio\" proveniente dall'ostia consacrata.\nLe sue spoglie sono conservate nella chiesa romana di San Francesco a Ripa, dove mor\u00ec, nella cappella a lui dedicata.\nInsieme a san Lidano d'Antena (1026-1118) \u00e8 patrono della citt\u00e0 di Sezze e della diocesi di Latina-Terracina-Sezze-Priverno."}
{"id": "865738", "revid": "1924342", "url": "https://it.wikipedia.org/wiki?curid=865738", "title": "Bedtime Story", "text": "Bedtime Story \u00e8 una canzone della cantante Madonna. Uscito nel febbraio del 1995 \u00e8 il terzo singolo estratto dall'album \"Bedtime Stories\".\nIl brano \u00e8 stato inserito nella raccolta di successi di Madonna uscita nel 2001 \" GHV2\".\nDescrizione.\n\"Bedtime Story\" \u00e8 ritenuto formalmente il risultato di una collaborazione tra Madonna e la popstar islandese Bj\u00f6rk. Estimatrice dei lavori di Bj\u00f6rk, Madonna espresse l'intenzione di collaborare con lei. Bj\u00f6rk rifiut\u00f2 inizialmente quest'opportunit\u00e0, sentendo istintivamente che sarebbe stato un errore. Il coproduttore dell'album \"Bedtime Stories\", Nellee Hooper (gi\u00e0 produttore di alcuni lavori di Bj\u00f6rk) chiese a Bj\u00f6rk di contribuire alla realizzazione dell'album. Bjork non voleva scrivere la canzone per Madonna anche perch\u00e9 non ama scrivere musica per persone che non conosce personalmente e per questo ha co-scritto la canzone per il suo amico che ne era il produttore, partendo dalla base dell'allora inedito Sweet intuition. Da ci\u00f2 la dichiarazione di Bjork in varie interviste in cui afferma di non aver mai scritto una canzone per Madonna, ma solo per il suo amico Nellee Hooper. Di fatto nessun incontro o dialogo tra Madonna e Bjork si \u00e8 mai verificato.\nPer essere un brano dance di Madonna, la canzone \u00e8 decisamente poco convenzionale, con una base musicale minimal-trance e testi che descrivono un viaggio nel subconscio. Il brano ha raggiunto la Top 5 nel Regno Unito e in Australia diventando una hit da discoteca. Negli Stati Uniti ha raggiunto solamente la posizione 42 diventando il primo singolo di Madonna dopo \"Burning Up\" (1983) a non raggiungere la Top 40. Alcuni fan di Madonna hanno riconosciuto nella struttura di \"Bedtime Story\" un segnale del suono progressive ed elettronico che sarebbe seguito tre anni dopo con il successivo album di Madonna, \"Ray of Light\".\nIl brano \u00e8 stato remixato diverse volte. Oltre alla versione \"single edit\" della canzone, sono stati commissionati diversi dance remix, tra cui due di Junior Vasquez e di Orbital. Anche Jason Nevins ha remixato la canzone, senza per\u00f2 mai pubblicarla.\nUn elemento vocale distorto di Bedtime Story \u00e8 stato aggiunto da Nellee Hooper nel remix del brano del 1996 dei Garbage \"#1 Crush\", proprio all'inizio della canzone.\nIl video.\nIl video del brano, diretto da Mark Romanek (che diriger\u00e0 pi\u00f9 tardi \"Scream\" per Michael Jackson), ha debuttato in uno speciale di MTV intitolato \"Madonna's Bedtime Story Pajama Party\", in cui Madonna leggeva una favola della buonanotte nella Webster Hall di New York City a un pubblico di invitati selezionati (tutti vestiti in pigiama).\nIl video, girato agli Universal Studios a Universal City (California) tra il 5 e il 10 dicembre 1994, \u00e8 uno dei pi\u00f9 sperimentali di Madonna. All'epoca era il videoclip pi\u00f9 costoso mai girato (\u00e8 costato 5 milioni di dollari). Fino al 2005 il video \u00e8 stato proiettato in diverse gallerie di arte moderna, tra cui il Museum of Modern Art di New York, in cui \u00e8 conservato nella collezione permanente insieme a un altro video diretto da Romanek per la canzone \"Closer to God\" dei Nine Inch Nails, ed \u00e8 spesso considerato uno degli esempi pi\u00f9 espressivi di video musicali.\nIl video visualizza il concetto della canzone, mostrando immagini oniriche e relative a un qualche stato di inconscio. All'inizio del video, Madonna appare sdraiata su un tavolo collegato ad un macchinario che visualizza i suoi sogni, le cui immagini si sviluppano per tutto il video. La cantante indossa una variet\u00e0 di parrucche, fluttua nell'aria, d\u00e0 vita a delle colombe e, alla fine del video, il suo viso \u00e8 mostrato con occhi al posto delle labbra e viceversa (chiara ispirazione ai dipinti di Frida Kahlo).\nIn una intervista del 1999 con la rivista \"Aperture\" Madonna ha dichiarato: \u00abIl mio video di \"Bedtime Story\" \u00e8 completamente ispirato a tutte le pittrici surrealiste, come Leonora Carrington e Remedios Varo. C'\u00e8 una inquadratura dove le mie mani sono protese verso il cielo e le stelle mi girano intorno. Un'altra dove veleggio in un corridoio con i capelli fluttuanti dietro di me, un'altra ancora dove le colombe mi escono dal ventre. Tutte queste immagini sono un omaggio a pittrici surrealiste. C'\u00e8 anche qualche riferimento a Frida Kahlo\u00bb.\nPromozione.\nIl brano fu promosso da Madonna con un live ai \"Brit Awards\" a Londra nel 1995 in cui l'artista indossava un lungo abito bianco di Versace e sfoggiava lunghissimi capelli biondi.\nMadonna ha poi presentato il brano in una nuova versione ispirata al remix degli Orbital durante il suo Re-Invention Tour del 2004. Il brano era accompagnato da un video girato da Dago Gonzalez per l'occasione, in cui Madonna appare con capelli lunghi, lisci e biondi, tra cavalli bianchi che corrono tra le dune.\nTracce.\nSingolo 7\" CD Europa\nSingolo maxi 12\" CD Europa\nSingolo 7\" CD MC Stati Uniti\nSingolo maxi 12\" CD Stati Uniti\nDigital Remixes"}
{"id": "865741", "revid": "767487", "url": "https://it.wikipedia.org/wiki?curid=865741", "title": "Net\u0159ebice (Boemia meridionale)", "text": "Net\u0159ebice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865742", "revid": "336556", "url": "https://it.wikipedia.org/wiki?curid=865742", "title": "Biblioteca nazionale di Torino", "text": "La Biblioteca nazionale universitaria di Torino \u00e8 una delle pi\u00f9 importanti biblioteche italiane.\nLa sede, in piazza Carlo Alberto, di fronte a palazzo Carignano, \u00e8 stata interamente ricostruita tra il 1958 e il 1973.\nLa biblioteca appartiene al Ministero della cultura e partecipa al Servizio bibliotecario nazionale (SBN).\nStoria.\nLe sue origini risalgono al 1720, quando Vittorio Amedeo II di Savoia diede vita alla Regia Biblioteca Universitaria, frutto dell'unione della raccolta libraria dell'ateneo torinese e del fondo ducale sabaudo. Tra i secoli XVIII e XIX, nell'ottica di sostegno all'attivit\u00e0 scientifica promossa dai Savoia, alla biblioteca confluirono molti lasciti e acquisizioni, tra cui, nel 1824, quello della maggior parte dei manoscritti dell'antica biblioteca dello Scriptorium dell'abbazia di San Colombano a Bobbio (PC), della quale altri codici sempre a Torino sono conservati alla Biblioteca Reale e all'Archivio di Stato.\nDichiarata biblioteca nazionale nel 1873, alla fine dell'Ottocento accoglieva 250.000 volumi, 4.200 manoscritti e 1.000 incunaboli. Il 26 gennaio 1904 un incendio distrusse met\u00e0 dei manoscritti - alcuni di estrema rarit\u00e0 e valore - e 30.000 volumi. \nNel dicembre dello stesso anno la direzione della biblioteca fu assegnata a Giuliano Bonazzi. Il quale, intrapresa immediatamente un'opera di riordinamento e di ricostruzione della biblioteca, riusc\u00ec a riaprire al pubblico i nuovi locali dopo meno di un anno, dopo aver provveduto ad una pi\u00f9 funzionale sistemazione dei servizi e del materiale librario. \nGli effetti dei bombardamenti del 1942 danneggiarono ulteriormente parte dei volumi a stampa custoditi nella biblioteca.\nLa vecchia sede della Biblioteca nazionale universitaria \u00e8 stata distrutta durante la seconda guerra mondiale.\nLa nuova sede \u00e8 stata costruita nell'area delle ex-Scuderie di palazzo Carignano in piazza Carlo Alberto. Nel 1958, in seguito a concorso, il progetto e la direzione lavori sono stati fatti dagli architetti Massimo Amodei, Pasquale Carbonara, Italo Insolera, Aldo Livadiotti, Antonio Quistelli, conservando su piazza Carlo Alberto la superstite facciata delle scuderie e costruendo invece interamente ex novo il restante fabbricato.\nPatrimonio.\nNel 2011 la Biblioteca nazionale universitaria di Torino possedeva 763.833 volumi a stampa, 2.095 periodici in corso, 4.554 manoscritti, 1.603 incunaboli e 10.063 cinquecentine. \nTra i manoscritti, la raccolta di brani musicali spagnoli detta \"Cancionero de Tur\u00edn\".\nUno dei patrimoni pi\u00f9 importanti della biblioteca \u00e8 rappresentato dalla raccolta quasi completa degli spartiti autografi di Antonio Vivaldi, formata da circa 450 documenti appartenuti al musicista veneziano."}
{"id": "865747", "revid": "256896", "url": "https://it.wikipedia.org/wiki?curid=865747", "title": "Biblioteca nazionale universitaria", "text": ""}
{"id": "865748", "revid": "1543377", "url": "https://it.wikipedia.org/wiki?curid=865748", "title": "Tullio Valentino", "text": "Biografia.\nCome capo dei Treviri, Valentino prov\u00f2 a convincere i Galli di associarsi alla rivolta batava di Gaio Giulio Civile e di Giulio Classico: a causa dell'opposizione di Giulio Auspice e dei suoi Lingoni, per\u00f2, solo i Treviri e alcuni Lingoni si ribellarono.\nQuando il generale romano Quinto Petilio Ceriale, incaricato da Tito Flavio Vespasiano di debellare la rivolta, attravers\u00f2 i passi alpini alla testa di un forte esercito, Valentino si un\u00ec a Giulio Tutore, un altro treviro che combatteva contro i Romani, per cercare di opporsi alla possibilit\u00e0 che i rinforzi giunti dall'Italia potessero unirsi alle forze romane in difficolt\u00e0 nella provincia. Tra queste vi erano due legioni, che si erano arrese a Classico a \"Novesium\" e a \"Bonna\" e che avevano accettato di giurare lealt\u00e0 all'\"impero della Gallia\": queste due legioni giurarono spontaneamente fedelt\u00e0 a Vespasiano e, una volta giunta notizia della sconfitta di Tutore e Valentino ad opera di Ceriale, si rifugiarono presso i Mediomatrici.\nValentino e Tutore incitarono nuovamente i Treviri a prendere le armi e ordinarono la morte di Erennio Gallo e di Numisio, i legati delle due legioni traditrici. Valentino si spost\u00f2 a \"Rigodulum\", in una posizione fortificata, ma Ceriale, mossosi da \"Moguntiacum\" lo attacc\u00f2, prendendolo prigioniero. Valentino fu poi inviato in Italia, e consegnato a Muciano e Domiziano, che si stavano muovendo per aiutare Ceriale, e venne condannato a morte."}
{"id": "865749", "revid": "486946", "url": "https://it.wikipedia.org/wiki?curid=865749", "title": "Biblioteca Nazionale Universitaria di Torino", "text": ""}
{"id": "865750", "revid": "110157", "url": "https://it.wikipedia.org/wiki?curid=865750", "title": "Nov\u00e1 Ves (\u010cesk\u00fd Krumlov)", "text": "Nov\u00e1 Ves \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865751", "revid": "486946", "url": "https://it.wikipedia.org/wiki?curid=865751", "title": "Biblioteca nazionale (Torino)", "text": ""}
{"id": "865752", "revid": "486946", "url": "https://it.wikipedia.org/wiki?curid=865752", "title": "Biblioteca Nazionale Universitaria (Torino)", "text": ""}
{"id": "865753", "revid": "289247", "url": "https://it.wikipedia.org/wiki?curid=865753", "title": "San Lidano d'Antina", "text": ""}
{"id": "865755", "revid": "767487", "url": "https://it.wikipedia.org/wiki?curid=865755", "title": "Labiale", "text": ""}
{"id": "865763", "revid": "118643664", "url": "https://it.wikipedia.org/wiki?curid=865763", "title": "Ohrdruf", "text": "Ohrdruf \u00e8 una citt\u00e0 tedesca di abitanti, appartenente al Land della Turingia. \nStoria.\nIl 1\u00ba gennaio 2019 vennero aggregati alla citt\u00e0 di Ohrdruf i comuni di Crawinkel, Gr\u00e4fenhain e W\u00f6lfis.\nAlla fine degli anni 1690 Johann Sebastian Bach visse a Ohrdruf con i suoi fratelli.\nAmministrazione.\nGemellaggi.\nOhrdruf \u00e8 gemellata con:"}
{"id": "865764", "revid": "110157", "url": "https://it.wikipedia.org/wiki?curid=865764", "title": "Omlenice", "text": "Omlenice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865767", "revid": "143369", "url": "https://it.wikipedia.org/wiki?curid=865767", "title": "Wendigo", "text": ""}
{"id": "865768", "revid": "72265", "url": "https://it.wikipedia.org/wiki?curid=865768", "title": "Paradossi teologici", "text": ""}
{"id": "865769", "revid": "110157", "url": "https://it.wikipedia.org/wiki?curid=865769", "title": "Pohorsk\u00e1 Ves", "text": "Pohorsk\u00e1 Ves \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale.\nFrazioni.\nIl comune di Pohorsk\u00e1 Ves \u00e8 formato dalle localit\u00e0 di Janova Ves (\"Johannesdorf\"), Lu\u017enice (\"Luschnitz\"), Poho\u0159\u00ed na \u0160umav\u011b (\"Buchers\") e Pohorsk\u00e1 Ves e dalle borgate di Ter\u010d\u00ed Dv\u016fr (\"Theresienhof\"), Baron\u016fv Most (\"Baronbr\u00fccke\"), Leopoldov (\"Leopoldsdorf\"), Ulrichov (\"K\u00f6hlerh\u00e4usel\") e \u017dof\u00edn (\"Sophienthal\")."}
{"id": "865773", "revid": "1318658", "url": "https://it.wikipedia.org/wiki?curid=865773", "title": "Campo di lavoro di Ohrdruf", "text": "Il campo di lavoro di Ohrdruf fu un campo di concentramento nazista situato nella cittadina di Ohrdruf, presso Weimar. Faceva parte del complesso concentrazionario di Buchenwald.\nFu liberato il 4 aprile 1945 dalla IV Divisione Armata statunitense e dal 355\u00ba Reggimento di fanteria della Terza Armata. Fu il primo campo di concentramento nazista a essere liberato dagli Alleati.\nIna Friedman sostiene che al momento della liberazione Dwight Eisenhower ispezion\u00f2 assieme ad altri soldati americani la camera a gas di Ohrdruf, ma la presenza della Friedman non \u00e8 confermata da altri storici."}
{"id": "865775", "revid": "77863", "url": "https://it.wikipedia.org/wiki?curid=865775", "title": "Guardie rosse", "text": ""}
{"id": "865776", "revid": "1982", "url": "https://it.wikipedia.org/wiki?curid=865776", "title": "Filiberto de Chalons", "text": ""}
{"id": "865780", "revid": "37401", "url": "https://it.wikipedia.org/wiki?curid=865780", "title": "Elogio della follia", "text": "LElogio della follia (titolo originale in latino: \"Moriae encomium\"; in greco: \u039c\u03c9\u03c1\u03af\u03b1\u03c2 \u1f10\u03b3\u03ba\u03ce\u03bc\u03b9\u03bf\u03bd [\"Morias enkomion\"]; in olandese: \"Lof der Zotheid\") \u00e8 un saggio scritto in latino da Erasmo da Rotterdam nel 1509 e pubblicato per la prima volta nel 1511.\nL'opera fu redatta e completata in prima stesura nel giro di una settimana, mentre Erasmo soggiornava con Tommaso Moro nella residenza di quest'ultimo a Bucklersbury. L\"Elogio della follia\" \u00e8 considerata una delle opere letterarie pi\u00f9 influenti della moderna civilt\u00e0 occidentale.\nErasmo dedica l'opera proprio al suo amico Tommaso Moro e gioca sul doppio significato del titolo \"Moriae encomium\", che potrebbe essere tradotto anche come \"Elogio di Moro\" (l\"explicit\" \u00e8: \"Finis Moriae in gratiam Mori\").\nNella dedica a quest'ultimo, Erasmo da Rotterdam sottolinea il carattere satirico del saggio, nato durante un periodo di malattia e riposo forzato, e volto a suscitare il riso degli amici. L'opera non era infatti destinata alla pubblicazione e lo stesso Erasmo rimase sbalordito dal successo ottenuto. Il libro fu subito ristampato pi\u00f9 volte e tradotto in francese e tedesco. Dopo la morte di Erasmo ne segu\u00ec pure un'edizione in inglese.\nTrama.\nIl saggio si apre con un elogio da parte della Follia, che parla in prima persona di se stessa. Essa prende poi le distanze dai \"mortali\", lasciando quindi intendere la sua natura divina.\nLa Follia si proclama figlia di Pluto, dio della ricchezza e della giovinezza, e dice inoltre di essere stata allevata dall'Ignoranza e dall'Ubriachezza. I suoi pi\u00f9 fedeli compagni sono Philautia (Vanit\u00e0), Kolakia (Adulazione), Lethe (Dimenticanza), Misoponia (Accidia), Hedon\u00e8 (Piacere), Anoia (Demenza), Tryphe (Licenziosit\u00e0), Komos (Intemperanza) ed Eegretos Hypnos (sonno mortale).\nLa Mor\u00eca descrive s\u00e9 stessa come portatrice di allegria e spensieratezza e giustifica l'autoelogio con la sua natura schietta, che si rivela anche nel linguaggio diretto. Nel saggio si riportano numerosi esempi e citazioni a favore della grandezza della Pazzia e della sua utilit\u00e0 per la felicit\u00e0 dell'essere umano: essa si rivela infatti insita in esso fin dall'atto stesso della nascita, che non potrebbe avvenire senza la sua presenza, e ci accompagna durante tutta la vita, aiutandoci nelle relazioni interpersonali e nell'autocompiacimento fino alla vecchiaia, che \"neppure ci sarebbe se i mortali si guardassero da qualsiasi rapporto con la saggezza\". Tutti gli esseri umani (re, pontefice, vescovi, monaci, laici) anzich\u00e9 curare gli aspetti spirituali e interiori dell'individuo, con i loro comportamenti inseguono follemente ci\u00f2 che \u00e8 terreno e transeunte, destinato a finire: gloria, potere, ricchezza, lusso, successo.\nNell'ultima parte il testo si concentra sulla realizzazione di un esame critico degli abusi della dottrina cattolica e di alcune pratiche corrotte della Chiesa cattolica romana (alla quale peraltro Erasmo era stato sempre fedele). La posizione critica si estende per\u00f2 solo ai religiosi - senza tuttavia risparmiare nessuno, dagli ordini mendicanti ai pontefici - e mai a Dio, che \u00e8 l'unico essere perfetto e che nella sua perfezione ha in s\u00e9 anche un pizzico di follia.\nLa Follia conclude quindi il suo elogio dicendosi \"dimentica di quello che ha appena detto\" ed invitando gli ascoltatori stessi a scordare l'orazione, spronandoli piuttosto ad applaudire, vivere e bere.\nIl contesto sociale e culturale.\nInfluenza e ispirazione.\nErasmo da Rotterdam vive a cavallo fra Umanesimo e Rinascimento, in un'epoca caratterizzata da numerose rivoluzioni in diversi ambiti: egli nasce dopo l'invenzione della stampa (1455), ha poco pi\u00f9 di vent'anni nella data della scoperta dell'America, \u00e8 testimone di un periodo di grande frammentazione cristiana. Tutti questi elementi sono alla base del suo pensiero umanista, che si riflette nell\"'Elogio della Follia\".\nPeraltro, secondo Alberto Viviani e Giannino Fabbri e gi\u00e0 secondo Giovanni Papini, l'opera fu ispirata dal \"De triumpho stultitiae\" di Faustino Perisauli, un poemetto in esametri latini pubblicato postumo a Rimini da Girolamo Soncino nel 1524, ma composto attorno al 1490 e che dunque circol\u00f2 manoscritto, per cui Erasmo avrebbe potuto conoscerlo durante il suo soggiorno in Italia dal 1506 al 1509.\nLa religione.\nIl \"Moriae encomium\" fu scritto al ritorno di un deludente viaggio da Roma, dove l'autore aveva rifiutato di essere promosso gerarchicamente nella curia papale. L'accesa critica alla corruzione della Chiesa rivela Erasmo come uno dei tanti esponenti dell'Umanesimo cristiano. Nel saggio l'autore nomina pi\u00f9 volte le indulgenze con accezione negativa, trovandosi su questo punto d'accordo con Martin Lutero, coevo di Erasmo. Ciononostante, Erasmo non condivide la posizione del riformista tedesco e scrive, sempre con tono satireggiante, il \"De libero arbitrio\", a cui Lutero risponde un anno dopo con il trattato \"De servo arbitrio\" (1525).\nLa posizione di Erasmo di umanista cristiano, desideroso di ricavare il significato originale dai testi sacri, \u00e8 sottolineata nella critica agli ordini mendicanti. L'autore satireggia sulla ricerca da parte di questi della povert\u00e0 apostolica senza per altro osservare i veri valori cristiani come quello della carit\u00e0.\nRinascimento e Classicit\u00e0.\nIl 500 e tutto il periodo rinascimentale sono caratterizzati dalla riscoperta della classicit\u00e0 greca e romana. Numerose sono le traduzioni di testi antichi in latino: lo stesso Erasmo, insieme a Tommaso Moro, aveva tradotto lavori di Luciano di Samosata, famoso satirico greco \u2014 il quale viene citato pi\u00f9 volte \u2014 ed altre opere.\nRitroviamo in \"Elogio della Follia\" costanti allusioni ad importanti scrittori latini quali Virgilio e Seneca, e di filosofi greci, fra i quali il pi\u00f9 citato \u00e8 Platone ed in particolare il mito della caverna (\"Repubblica\"). Il richiamo alla filosofia \u00e8 per\u00f2 usato contro la stessa, a favore invece dell'insipienza, ovvero della follia:\n\"Che differenza pensate vi sia fra coloro che nella caverna di Platone contemplano le ombre e le immagini delle varie cose, senza desideri, paghi della propria condizione, e il sapiente che, uscito dalla caverna, vede le cose vere?\".\nLa donna secondo Erasmo.\nIn passato, la donna ha sempre avuto un ruolo di secondo piano. Le sue mansioni erano quelle di procreare, governare la casa. Se nel Rinascimento si compiono notevoli passi avanti verso la cultura, la posizione della donna rimane comunque confinata all'ambiente domestico. I casi di donne importanti e regine sono rari e creano scandalo. Enrico VIII, re d'Inghilterra, nei primi decenni del Cinquecento chiese l'annullamento del matrimonio con Caterina di Aragona, che non era in grado di dargli un erede maschio. La nascita di una figlia creava sempre una certa preoccupazione in confronto alla gioia di un figlio.\nErasmo nomina pi\u00f9 volte la donna con accezione s\u00ec positiva, ma satireggiante: la donna \u00e8 felice in quanto folle, \u00e8 un \"animale, s\u00ec stolto e sciocco, ma deliziosamente spassoso.\" \"E, se per caso una donna volesse passare per saggia, ottiene solo di essere due volte folle\". E solo grazie alla follia \u00e8 possibile procreare: chi pu\u00f2 pensare di sposarsi e convivere tutta la vita con una donna, se non un pazzo, spinto dal desiderio sessuale, che \u00e8 un istinto irrazionale?\nErasmo dunque esprime esplicitamente la misoginia dell'epoca \u2014 \u00e8 in questo periodo, infatti, che si consolida la caccia alle streghe \u2014 e testimonia chiaramente in \"Elogio della Follia\" la mentalit\u00e0 rinascimentale in questo ambito.\nIl linguaggio.\nIl tono scherzoso adottato dall'autore gli permette di rivolgere abbondanti critiche non solo a retori, alchimisti, giocatori d'azzardo, ma anche a persone importanti come principi, nobili, e soprattutto ecclesiastici. Il linguaggio utilizzato da Erasmo \u00e8 per\u00f2 dotto, tipico di un intellettuale.\nLa fortuna.\nIl libro fu fatto pubblicare dagli amici di Erasmo, ai quali l'autore aveva fatto leggere l'inizio \"perch\u00e9 \u2014 come dice lui stesso \u2014 maggiore allegria ne venisse dal ridere in compagnia\". Questi, entusiasti, lo esortarono a continuare, ed una volta completato lo portarono in Francia, dove fu pubblicato pieno di errori e mancante di una parte. Ben presto se ne diffusero molte versioni, tradotte in varie lingue.\nInfluenz\u00f2 l'insegnamento della retorica durante la fine del sedicesimo secolo e divenne un esercizio popolare nelle scuole di Grammatica elisabettiane.\nJohan Huizinga definisce il \"Moriae encomium\" come l'unica sua opera imperitura, perch\u00e9 scritta da un \"Erasmus ludens\" che, con essa, \"diede al mondo ci\u00f2 che nessuno al di fuori di lui poteva dare\"."}
{"id": "865781", "revid": "104458", "url": "https://it.wikipedia.org/wiki?curid=865781", "title": "Petra Kronberger", "text": "Polivalente, fu una delle atlete pi\u00f9 vittoriose dei primi anni 1990. Si ritir\u00f2 dall'attivit\u00e0 agonistica a soli ventitr\u00e9 anni, ma nel giro di poche stagioni riusc\u00ec a vincere tre Coppe del Mondo generali, una Coppa di slalom speciale, due medaglie d'oro olimpiche e un titolo iridato; fu inoltre in grado di imporsi in gare di Coppa del Mondo in tutte le specialit\u00e0.\nBiografia.\nStagioni 1987-1989.\nNata a Sankt Johann im Pongau e originaria di Pfarrwerfen, debutt\u00f2 in campo internazionale nella Coppa Europa 1985-1986; ai Mondiali juniores di Hemsedal/S\u00e4len 1987 vinse la medaglia d'argento nello slalom gigante. In Coppa del Mondo esord\u00ec il 26 novembre 1987 a Sestriere in slalom speciale, ottenne i primi punti l'11 dicembre successivo nella discesa libera di Leukerbad (15\u00aa) e conquist\u00f2 il primo podio il 14 gennaio 1988, classificandosi al 3\u00ba posto nella discesa libera di Zinal.\nDebutt\u00f2 ai Giochi olimpici invernali a , dove si piazz\u00f2 6\u00aa nella discesa libera, 14\u00aa nello slalom gigante e 11\u00aa nella combinata, e ai Campionati mondiali a Vail 1989, dove fu 12\u00aa nella discesa libera, 8\u00aa nel supergigante e 7\u00aa nella combinata.\nStagioni 1990-1991.\nIl 16 dicembre 1989 conquist\u00f2 la prima vittoria in Coppa del Mondo, a Panorama in discesa libera; nel prosieguo della stagione ottenne altri dieci podi, con sei vittorie complessive, e si aggiudic\u00f2 la sua prima coppa di cristallo generale con 41 punti di vantaggio sulla connazionale Anita Wachter, divenendo cos\u00ec la prima austriaca a vincere la Coppa del Mondo dai tempi di Annemarie Moser-Pr\u00f6ll. Quell'anno si piazz\u00f2 inoltre al 2\u00ba posto nella Coppa del Mondo di discesa libera, superata dall'austro-tedesca Katrin Gutensohn di 4 punti, e al 3\u00ba nella Coppa del Mondo di slalom gigante.\nAi Mondiali di Saalbach-Hinterglemm 1991, sua ultima presenza iridata, vinse la medaglia d'oro nella discesa libera e si piazz\u00f2 6\u00aa nel supergigante; anche nella stagione 1990-1991 in Coppa del Mondo vinse la classifica generale, con dodici podi (otto le vittorie) e 117 punti di margine sulla seconda classificata, la sua compagna di squadra Sabine Ginther. Si aggiudic\u00f2 anche la Coppa del Mondo di slalom speciale, con 4 punti in pi\u00f9 della svedese Pernilla Wiberg, mentre si classific\u00f2 2\u00aa nella Coppa del Mondo di supergigante, superata dalla francese Carole Merle per 18 punti, e 3\u00aa in quella di discesa libera.\nStagioni 1992-1993.\nAi XVI Giochi olimpici invernali di , suo congedo olimpico, la Kronberger vinse la medaglia d'oro sia nello slalom speciale sia nella combinata, mentre nella discesa libera fu 5\u00aa, nel supergigante fu 4\u00aa e non complet\u00f2 lo slalom gigante. Quella stagione 1991-1992 fu anche l'ultima disputata interamente dalla sciatrice salisburghese, durante la quale sal\u00ec sul podio otto volte con due vittorie (tra le quali l'ultima della sua carriera, il 14 marzo a Panorama in discesa libera), si aggiudic\u00f2 la sua terza coppa di cristallo generale, con 51 punti di vantaggio sulla Merle, e si piazz\u00f2 2\u00aa nella classifica di discesa libera, staccata di 91 punti dalla tedesca Katja Seizinger.\nIl 6 dicembre 1992 sal\u00ec per l'ultima volta sul podio in Coppa del Mondo, piazzandosi 3\u00aa nello slalom speciale di Steamboat Springs. Lasciato il Circo bianco appena ventitreenne (il suo ultimo piazzamento in carriera fu l'11\u00ba posto ottenuto nel supergigante di Coppa del Mondo disputato a Lake Louise il 20 dicembre 1992), si dedic\u00f2 all'attivit\u00e0 di bancaria.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata"}
{"id": "865784", "revid": "110157", "url": "https://it.wikipedia.org/wiki?curid=865784", "title": "P\u0159edn\u00ed V\u00fdto\u0148", "text": "P\u0159edn\u00ed V\u00fdto\u0148 \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865785", "revid": "78273", "url": "https://it.wikipedia.org/wiki?curid=865785", "title": "Universit\u00e0 di Foggia", "text": ""}
{"id": "865789", "revid": "6923", "url": "https://it.wikipedia.org/wiki?curid=865789", "title": "Datsun 260Z", "text": ""}
{"id": "865790", "revid": "6923", "url": "https://it.wikipedia.org/wiki?curid=865790", "title": "Datsun 280Z", "text": ""}
{"id": "865791", "revid": "1442080", "url": "https://it.wikipedia.org/wiki?curid=865791", "title": "Gotia", "text": "G\u00f2tia (in latino \"Gothia\") \u00e8 il nome che il popolo germanico dei Franchi diede alla regione (corrispondente alla Settimania, fascia costiera tra la foce del Rodano ed i Pirenei, e l'attuale Catalogna settentrionale) abitata da un'altra popolazione di origine germanica, i Goti (Visigoti), tra il V e l'VIII secolo, che costitu\u00ec l'ultimo lembo del regno dei Visigoti di fronte alla conquista araba. La regione resse alla pressione araba per una decina d'anni e poi fu assoggettata (nel 717 l'ultimo re dei visigoti, Ardo dovette abbandonare Barcellona e ritirarsi in Settimania. Nel 721, dopo la morte di Ardo, Narbona venne occupata. Ed infine nel 725 i Mori completarono l'occupazione della Settimania).\nAlla fine dell'VIII secolo, Carlo Magno fece delle incursioni in Gotia che prima portarono alla conquista di Barcellona, nell'801 e poi a quella di Narbona, qualche anno dopo. Dopo la conquista franca la Gotia fu divisa in due zone: l'attuale Catalogna (dai Pirenei al Llobregat, con le contee di Barcellona, Gerona, Cerdagna, Urgell, Besal\u00fa, Ripacorsa ed altre) che fu aggregata alla marca di Spagna, mentre la Settimania divenne la marca di Gotia che fu governata da un marchese che veniva denominato indifferentemente marchese di Gotia o di Settimania.\nNel corso del IX secolo i conti di Barcellona estesero i loro domini al di l\u00e0 dei Pirenei, assoggettando le contee del Conflent e del Rossiglione.\nInfine nel corso dei secoli X ed XI il marchesato di Gotia cadde sotto l'influenza e la sovranit\u00e0 dei conti di Tolosa, che si autodefinirono \u00abprincipi di Gotia\u00bb."}
{"id": "865792", "revid": "580", "url": "https://it.wikipedia.org/wiki?curid=865792", "title": "Storia della Guinea", "text": "Epoca precoloniale.\nPrima dell'arrivo degli Europei, l'Africa Occidentale conobbe un lungo periodo caratterizzato dal succedersi di grandi imperi, molti dei quali estesero la loro influenza al territorio che corrisponde all'odierna Guinea. Fra questi si possono citare l'Impero Ghana, l'impero Sosso (XII-XIII secolo), e l'Impero Mali. Si ritiene che questi regni e imperi fossero di etnie di origine bantu, sebbene molti di essi appartenessero di fatto al mondo arabo, spesso intrattenendo rapporti espliciti di vassallaggio con regni arabi del Nordafrica. Per esempio Mansa Musa, imperatore di Mali, fece nel 1325 circa un famoso viaggio di pellegrinaggio (\"hajj\") alla Mecca.\nUno degli ultimi imperi dell'Africa Occidentale fu l'Impero Songhai, che prosper\u00f2 fino a circa met\u00e0 del XVI secolo, per poi cadere di fronte a un esercito di invasione proveniente dal Marocco (battaglia di Tondibi, 1585). Dal crollo dell'impero Songhai nacquero numerosi piccoli stati, tra cui il Regno di Fouta Djallon, nella Guinea centrale, fondato da musulmani di etnia Fulani. Questo regno sopravvisse come stato indipendente dal 1735 fino al 1898 rafforzandosi notevolmente alla fine XVIII secolo con la vendita di schiavi agli Europei in cambio di armi da fuoco nel contesto della tratta atlantica.\nColonizzazione francese.\nDopo l'abolizione della tratta degli schiavi e lo sviluppo del commercio legittimo, crebbe l'interesse europeo per la regione e nella seconda met\u00e0 del XIX secolo i Francesi diedero inizio alla conquista militare del territorio. Nel 1898 i Francesi vinsero la battaglia decisiva contro Samory Tur\u00e9, imperatore dello stato di Wassoulou, assicurandosi il controllo dell'intera regione.\nI confini attuali della Guinea sono frutto di un lungo processo di negoziazione fra la Francia, il Regno Unito (che controllava la Sierra Leone), il Portogallo (che possedeva la Guinea-Bissau) e la Liberia. Durante l'occupazione francese, la Guinea era uno dei territori costituendi l'Africa Occidentale Francese, amministrata da un governatore insediato a Dakar.\nL'indipendenza e il regime di Tour\u00e9.\nNel 1958, con il crollo della Quarta Repubblica francese, le colonie francesi ebbero l'opportunit\u00e0 di scegliere fra una posizione di autonomia nel contesto della Comunit\u00e0 francese o l'indipendenza immediata. A differenza della maggior parte delle altre colonie, la Guinea vot\u00f2 in modo netto per l'indipendenza. Questa decisione fu influenzata dal forte consenso popolare riscosso da Ahmed S\u00e9kou Tour\u00e9, indipendentista e \"leader\" del Partito Democratico della Guinea (PDG), che aveva conquistato 56 seggi su 60 nelle elezioni territoriali del 1957. Il 2 ottobre 1958 la Guinea si autoproclam\u00f2 repubblica indipendente e sovrana, e Tour\u00e9 ricevette l'incarico come primo presidente.\nIl rimpatrio dei molti francesi presenti in Guinea sottrasse al paese molti capitali e gran parte della funzionalit\u00e0 delle sue infrastrutture. Il governo di Tour\u00e9 adott\u00f2 una linea politica socialista, allineandosi prima all'Unione Sovietica e poi alla Cina. Ciononostante, la Guinea continu\u00f2 a ricevere aiuti e investimenti da diversi paesi occidentali, quali gli Stati Uniti e ovviamente la Francia.\nCome in molti altri stati africani nel periodo postcoloniale, la Guinea divenne rapidamente una dittatura con un solo partito politico legale, un'economia chiusa, e un regime autoritario e oppressivo. Gli oppositori politici furono internati nel campo di concentramento di Camp Boiro. Tour\u00e9, che inizialmente aveva mostrato di voler perseguire il dialogo fra le diverse etnie del paese, inizi\u00f2 ad accentrare le posizioni di potere nelle mani di rappresentanti della sua etnia (Malink\u00e9). Complessivamente, il governo di Tour\u00e9 ebbe l'effetto di condurre l'economia della Guinea al collasso e di isolare il paese persino rispetto ai vicini stati africani socialisti.\nAmministrazione Cont\u00e9.\nTour\u00e9 mor\u00ec il 26 marzo 1984 durante un intervento al cuore in una clinica degli Stati Uniti. Fu sostituito dal Primo ministro Louis Lansana Beavogui, che rimase in carica solo pochi giorni; il 3 aprile 1984, infatti, una giunta militare guidata da Lansana Cont\u00e9 e Diarra Traor\u00e9 prese il potere con un colpo di Stato incruento.\nCont\u00e9 divenne presidente, e dichiar\u00f2 immediatamente di voler riparare i danni fatti dal precedente governo. Furono liberati oltre 250 prigionieri politici e circa 200.000 persone rientrarono dall'esilio.\nNel 1992 Cont\u00e9 annunci\u00f2 la fine del regime militare e indisse una elezione presidenziale (nel 1993) e parlamentare (nel 1995), vincendole entrambe col suo Partito di Unit\u00e0 e Progresso.\nNel settembre del 2001 uno degli oppositori di Cont\u00e9, Alpha Cond\u00e9, fu imprigionato e poi esiliato con l'accusa di aver agito contro la sicurezza del paese. Nello stesso anno Cont\u00e9 vinse un referendum con il quale si prolungava la durata della carica presidenziale, e nel 2003 vinse nuovamente le elezioni (boicottate dall'opposizione)."}
{"id": "865799", "revid": "110157", "url": "https://it.wikipedia.org/wiki?curid=865799", "title": "P\u0159\u00eddol\u00ed", "text": "P\u0159\u00eddol\u00ed \u00e8 un comune mercato della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865800", "revid": "228587", "url": "https://it.wikipedia.org/wiki?curid=865800", "title": "Sistema tariffario integrato", "text": "Un sistema tariffario integrato (in Svizzera: \"comunit\u00e0 tariffale\" o \"comunit\u00e0 tariffaria\") consente, in un certo ambito territoriale (locale, provinciale o regionale), di utilizzare indifferentemente vari mezzi di trasporto pubblico (treno, autobus, metropolitana ecc.), anche di aziende diverse, presenti al suo interno con un unico titolo di viaggio.\nVengono adottati al fine di favorire, promuovere e facilitare l'uso del trasporto pubblico locale, grazie all'unificazione e semplificazione dei biglietti. Nati sulla scorta di esperienze legate a grosse realt\u00e0 metropolitane, tali sistemi sono stati poi adottati anche in ambiti territoriali pi\u00f9 vasti, fino a livello regionale.\nPresentano criticit\u00e0 non trascurabili dal punto di vista gestionale, in quanto non sempre \u00e8 agevole effettuare una ripartizione degli introiti (\"clearing\") tra le diverse aziende che effettuano il servizio che dia effettivamente conto del corrispettivo dovuto. Un altro aspetto delicato \u00e8 costituito dal periodo durante il quale tali metodi vengono introdotti, per cui l'utenza deve assistere ad un brusco adeguamento con impatti spesso non trascurabili.\nAd un sistema tariffario integrato spesso si associa (anche se non \u00e8 strettamente indispensabile) l'introduzione di un sistema di bigliettazione elettronica, che consente l'utilizzo del servizio avvalendosi di titoli di viaggio e validatrici elettronici. Tale soluzione favorisce l'adozione e l'utilizzo del sistema tariffario grazie alla possibilit\u00e0 di raccogliere dati molto rappresentativi dell'uso del servizio per ripartire al meglio gli introiti alle varie aziende.\nTipi di sistemi tariffari integrati.\nUn sistema tariffario integrato pu\u00f2 rispondere a diverse logiche tariffarie.\nVengono utilizzati principalmente due tipi di tariffazione:\nAd esempio se si deve raggiungere la localit\u00e0 ipotetica D dalla localit\u00e0 A nel primo caso si valuter\u00e0 solo la distanza (arrotondata in base agli scaglioni disponibili) nel secondo caso si valuteranno le zone tariffarie attraversate.\nI titoli di viaggio si distinguono in:\nI sistemi tariffari integrati in Italia.\nAll'inizio del 2007 in Italia si contavano 43 forme di sistemi integrati. Di essi solo 13 sono integralmente sostitutivi dei sistemi preesistenti mentre i restanti risultano alternativi ai precedenti - che sono quindi rimasti in vigore. In quest'ultimo caso non si pu\u00f2 parlare propriamente di sistemi integrati.\nTra i sistemi integrati veri e propri che coinvolgono praticamente tutte le societ\u00e0 e i mezzi di trasporto all'interno di una vasta area ci sono:\nAltri sistemi integrati si estendono su ambiti territoriali provinciali o metropolitani (come lo STIBM di Milano).\nSono in attivazione (con tempi previsti anche superiori ai due anni) i sistemi tariffari integrati su supporti elettronici della regione Liguria (BELT), della regione Piemonte (BIP) e della regione Veneto.\nIl sistema tariffario integrato della Lombardia.\nNella Regione Lombardia il sistema tariffario integrato di trasporto pubblico, attivato dal 2011, prende il nome di \"Io Viaggio Ovunque\", e permette di utilizzare quasi tutti i trasporti pubblici locali urbani/extraurbani - quali autobus, tram, metropolitane, filobus, treni regionali, diverse funicolari e anche la navigazione pubblica sul Lago d'Iseo - nell'intera regione (formula \"Io Viaggio Ovunque in Lombardia\" - \"IVOL\") o nella provincia prescelta (formula \"Io Viaggio Ovunque in Provincia\" - \"IVOP\", ad eccezione delle province unite di Milano e Monza-Brianza, dove dal 2019 \u00e8 stato sostanzialmente sostituito dall'abbonamento mensile STIBM della massima estensione, \"Mi1-Mi9\"), senza vincolo di tragitto (no unica partenza-destinazione).\nIl prezzo \u00e8 di 107 \u20ac al mese per l'abbonamento regionale \"IVOL\", ma sono disponibili anche biglietti al portatore per 1, 2, 3 e 7 giorni, oppure abbonamenti trimestrali e annuali. La versione ad area provinciale \"IVOP\" ha 3 fasce tariffarie diverse a seconda della provincia prescelta, ed \u00e8 fruibile solo tramite abbonamenti mensili.\nIl titolo di viaggio pu\u00f2 essere cartaceo/magneto-cartaceo (particolarmente i biglietti al portatore da 1 a 7 giorni) oppure elettronico (direttamente sulla tessera \"Io Viaggio\", o sulla Carta Regionale dei Servizi se di ultima generazione). Sono disponibili tariffe agevolate per particolari categorie di persone (anziani, disabili, etc.).\nI servizi di trasporto ferroviario fruibili con l'acquisto di un abbonamento \"Io Viaggio Ovunque in Lombardia\" (mensile, trimestrale o annuale) possono essere ampliati abbinandovi la Carta Plus Lombardia (riservata a residenti in Lombardia, mensile o annuale, disponibile per tragitti senza limitazioni chilometriche o in 2 sotto scaglioni), che permette anche l'utilizzo di treni InterCity, InterCity Notte, EuroCity e Freccia Bianca con origine, destinazione o transito in Lombardia (per tragitti di lunghezza compatibile con lo scaglione chilometrico acquistato - e in ogni caso entro i confini nazionali, in seconda classe, senza garanzia posto a sedere). Implementando un abbonamento \"IVOL\" mensile/plurimensile con l'acquisto di \"Carta Plus Lombardia\" \u00e8 inoltre possibile accedere anche alla prima classe (anzich\u00e9 solo alla seconda) dei treni di tipologia regionale in Lombardia - ma solo su una tratta pre-indicata compatibile con lo scaglione chilometrico acquistato - e dei treni Malpensa Express.\nIl sistema tariffario integrato della provincia di Bolzano.\nNella provincia autonoma di Bolzano il sistema tariffario integrato (Trasporto integrato Alto Adige, in tedesco \"Verkehrsverbund S\u00fcdtirol\") permette l'utilizzo di quasi tutti i mezzi di trasporto pubblico presenti sul territorio (comprese funivie, funicolari, treni regionali e internazionali), con possibilit\u00e0 di \"sconfinamenti\" verso Trento e Innsbruck in Austria. Per quest'ultima citt\u00e0, l'estensione prevede inoltre due tipi di biglietti giornalieri per i mezzi urbani.\nIn Alto Adige, la variet\u00e0 di titoli di viaggio propone: \nOgni mezzo di trasporto inserito nel sistema \u00e8 dotato di una obliteratrice elettronica che riconosce il titolo di viaggio, calcola il costo della corsa e - in tempo reale o al termine del servizio - trasmette i dati ad un elaboratore centrale che provvede alla contabilizzazione alle varie aziende interessate.\nPer velocizzare la salita a bordo dei viaggiatori sono in corso di sperimentazione tessere di abbonamento basate su tecnologia RFID grazie alla quale lo scambio di informazioni fra carta e obliteratrice avviene senza fili mediante un sistema radio.\nLe comunit\u00e0 tariffali svizzere.\nIn Svizzera esistono numerose comunit\u00e0 tariffali. Alcune di esse concernono unicamente gli abbonamenti.\nLa prima comunit\u00e0 tariffaria, quella del nord-ovest del Paese (regione di Basilea), risale al 1987.\nI sistemi tariffari integrati negli altri Paesi.\nNegli altri Paesi le prime esperienze di integrazione tariffaria risalgono alla fine degli anni '60, nelle principali metropoli europee. Negli anni, tutte le capitali europee sono pervenute all'adozione di sistemi tariffari integrati su scala metropolitana o regionale, talvolta supportati da sistemi di bigliettazione elettronica. Si menzionano in particolare i sistemi di ."}
{"id": "865806", "revid": "767487", "url": "https://it.wikipedia.org/wiki?curid=865806", "title": "P\u0159\u00edse\u010dn\u00e1", "text": "P\u0159\u00edse\u010dn\u00e1 \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865807", "revid": "22475", "url": "https://it.wikipedia.org/wiki?curid=865807", "title": "Punti e linee", "text": "Punti e linee (in inglese conosciuto con vari nomi: \"Dots and Boxes\", \"Boxes\", \"Squares\", \"Dots and Dashes\" o \"Dots\") \u00e8 un gioco di carta e matita astratto a informazione completa per due o pi\u00f9 giocatori.\nPartendo da una griglia vuota i giocatori possono, a turno, inserire una linea orizzontale o verticale tra due punti non ancora collegati. Quando uno dei due giocatori traccia il quarto lato del quadrato ottiene un punto e, per segnarlo, inserisce l'iniziale del suo nome (o un altro segno distintivo) all'interno del riquadro. La partita termina quando non \u00e8 pi\u00f9 possibile disegnare le linee all'interno dello schema e vince il giocatore che ha ottenuto pi\u00f9 punti.\nEsistono due varianti di gioco: una prevede che, una volta \"chiuso\" un quadrato, il turno rimane al giocatore che ha guadagnato il punto, che pu\u00f2 cos\u00ec continuare a completare altri riquadri se gli \u00e8 possibile, finch\u00e9 non traccer\u00e0 una linea che non gli consentir\u00e0 di ottenere un altro quadrato. L'altra mantiene l'alternanza dei turni tra i giocatori, indipendentemente dai punti ottenuti durante la partita."}
{"id": "865809", "revid": "3115", "url": "https://it.wikipedia.org/wiki?curid=865809", "title": "Arne D\u00f8rumsgaard", "text": "\u00c8 autore di composizioni eclettiche, \u00e8 stato cantante nella serie di dischi in vinile della casa musicale parigina \"Chant Du monde\", per la quale dal 1950 al 1955 ha inciso numerosi brani cantati, nonch\u00e9 ha suonato brani dei principali autori scandinavi. Il suo brano di musica folk pi\u00f9 famoso, inciso in lingua finlandese, \u00e8 \"Kullan Ylistys\" (\"La canzone dell'innamorato\") motivo tradizionale finlandese ripreso anche da Bj\u00f6rk in uno dei suoi CD. Il brano \u00e8 riproposto in numerosi collezioni e compilation di musica tradizionale scandinava.\nVissuto per trenta anni fino alla sua morte, nel piccolo centro lombardo di Marzio in provincia di Varese, \u00e8 famoso per essere uno dei pi\u00f9 famosi cultori norvegesi contemporanei di musica classica. Amante della musica italiana, il 7 dicembre 2001 ha inaugurato, nel museo Musikkparken Bjergsted di Stavanger, il \"Norsk Lydinstitutt\" (680 metri quadrati), per il quale ha donato oltre 40.000 dischi a 78 giri, 30.000 a 33 giri, 10.000 nastri, 5.000 tra videocassette e musicassette, 5.000 libri di musica, molteplici attrezzature tecniche per la riproduzione e la copia di diversi tipi di fonti sonore, tutti appartenenti alla sua collezione di Marzio. Questo museo, nato dalla passione per la musica, \u00e8 destinato a diventare il pi\u00f9 grande centro musicale della Norvegia."}
{"id": "865810", "revid": "110157", "url": "https://it.wikipedia.org/wiki?curid=865810", "title": "Ro\u017emit\u00e1l na \u0160umav\u011b", "text": "Ro\u017emit\u00e1l na \u0160umav\u011b \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865811", "revid": "61051", "url": "https://it.wikipedia.org/wiki?curid=865811", "title": "Reggiana Calcio Femminile", "text": "LAssociazione Sportiva Dilettantistica Reggiana Calcio Femminile \u00e8 stata la principale societ\u00e0 di calcio femminile di Reggio Emilia ed era tra le squadre pi\u00f9 titolate d'Italia, con tre scudetti (quarta) e tre coppe Italia (terza). Nel campionato di Serie B 2016-2017 ha iniziato con la normale denominazione per poi essere acquistata dal Sassuolo Calcio e cambiare denominazione in Sassuolo Calcio Femminile.\nStoria.\nNel 1976 viene fondato a Reggio Emilia il \"Gruppo Sportivo Femminile Santa Croce\", prima squadra calcistica femminile emiliana, e dopo due anni la squadra viene affiliata alla F.I.G.C.F.\nAlla fine del campionato di Serie C 1980 ottiene la promozione in Serie B.\nNel 1981 assume la denominazione di \"Associazione Calcio Femminile Reggiana\" e viene inserita, per diversi anni, nel girone meridionali: le ragazze granata si dovevano sobbarcare numerose trasferte lungo la penisola. Nella stagione 1985-1986 diventa presidente Giandomenico Gozzi e la societ\u00e0 vince il campionato approdando per la prima volta in Serie A.\nNel 1987 entra a far parte dello staff dirigenziale l'industriale Renzo Zambelli e per la formazione emiliana si gettano le basi per futuri traguardi ambiziosi: la Reggiana si classifica al 6\u00ba posto e nell'anno successivo chiudera in settima posizione.\nAll'inizio degli anni novanta la Reggiana vive dei momenti di massimo splendore nella sua storia calcistica: la Reggiana Refrattari Zambelli conquista tre volte il tricolore nell'arco di quattro anni (tra il 1990 e il 1993) e per due volte (nel 1992 e nel 1993) si aggiudica la Coppa Italia: la stagione 1992-93 sar\u00e0 ricordata come l'annata in cui la Reggiana vinse tutto, centrando l'accoppiata Coppa-Scudetto. Zambelli, a causa dei continui impegni di lavoro e per le precarie condizioni fisiche, lascia il suo incarico ma non abbandona la societ\u00e0 che continua a vivere grazie alle ragazze della Serie C. La squadra vince il campionato ma \u00e8 costretta a rinunciare a causa di difficolt\u00e0 di carattere economico.\nDopo sei stagioni consecutive in Serie B e con la promozione dalla Serie A2, la Reggiana Femminile approda nuovamente nel 2003 in Serie A. La squadra attraversando un buon periodo, avendo conquistato nel 2005 l'approdo nell'Italy Women's Cup e raggiungendo costantemente le prime cinque posizioni in campionato. Vince la sua terza Coppa Italia nel 2010. Appena un anno dopo la terza coppa Italia, rinuncia ad iscriversi in Serie A, per ripartire dalla Serie C. Dopo tre anni, conquista la promozione in Serie B, abbinando anche la vittoria della Coppa Italia regionale.\nDopo aver gi\u00e0 iniziato la stagione 2016-2017 con il primo turno di Coppa Italia, nella conferenza stampa del 30 settembre 2016 tenutasi al Mapei Stadium - Citt\u00e0 del Tricolore la dirigenza del Sassuolo ha annunciato di aver avviato un rapporto di collaborazione con la dirigenza della Reggiana Femminile. La squadra nella stagione di Serie B 2016-2017 ha adottato una nuova maglia, abbandonando il tradizionale granata per l'azzurro, mantenendo i loghi di entrambe le societ\u00e0. A partire dalla terza giornata, cambia ufficialmente denominazione in Sassuolo C.F.\nPalmar\u00e8s.\nCampionati disputati\nOrganico.\nRosa 2016-2017.\nAggiornata dal sito ufficiale il 30 settembre 2016."}
{"id": "865812", "revid": "767487", "url": "https://it.wikipedia.org/wiki?curid=865812", "title": "Napoli violenta", "text": "Napoli violenta \u00e8 un film poliziottesco italiano del 1976, diretto da Umberto Lenzi. Dopo \"Roma violenta\", il film vede il ritorno del commissario Betti, interpretato da Maurizio Merli, costituendo il secondo capitolo della \"trilogia del commissario\".\nTrama.\nIl commissario Betti viene trasferito a Napoli. Per lui \u00e8 un ritorno, avendovi gi\u00e0 lavorato in passato. Nemmeno il tempo di scendere dal treno, che viene subito \"avvertito\" negativamente da 'O Generale, un potente boss della camorra, che lo mette in guardia dicendogli che Napoli \u00e8 una citt\u00e0 pericolosa.\n'O Generale si incontra con Francesco Capuano, un imprenditore la cui attivit\u00e0 comprende anche finanziamenti di traffici illeciti. Il boss vuole dividere con lui una grossa fetta degli introiti. Capuano, invece, non vuole dividere nulla col Generale, nascondendogli le sue reali intenzioni e finanziando invece un suo concorrente. 'O Generale per\u00f2 si accorge della cosa e decide di punirlo dello sgarro.\nProseguono i crimini: un'intera via di Napoli, sottomessa al potere camorrista de 'O Generale, non paga la protezione e quindi riceve una serie di assalti vandalici da parte della banda del boss; fa eccezione il titolare di un garage, che aveva convinto tutti gli altri a non cedere al ricatto ed al quale viene quindi \"riservato\" un trattamento speciale che non si fa attendere: i camorristi infatti danno alle fiamme l'autorimessa causando la morte del titolare e ferite gravissime al suo figliolo Gennarino, che rester\u00e0 invalido per il resto della sua vita.\nIn varie parti della citt\u00e0, inoltre, si verificano da tempo rapine con una certa costanza. Betti sospetta che l'autore di queste rapine possa essere Franco Casagrande, uno specialista in questo campo nonch\u00e9 sua vecchia conoscenza, ma non pu\u00f2 incolparlo: il delinquente infatti ogni giorno firma il registro dei sorvegliati speciali all'una in punto. Le rapine si verificano, invece, sempre verso l'una meno dieci in parti della citt\u00e0 lontane. In realt\u00e0, il bandito riesce sempre ad arrivare puntualmente, dopo le sue rapine, con l'ausilio di un complice che lo porta da un capo all'altro della citt\u00e0 in pochi minuti con una potente motocicletta.\nNonostante l'apparente alibi di ferro, Betti non si convince del tutto: il commissario viene avvisato di un nuovo colpo che sta per avvenire in una banca del Vomero: Betti predispone un appostamento con una squadra di uomini, ma i banditi compiono invece il colpo in un'altra filiale della stessa banca: inizia una corsa contro il tempo per le strade di Napoli per giungere alla centrale. Betti incastra il rapinatore sorprendendolo per strada con il suo complice in moto. Casagrande fugge a piedi, ma viene inseguito e raggiunto in un convoglio della funicolare di Montesanto dal commissario, che lo fredda dopo che il bandito ha barbaramente ucciso una passeggera presa in ostaggio.\nBetti fa poi rimettere a nuovo l'autorimessa incendiata dai criminali infiltrandovi un poliziotto che finge di essere il nuovo titolare, e fa installare anche delle telecamere a circuito chiuso per cogliere in flagrante gli uomini del Generale, subito intervenuti ad esigere i soldi per la protezione. Riuscir\u00e0 nell'intento, ma i criminali per ritorsione uccideranno il poliziotto.\nIntanto Capuano \u00e8 fuggito a Genova. Betti lo raggiunge in un albergo della citt\u00e0 e lo riporta a Napoli, dove questi dovr\u00e0 sbrigare i suoi ultimi affari e regolare i conti con 'O Generale. Betti fa quindi in modo che Capuano e 'O Generale si incontrino al porto dove, in un conflitto a fuoco, il boss della camorra viene ucciso unitamente al suo guardaspalle; in realt\u00e0 \u00e8 lo stesso Betti, nascosto dietro un muretto, a ucciderlo facendo in modo che la responsabilit\u00e0 dell'accaduto ricada per\u00f2 unicamente su Capuano, che viene cos\u00ec arrestato e tolto di mezzo.\nNonostante i brillanti risultati ottenuti, Betti \u00e8 amareggiato, soprattutto perch\u00e9 tre suoi agenti speciali hanno perso la vita nelle varie operazioni, e decide quindi di dare le dimissioni e lasciare la citt\u00e0 ma, mentre sta andando verso la stazione ferroviaria, strada facendo si imbatte in Gennarino, costretto per sempre a camminare con le stampelle; sentendosi moralmente responsabile per quanto occorso al ragazzino, Betti cambia subito idea e torna al suo lavoro.\nDistribuzione.\nLa pellicola venne distribuita nel circuito cinematografico italiano il 7 agosto del 1976, con la censura che impose il divieto alla visione ai minori di 14 anni.\nCritica.\nSe ormai i personaggi sono stereotipati, a partire dal commissario tutto d'un pezzo che - pur di far rispettare la legge - giunge ad infrangerla sino ai delinquenti spietati, Lenzi riesce a rendere originale il film come fosse un documentario involontario (ad esempio, tutti gli autobus presenti sono arancioni o a livrea biverde, quelli cio\u00e8 usati fino agli anni settanta). Molteplici sono le scene d'azione che lo rendono molto interessante, anche se spesso il regista \u00e8 stato accusato di sensazionalizzare molte di queste includendo episodi di violenza e splatter inauditi e poco realistici.\nAccoglienza.\nLa pellicola, a fronte delle critiche negative, ottenne un ottimo risultato commerciale, incassando 2.046.936.220 lire dell'epoca, facendone il secondo maggiore incasso del filone poliziottesco, preceduto solamente da \"Roma violenta\" (di cui \"Napoli violenta\" rappresenta il sequel).\nColonna sonora.\nLa colonna sonora \u00e8 stata composta da Franco Micalizzi e include le seguenti tracce:"}
{"id": "865820", "revid": "767487", "url": "https://it.wikipedia.org/wiki?curid=865820", "title": "Bernardino da Ucria", "text": "Biografia.\nNel 1766, entrato nel convento di S. Antonio di Padova dell'Ordine dei Frati Minori, cominci\u00f2 ad interessarsi di storia naturale ed in maniera particolare di botanica. \nNel 1786 ricopr\u00ec l'incarico di \"Dimostratore di Botanica\" presso la Universit\u00e0 di Palermo.\nA lui si deve l'impianto della parte storica dell'Orto botanico di Palermo, avvenuta tra il 1789 e il 1791, seguendo l'innovativo sistema di classificazione di Linneo. Nello spazio retrostante al \"Gymnasium\" dell'Orto si trova un suo busto scolpito da Mario Rutelli.\nDi carattere modesto e schivo, fu un botanico di grande valore al punto da meritarsi l'appellativo di \"Linneo siciliano\"."}
{"id": "865822", "revid": "110157", "url": "https://it.wikipedia.org/wiki?curid=865822", "title": "Sob\u011bnov", "text": "Sob\u011bnov \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865826", "revid": "110157", "url": "https://it.wikipedia.org/wiki?curid=865826", "title": "Srn\u00edn", "text": "Srn\u00edn \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865831", "revid": "767487", "url": "https://it.wikipedia.org/wiki?curid=865831", "title": "St\u0159\u00edte\u017e (Boemia meridionale)", "text": "St\u0159\u00edte\u017e \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865833", "revid": "110157", "url": "https://it.wikipedia.org/wiki?curid=865833", "title": "Sv\u011btl\u00edk", "text": "Sv\u011btl\u00edk \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865843", "revid": "110157", "url": "https://it.wikipedia.org/wiki?curid=865843", "title": "V\u011bt\u0159n\u00ed", "text": "V\u011bt\u0159n\u00ed \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865846", "revid": "767487", "url": "https://it.wikipedia.org/wiki?curid=865846", "title": "V\u011b\u017eovat\u00e1 Pl\u00e1n\u011b", "text": "V\u011b\u017eovat\u00e1 Pl\u00e1n\u011b \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865851", "revid": "767487", "url": "https://it.wikipedia.org/wiki?curid=865851", "title": "Il cinico, l'infame, il violento", "text": "Il cinico, l'infame, il violento \u00e8 un film poliziottesco del 1977 diretto da Umberto Lenzi con Tomas Milian, Maurizio Merli, John Saxon e Renzo Palmer.\nLa pellicola tenta una commistione tra il poliziottesco e il film di rapina, in voga in quegli anni.\nTrama.\nA Milano la criminalit\u00e0 dilaga, dopo l'evasione del perfido Luigi Maietto, conosciuto come il \"Cinese\", che vuole vendicarsi dell'ex commissario Leonardo Tanzi, che ha nel frattempo lasciato la polizia trasferendosi da Roma al capoluogo lombardo e che, con la sua testimonianza in un processo, l'aveva fatto condannare all'ergastolo.Tanzi viene ferito in un agguato da parte del \"Cinese\" e in giro si crede sia morto; il \"Cinese\" tenta quindi la scalata, accordandosi con il boss senza scrupoli Di Maggio. Nel frattempo Tanzi torna a Roma, dove s'\u00e8 appena trasferito Maietto. Seguendo le tracce d'una rapina, Tanzi scopre un traffico di denaro tra la Svizzera e Roma e riesce ad arrivare a Proietti, uno degli uomini di Di Maggio. Il \"Cinese\" scopre che Tanzi \u00e8 ancora vivo e cerca cos\u00ec di eliminarlo; le sanguinose vicende si concluderanno con l'uccisione di Di Maggio e del \"Cinese\", ucciso da Tanzi dopo una fuga a piedi.\nProduzione.\nIl film in realt\u00e0 sarebbe dovuto uscire con un altro nome: \"Insieme per una grande rapina\", tuttavia grazie all'insistenza di Lenzi, che reput\u00f2 tale titolo inefficace, il film cambi\u00f2 nome in \"il cinico, l'infame, il violento\", bench\u00e9 ormai il trailer con il primo nome fosse stato gi\u00e0 prodotto e diffuso presso le sale cinematografiche italiane.\nRiprese.\nLe riprese del film si svolsero a Milano e a Roma.\nIncidenti.\nDurante le riprese di una sequenza d'azione Maurizio Merli si fece male con la pistola, dalla quale part\u00ec un colpo a salve. Durante un'altra sequenza Merli ebbe un duro diverbio con l'attrice Gabriella Giorgelli e con Umberto Lenzi, in quanto la Giorgelli gli chiese se avesse tolto il caricatore dalla pistola, per realizzare la scena. Inizi\u00f2 una movimentata discussione, in cui Merli tent\u00f2 di sferrare un calcio alla Giorgelli, ma si mise in mezzo una parrucchiera, che ricevette il calcio. La Giorgelli fu pi\u00f9 sfortunata nella sequenza in cui le viene gettato sulla faccia del vetriolo: le fu gettato infatti un liquido che doveva solo emettere del fumo, ma le procur\u00f2 una reazione allergica che le bruci\u00f2 veramente la pelle.\nDistribuzione.\nIl film, diretto seguito di \"Roma a mano armata\" (1976), usc\u00ec in Italia il 3 febbraio del 1977, incassando 1.818.523.920 lire dell'epoca.\nAccoglienza.\nPaolo Mereghetti scrisse che il film \u00e8 \"\u00abscontato dall'inizio alla fine\u00bb\" e che l'interpretazione di Maurizio Merli era pessima, \"\u00abinespressiva\u00bb\". Sempre secondo Mereghetti, l'unica attrattiva del film sono i litri di sangue spesi inutilmente.\nMassimo Pepoli disse invece, a proposito della pellicola, che la delusione maggiore per il pubblico era stato il trovare un Tomas Milian non pi\u00f9 nei panni d'er Monnezza, ma in quelli di un criminale sadico qualunque.\nL'unica che difese il film fu Giovanna Grassi del \"Corriere della Sera\", che lod\u00f2 la bravura di Lenzi nel ricavare un buon film da un soggetto non eccezionale di Sauro Scavolini. Sempre la Grassi lod\u00f2 l'ironia del film e la \"performance\" di Tomas Milian, oltrech\u00e9 la mescolanza dei generi.\nColonna sonora.\nLe tracce sono le seguenti:"}
{"id": "865856", "revid": "124423317", "url": "https://it.wikipedia.org/wiki?curid=865856", "title": "Vincenzo Caglioti", "text": "Fu presidente del CNR dal 1965 al 1972.\nBiografia.\nVincenzo Caglioti si laure\u00f2 in chimica presso l'Universit\u00e0 di Napoli e divent\u00f2 professore all'Universit\u00e0 di Firenze nel 1936.\nNel 1938 pass\u00f2 all'Universit\u00e0 degli Studi di Roma \"La Sapienza\" dove insegn\u00f2 fino al 1977. Per molti anni diresse l'Istituto di chimica generale. \nFece parte dell'Accademia Nazionale dei Lincei dal 27 agosto 1947 come socio corrispondente e dal 2 settembre 1957 come Socio Nazionale. L'Accademia nel 1957 gli assegn\u00f2 il Premio Nazionale per la Chimica.\nIl 12 marzo 1958 divenne socio dell'Accademia delle scienze di Torino.\nL'Accademia Nazionale dei Lincei e l'Accademia nazionale delle scienze detta dei XL hanno bandito un premio internazionale intitolato a Vincenzo Caglioti.\nIl figlio Luciano divenne anch'esso professore ordinario di chimica e alto dirigente del CNR."}
{"id": "865857", "revid": "32698", "url": "https://it.wikipedia.org/wiki?curid=865857", "title": "W. Rudin", "text": ""}
{"id": "865858", "revid": "189830", "url": "https://it.wikipedia.org/wiki?curid=865858", "title": "Partito dei Lavoratori di Corea", "text": ""}
{"id": "865860", "revid": "729019", "url": "https://it.wikipedia.org/wiki?curid=865860", "title": "Belisario Clemente", "text": "Biografia.\nIscritto alla carboneria abruzzese sin dall'eta di 16 anni quando partecip\u00f2 ai moti carbonari del 1814 contro Gioacchino Murat, re di Napoli a seguito del quale fu anche rinchiuso del \"bagno penale\" di Pescara. La detenzione fu breve proprio per la sua giovane et\u00e0.\nL'impeto carbonaro non fu sopito ed il Clemente, contribu\u00ec alla organizzazione delle insurrezioni di Citt\u00e0 Sant'Angelo e Penne, del 1837, al fianco di Clemente De Caesaris. La repressione fu immediata ed il Clemente fu arrestato poco dopo in quel di Napoli, dove fu condannato al confino, prima ad Ancona e poi a Firenze dove visse per due anni.\nNel 1848, dopo che Ferdinando II fu costretto a concedere la Costituzione all'Abruzzo, il Clemente fu candidato al nuovo Parlamento nel primo distretto di Teramo. Ferdinando reag\u00ec con violenza alla istituzione di tale parlamento e lo soppresse immediatamente incominciando una dura repressione nei confronti di tutti i patrioti abruzzesi. Il Clemente fu costretto al domicilio coatto a Castelbasso, frazione di Castellalto, dove cerc\u00f2 di adoperarsi in favore della comunit\u00e0: in particolare tent\u00f2 di istruire i contadini alla lavorazione di cappelli in paglia che aveva visto molto in uso a Firenze, mettendo a punto le tecnica di lavorazione delle ventole di paglia (le \"ventarole\" nel dialetto locale) nella zona di Corropoli, in provincia di Teramo.\nL'impegno per la politica non si sop\u00ec mai e, nonostante la persecuzione personale subita dalle forze borboniche, il Clemente mantenne i contatti con tutta l'ex carboneria e, dopo l'unificazione d'Italia, fu eletto come consigliere e vicepresidente della Provincia di Teramo per tre legislature. Diede un impulso alla realizzazione del progetto della strada fra Teramo e Ascoli Piceno come si evince dalla pubblicazione \"Per la strada da Teramo ad Ascoli Piceno. Ragionamento del consigliere provinciale cav. Belisario Clemente\", stampata a Teramo, dall'editore Marsilii, nel 1872.\nNel corso della vita scrisse anche diverse opere a contenuto politico e storico, ma anche di poesia.\nMor\u00ec all'eta di 82 anni a Castelbasso (borgo sito nel comune di Castellalto), il 25 novembre 1880."}
{"id": "865862", "revid": "110157", "url": "https://it.wikipedia.org/wiki?curid=865862", "title": "Zlat\u00e1 Koruna", "text": "Zlat\u00e1 Koruna \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale. Nel suo territorio vi \u00e8 l'antico monastero di Zlat\u00e1 Koruna."}
{"id": "865866", "revid": "1372005", "url": "https://it.wikipedia.org/wiki?curid=865866", "title": "Walter Rudin", "text": "Biografia.\nRudin nacque in una famiglia di ebrei austriaci, che era fuggita in Francia dopo l'Anschluss nel 1938. Quando la Francia si arrese alla Germania nel 1940, Rudin riusc\u00ec a fuggire in Inghilterra, e l\u00ec serv\u00ec come volontario nelle Forze armate inglesi; entrato inizialmente nel Genio dell'Esercito, fu trasferito dopo poco tempo (grazie alla sua conoscenza del tedesco) nella Royal Navy, per la quale oper\u00f2 in qualit\u00e0 di traduttore/addetto alle intercettazioni, imbarcato per il resto della guerra; in tale ruolo, prese anche parte allo Sbarco in Normandia, su una nave al largo della costa.\nDopo la guerra si trasfer\u00ec negli Stati Uniti, e consegu\u00ec il Ph.D. in Matematica alla Duke University, nella Carolina del Nord nel 1949.\nNel 1953 spos\u00f2 la collega matematica Mary Ellen Rudin, con cui avrebbe avuto quattro figli. Si trasfer\u00ec per un breve periodo al MIT e all'Universit\u00e0 di Rochester. In seguito divenne professore all'Universit\u00e0 del Wisconsin, concludendo la sua carriera 32 anni dopo come Professore Emerito dello stesso ateneo. Visse a Madison (Wisconsin), in una casa costruita dall'architetto Frank Lloyd Wright.\nMor\u00ec il 20 maggio 2010, dopo aver sofferto per anni di malattia di Parkinson.\nAttivit\u00e0 scientifica.\nRudin si \u00e8 occupato di Analisi matematica, con specifica attenzione agli ambiti dell'Analisi complessa e dell'Analisi armonica.\n\u00c8 particolarmente noto per tre libri di Analisi: \"Principles of Mathematical Analysis\" (in trad. it. \"Principi di Analisi Matematica\"), \"Real and Complex Analysis\" (in trad. it. \"Analisi Reale e Complessa\") e \"Functional Analysis\" (\"Analisi Funzionale\", mai tradotto in italiano). Il primo e il secondo sono affettuosamente chiamati \"Baby Rudin\" and \"Big Rudin,\" rispettivamente."}
{"id": "865868", "revid": "767487", "url": "https://it.wikipedia.org/wiki?curid=865868", "title": "Zub\u010dice", "text": "Zub\u010dice \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865871", "revid": "278830", "url": "https://it.wikipedia.org/wiki?curid=865871", "title": "Il trucido e lo sbirro", "text": "Il trucido e lo sbirro \u00e8 un film poliziottesco italiano del 1976 diretto da Umberto Lenzi ed \u00e8 interpretato da Tomas Milian nel ruolo del personaggio Er Monnezza.\nTrama.\nIl commissario Sarti fa evadere \"Er Monnezza\", ladruncolo borgataro, con l'intento di farsi aiutare a rintracciare Brescianelli, un pericoloso bandito che ha rapito una bambina gravemente malata. Brescianelli, oltre ad essere latitante, ha anche cambiato i suoi connotati con un'operazione di plastica facciale.\nEr Monnezza, dopo una riluttanza iniziale, decide di collaborare con la giustizia e chiama tre suoi amici rapinatori, il \"Calabrese\", \"Er Cinico\" e \"Vallelunga\", per aiutarlo. La ricerca del Brescianelli li porta a battere diverse piste, tra le quali quella che porta a Mara, la fidanzata di Brescianelli, e quella del Tunisino, noto spacciatore di droga. Anche grazie alle conoscenze del Monnezza negli ambienti malavitosi, il cerchio si chiude e mentre Monnezza, che si finge un pastore di pecore, trova il covo in cui la bambina \u00e8 detenuta, Brescianelli e i suoi se la vedono con il commissario Sarti. Il Calabrese rimane ucciso nello scontro a fuoco, mentre Sarti con il lancio di fumogeni riesce a stanare e uccidere sia i rapitori che lo stesso Cinico, il quale intendeva appropriarsi del denaro del riscatto. Sarti salva cos\u00ec la bambina e la mette in salvo, poi entra nel covo e trova Monnezza ferito. Lo carica in auto e si dirige a Roma. Sarti scende dall'auto per telefonare a un medico, e quando si volta Monnezza non c'\u00e8 pi\u00f9: l'uomo fingeva soltanto di essere ferito, per non dover tornare in carcere.\nProduzione.\nCon questo film nasce il personaggio di er Monnezza, ladruncolo dalla battuta volgare, figlio di un ladro e di una prostituta. Il film quindi \u00e8 un primo esempio di miscuglio tra poliziottesco e commedia, anche se qui la lancetta pende prevalentemente verso il poliziottesco, tanto che la censura impose alla pellicola il divieto alla visione ai minori di 14 anni.\nIl personaggio di Er Monnezza riapparir\u00e0 in seguito in altre due pellicole: \"La banda del gobbo\" (1977) di Umberto Lenzi e \"La banda del trucido\", uscito nello stesso anno e diretto da Stelvio Massi.\nLa vena comica del \"poliziottesco\" verr\u00e0 ripresa ed ampiamente sviluppata successivamente con la saga del commissario Nico Giraldi, sempre interpretato da Tomas Milian, comprendente undici pellicole realizzate tra il 1976 ed il 1984.\nIl titolo provvisorio del film durante la lavorazione era \"Carta bianca per un poliziotto\".\nColonna sonora.\nIl brano \"La ballata del trucido\" \u00e8 di Giorgio Cascio.\nDistribuzione.\nLa pellicola venne distribuita nelle sale cinematografiche il 28 agosto 1976.\nAccoglienza.\nIl film incass\u00f2 complessivamente 509.747.000 di lire dell'epoca in 603 giorni di programmazione, arrivando al 34\u00ba posto nella classifica degli incassi del 1976."}
{"id": "865872", "revid": "767487", "url": "https://it.wikipedia.org/wiki?curid=865872", "title": "Zv\u00edkov (\u010cesk\u00fd Krumlov)", "text": "Zv\u00edkov \u00e8 un comune della Repubblica Ceca facente parte del distretto di \u010cesk\u00fd Krumlov, in Boemia Meridionale."}
{"id": "865878", "revid": "13833", "url": "https://it.wikipedia.org/wiki?curid=865878", "title": "Prefettura di Rethymno", "text": ""}
{"id": "865880", "revid": "682118", "url": "https://it.wikipedia.org/wiki?curid=865880", "title": "Zv\u00edkov", "text": ""}
{"id": "865884", "revid": "228587", "url": "https://it.wikipedia.org/wiki?curid=865884", "title": "Rudin", "text": ""}
{"id": "865888", "revid": "767487", "url": "https://it.wikipedia.org/wiki?curid=865888", "title": "Polyforum Cultural Siqueiros", "text": "Il Polyforum Culturale Siqueiros \u00e8 un edificio culturale multifunzionale, situato su Avenida de los Insurgentes nel complesso World Trade Center di Citt\u00e0 del Messico. \u00c8 un luogo molto conosciuto, per la sua posizione, per la sua forma unica e per la presenza di grandi murales realizzati dall'artista messicano David Alfaro Siqueiros, dal quale il centro ha preso il nome.\nIl Polyforum fu concepito come una parte del complesso dell'Hotel Mexico negli anni '60, e fu finanziato da Manuel Suarez y Suarez, che invit\u00f2 Siqueiros a decorare l'edificio.\nL'edificio pu\u00f2 ospitare rappresentazioni teatrali, esibizioni d'arte ed diversi altri eventi culturali. Come il resto del complesso del World Trade Center, il Polyforum \u00e8 servito dalla stazione Polyforum del Metrobus a pochi metri di distanza."}
{"id": "865894", "revid": "124001734", "url": "https://it.wikipedia.org/wiki?curid=865894", "title": "Chiesa di Sant'Andrea del Vignola", "text": "Sant'Andrea a via Flaminia \u00e8 una piccola chiesa che si trova a Roma nel quartiere Flaminio.\n\u00c8 nota anche come Sant'Andrea del Vignola. Nelle vicinanza, verso il ponte c'\u00e8 anche una cappella denominata Sant'Andrea a ponte Milvio.\nStoria.\nFu costruita nel tratto urbano della via Flaminia, tra porta del Popolo e ponte Milvio su progetto di Jacopo Barozzi da Vignola.\nPapa Giulio III la fece erigere verso il 1553 all'interno del complesso della sua villa suburbana (villa Giulia), per ricordo della sua fuga da Roma. Durante il sacco di Roma dei lanzichenecchi di Carlo V, quando era ancora cardinale, era uno degli ostaggi ed era probabilmente destinato a essere giustiziato. Riusc\u00ec a fuggire dalla citt\u00e0 il 30 novembre, giorno dedicato dalla chiesa cattolica all'apostolo Andrea, fratello di Pietro, ha perci\u00f2 la funzione di chiesa votiva, cappella privata e chiesa rurale extra urbana.\nLa cupola e l'intera chiesa sub\u00ec degli interventi di parziale restauro negli anni 1826-1830 ai quali partecip\u00f2 anche l'architetto Giuseppe Valadier, autore noto anche per la sistemazione di piazza del Popolo e della terrazza del Pincio. Ulteriori interventi vennero realizzati nel 1977 rivestendo la cupola con piombo e successivamente negli anni novanta, ripristinando il primitivo rivestimento della cupola in \"coccio pesto\" e restituendole in tal modo l'originaria resa cromatica.\nNel 1950 fu restaurato il particolare pavimento policromo della chiesa con la sovrintendenza dell'architetto Zander, all'epoca nominato architetto della basilica di San Pietro in Vaticano.\nLa chiesa \u00e8 un luogo sussidiario di culto della parrocchia di Sant'Eugenio.\nDescrizione.\nL'edificio \u00e8 un parallelepipedo in laterizio lasciato a vista su tre lati. La facciata \u00e8 di peperino con un portale fiancheggiato da lesene e sovrastato da un timpano triangolare. La chiesa, unica nel suo genere, presenta una volta impostata su una cornice interna ovale, perci\u00f2 la cupola \u00e8 una semi-calotta ovale.\nL'interno \u00e8 costituito da un'aula rettangolare e una piccola abside anch'essa rettangolare. \nLa chiesetta, quando fu costruita, si trovava in campagna. Ora si trova tra via Flaminia e viale Tiziano, all'altezza dell'incrocio con via Luigi Canina e via Enrico Chiaradia.\nDal punto di vista architettonico, malgrado le sue minute dimensioni, essa rappresenta un'importante testimonianza della sintesi tra cultura umanistica, con le chiese a pianta centrale, e gli esempi degli edifici di culto a pianta longitudinale, propri della Controriforma, dalla seconda met\u00e0 del Cinquecento in poi."}
{"id": "865895", "revid": "3082", "url": "https://it.wikipedia.org/wiki?curid=865895", "title": "Passo alpino", "text": ""}
{"id": "865897", "revid": "110157", "url": "https://it.wikipedia.org/wiki?curid=865897", "title": "Ilocos", "text": "Ilocos (\"Regione I\"; in pangasinan: Sagor na Baybay na Luzon; ilocano: \"Kailokuan\"; in tagalog: \"Kailokuhan\") o Luzon Nordoccidentale \u00e8 una regione amministrativa delle Filippine. \u00c8 composta da quattro province: Ilocos Norte, Ilocos Sur, La Union e Pangasinan.\nGeografia fisica.\nSuddivisioni amministrative.\nLa regione si suddivide in 4 province. Vi sono poi altre 9 citt\u00e0 componenti e 116 municipalit\u00e0.\nCitt\u00e0.\nCitt\u00e0 componenti:"}
{"id": "865900", "revid": "76339", "url": "https://it.wikipedia.org/wiki?curid=865900", "title": "Funzione di derivazione di chiave", "text": ""}
{"id": "865901", "revid": "439868", "url": "https://it.wikipedia.org/wiki?curid=865901", "title": "Bonna", "text": "Bonna era il nome dell'antica fortezza legionaria della provincia romana della Germania inferiore, che corrisponde all'odierna citt\u00e0 tedesca di Bonn. Era posizionata di fronte alle trib\u00f9 germaniche di Tencteri, Usipeti ed Sigambri (poco pi\u00f9 a nord), e comunque nelle vicinanze della temibile trib\u00f9 dei Catti.\nStoria.\nDa Augusto a Vespasiano.\nCon la fine dell'11 a.C., Druso maggiore, fratello del futuro imperatore Tiberio, decise di posizionare presso la localit\u00e0 di \"Bonna\" un primo accampamento di truppe ausiliarie. Egli infatti, l'anno successivo (10 a.C.) oper\u00f2 ancora pi\u00f9 a sud, dalla fortezza legionaria di \"Mogontiacum\" (l'odierna Magonza) prima contro i Mattiaci e poi contro i Catti, devastando le loro terre, costruendovi alcune fortezze, tra cui quella di R\u00f6dgen, ed infine un ponte proprio a \"Bonna\" e ponendovi a sua difesa anche una flotta per quel tratto di fiume Reno (\"Classis Germanica\").\nIn seguito alla sconfitta subita da Publio Quintilio Varo nel 9 nella foresta di Teutoburgo, Augusto decise il ritiro definitivo della truppe dall'appena costituita provincia di Germania. Ma fu solo con la fine delle campagne militari di Germanico del 14-16 che a \"Bonna\" venne costruita una nuova fortezza (che misurava 520x516 metri, pari a 26,83ha), dove fu insediata una legione (la legio I Germanica).\nAl termine di queste operazioni Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore.\nCon la morte dell'imperatore Nerone fu coinvolta nella Rivolta batava degli anni 69 e 70, al termine della quale la legio I Germanica fu sciolta. Ci\u00f2 che restava di questa legione fu fuso nella legio VII Gemina.\nDa Domiziano a Diocleziano.\nCon il nuovo imperatore Vespasiano la Legio I Germanica fu sostituita (attorno al 70) dalla legio XXI Rapax, che partendo un decennio pi\u00f9 tardi per le campagne in Germania contro le popolazioni dei Catti (83 circa), lasci\u00f2 libera la sua posizione alla legio I Minervia (legione appena formata), che qui rimase almeno fino alla met\u00e0 del IV secolo, quando nel 353 fu distrutta dai Franchi.\nA partire dall'84/87 \"Bonna\" entr\u00f2 a far parte della nuova provincia della Germania inferiore, che comprendeva tra i suoi insediamenti principali anche \"Castra Vetera\" (Xanten), \"Trajectum ad Rhenum\" (Utrecht), e \"Colonia Agrippinensis\" (Colonia, la capitale della provincia), arrivando a contare fino a ventisette tra forti e fortini ausiliari, le tre fortezze legionarie, al tempo di Vespasiano, lungo il \"limes\" che dalla foce del Reno conduceva al forte di Remagen.\n\"Bonna\" torn\u00f2 a risultare determinante per la difesa del settore del \"limes\" renano a partire dal III secolo, quando a lei tocc\u00f2 il compito, insieme alla legione posizionata a Castra Vetera, di difendere i confini imperiali dalle invasioni prima degli Alemanni, poi di Franchi e Burgundi.\nIl IV e V secolo.\nNel 342 la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno. Furono respinti da Costanzo Cloro. Un decennio pi\u00f9 tardi, nel 355-358 Giuliano trov\u00f2 ancora le rotte del Reno sotto il controllo dei Franchi ed ancora una volta li pacific\u00f2. Roma garant\u00ec ai Franchi una fetta considerevole della Gallia Belgica, anche se non sembra i territori circostanti al \"castra\" di \"Bonna\", che al contrario fu ricostruito nel 359 dal \"cesare\" Giuliano.\nDa questo momento in poi i Franchi erano diventati \"foederati\" dell'Impero Romano. I Franchi divennero, quindi, il primo popolo germanico a stabilirsi permanentemente all'interno del territorio romano, incaricati di difendere la frontiera del Reno contro Alani, Suebi e Vandali."}
{"id": "865904", "revid": "767487", "url": "https://it.wikipedia.org/wiki?curid=865904", "title": "Mneme (astronomia)", "text": "Mneme (dal greco \u039c\u03bd\u03ae\u03bc\u03b7), o Giove XL, \u00e8 un satellite naturale del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2003 ed ha ricevuto la designazione provvisoria S/2003 J 21.\n\"Mneme\" \u00e8 caratterizzata da un movimento retrogrado ed appartiene al gruppo di Ananke, composto da satelliti retrogradi ed irregolari che orbitano attorno a Giove ad una distanza compresa fra 19,3 e 22,7 milioni di chilometri, con una inclinazione orbitale pari a circa 150\u00b0.\n\"Mneme\" nella mitologia greca \u00e8 una delle tre muse originali, confusa a volte con Mnemosine e figlia di Zeus."}
{"id": "865905", "revid": "1745361", "url": "https://it.wikipedia.org/wiki?curid=865905", "title": "Intellettualizzazione", "text": "Per intellettualizzazione si intende, in psicoanalisi, una propensione a teorizzare le proprie esperienze emotive nel difficile tentativo di controllarle. L'azione avviene mediante l'utilizzo del ragionamento adottato per bloccare un confronto con il conflitto inconscio e lo stress emozionale ad esso collegato.\n\u00c8 un meccanismo di difesa originariamente definito da Freud, e studiato pi\u00f9 attentamente dalla figlia Anna Freud, in riferimento all'adolescenza, periodo del ciclo vitale nel quale esso viene pi\u00f9 frequentemente utilizzato."}
{"id": "865907", "revid": "205250", "url": "https://it.wikipedia.org/wiki?curid=865907", "title": "Egisto Malfatti", "text": "La sua attivit\u00e0 artistica \u00e8 principalmente legata al Carnevale di Viareggio ed in special modo al suo teatro vernacolare, che nel caso della manifestazione viareggina \u00e8 chiamato Festa della Canzonetta.\nBiografia.\nEgisto Malfatti nasce in via Garibaldi a Viareggio, il padre capitano marittimo; fin da piccolo dimostra talento nel canto e nella musica, pertanto canta nel coro parrocchiale della chiesa di Sant'Andrea e recita nei primi spettacolini teatrali.\nA lui si deve la costruzione del teatro parrocchiale, divenuto poi Cinema Centrale (detto \"Pidocchino\"), inaugurato da E. Malfatti con lo spettacolo \"Un pastore ritorna\".\nCon l'arrivo della 2\u00aa Guerra mondiale, E. Malfatti conosce gli onori come ufficiale di cavalleria ma \nanche l'amarezza della prigionia.\nGirovaga nell'Algeria di quegli anni e diventa amico di Nicola Salerno, meglio conosciuto come Nisa, paroliere italiano autore di testi di canzoni celebri come \"Guaglione\", \"Tango del mare\", \"Bambola rosa\".\nTramite questa amicizia \u00e8 introdotto nell'ambiente delle case musicali milanesi dove conosce e collabora con il maestro Redi, gi\u00e0 valente autore musicale.\nViene invitato da personaggi come Frattini, Manca, Moretti e Veneziani, a far parte dell'Accademia della Foppa in Milano dove si fa protagonista della prima rievocazione di Ettore Petrolini.\nNel 1948 si iscrive all'albo dei giornalisti e collabora con molti quotidiani e riviste, tra cui l'edizione italiana di \"Life\".\nVince inoltre premi letterari di poesia e narrativa.\nNel 1960 entra alla RAI dove \u00e8 autore sulla Rete 2 di due programmi radiofonici, a puntate settimanali, che ottengono alti indici di ascolto: \"Musica allo specchio\" e \"Stanotte ho fatto un sogno\".\nAlla RAI conosce e diviene amico del regista Amerigo Gomez.\nVive per alcuni anni a Sanremo dove diventa presentatore ufficiale del Casin\u00f2 Municipale ed anima importanti manifestazioni.\nNel 1968 ritorna poi stabilmente a Viareggio, dove negli anni seguenti compone molte belle canzoni di carnevale, alcune delle quali divenute canzoni ufficiali del Carnevale di Viareggio, e indimenticabili spettacoli teatrali.\nNel 1984 con \"Baci e ciaffate \" esce dalle scene teatrali ma poi, negli anni dal 1988 al 1997, con cinque libri di poesia e prosa rivela al pubblico il suo lato poetico e letterario pi\u00f9 vero, ora decisamente maturo, disorientando un po' gli estimatori abituati a composizioni pi\u00f9 leggere e di pi\u00f9 facile lettura.\nNegli ultimi anni della sua vita si dedica all'insegnamento del teatro soprattutto ai bambini e ai giovani, cercando di comunicare il messaggio di perseguire una vita libera da condizionamenti e pregiudizi, privilegiando i sentimenti e l'umanit\u00e0.\nIl carattere.\nFondamentalmente timido (per sua ammissione), tuttavia perfezionista e inflessibile sul palcoscenico.\nIn teatro completamente padrone della scena e del pubblico, sempre \"prima donna\" e \"deus ex machina\" dello spettacolo, sottolineando emozioni e personaggi con sapienti sguardi o movimenti degli occhi e del corpo, alternando il riso alla lacrima, le entr\u00e9es da clown del circo ad assoli di struggente malinconia.\nIn tutte le sue opere teatrali e letterarie ha cercato di mettere in evidenza l'umanit\u00e0 e la dignit\u00e0 dei personaggi, soprattutto quelli pi\u00f9 poveri e derelitti. Inoltre ha inteso trasferire e salvare, per quanto possibile, il patrimonio culturale di una comunit\u00e0, fatto di linguaggio, di gesti ed emozioni, che altrimenti si sarebbe perso con la scomparsa degli ultimi testimoni di un'epoca.\nPalcoscenico e interpretazioni dunque non fini a s\u00e9 stessi, bens\u00ec mezzo per dire, per dare e soprattutto per lasciare.\nLa Canzonetta.\nGli esordi.\nNel 1946, concluso il periodo bellico, si manifesta in tutta Italia una voglia di ripresa economica ed un bisogno di svago, di evasione dai numerosi ed ancora insoluti problemi del paese; anche a Viareggio questo sentimento spinge alcuni giovani ad organizzare uno spettacolo di rivista al Teatro Eden, sul palcoscenico che fu anche di E. Petrolini ed Ermete Zacconi.\nNel marzo di quell'anno lo spettacolo va in scena ed Egisto Malfatti \u00e8 chiamato ad improvvisare un monologo come intervallo tra due atti. \u00c8 un successo strepitoso e l'inizio di un dialogo tra Egisto e la citt\u00e0 che durer\u00e0 mezzo secolo.\nGli spettacoli si succedono di anno in anno organizzati dal Comitato Carnevale fino al 1953, anno in cui \"Se la storia lo sapesse\" \u00e8 un tracollo economico, avendo il Comitato speso troppo e male.\nNell'anno successivo (1954) E. Malfatti ne prende il totale controllo, trovando come sponsor e produttore Beppe Tomei, con cui inizia un durevole sodalizio.\nLo spettacolo si intitola \"Verga Tintore\" e segna l'inizio del primo periodo magico di E. Malfatti che insieme a Vittorio Cinquini (Tubino) ed Angelino Taddeoli (Angi\u00f2) d\u00e0 vita ad una serie di esilaranti spettacoli comici che si susseguono fino al 1960. Poi attriti e difficolt\u00e0 portano alla rinuncia degli spettacoli negli anni dal 1961 al 1967.\nE. Malfatti deluso ed amareggiato torna a Sanremo, ma nel 1968 ritorna a Viareggio e porta in teatro \"Un nido d'amor\", prodotto come sponsor dall'imprenditore edile Spartaco Zappelli.\nIn quell'anno inizia il dualismo con la compagnia che Vittorio Cinquini, separatosi da Malfatti, costituisce nel 1966 e che nel 1969 vede il debutto come attore di Enrico Casani.\nIl confronto Malfatti-Cinquini \u00e8 destinato a durare molti anni, per la gioia e il divertimento del pubblico.\nGli anni d'oro.\nGli anni dal 1968 al 1981 sono gli anni d'oro di Egisto, tuttavia il protagonismo che sulla scena lo caratterizza lo pone in competizione feroce con altri attori emergenti che, non potendo avere spazio nella compagnia di Egisto, formano o entrano in altre compagnie teatrali.\nInizia un periodo fecondo di spettacoli: sono anni in cui fino a tre compagnie rivaleggiano contemporaneamente (E. Malfatti, Enrico Casani, \"Burlamacco 81\"), provocando la nascita di vere e proprie fazioni all'interno della citt\u00e0.\nIl declino e la rinascita.\nGli anni avanzano per Malfatti e contemporaneamente gran parte di quel mondo da lui descritto e che divertito affollava la platea dei suoi spettacoli inesorabilmente svanisce. Le generazioni successive comprendono molto meno il vernacolo e diversa \u00e8 la sensibilit\u00e0 e il gusto. I rivali di palcoscenico ne approfittano per guadagnare consensi e ribaltare i risultati di botteghino, forti di compagnie pi\u00f9 variegate e numerose, di idee pi\u00f9 giovani, ma caratterizzate anche da una comicit\u00e0 meno raffinata e pi\u00f9 spicciola.\nMalfatti si trova artisticamente solo, avverte critiche e calo di consensi e nel 1984 preferisce abbandonare le scene.\nSi rivolge allora verso i giovani, insegnando loro la recitazione e trucchi del teatro.\nNel 1988 dalle ceneri mai sopite del suo palcoscenico, risorge come fenice l'Egisto poeta e scrittore, libero di esprimersi senza pi\u00f9 vincoli di botteghino, tempi di teatro o strette quinte di palcoscenico.\nL'ultima vela salp\u00f2.\nEgisto Malfatti muore il 26 settembre 1997, ma lascia come eredit\u00e0 storica una galleria di personaggi tipici, da lui conosciuti realmente nella citt\u00e0 della sua giovinezza e poi resi immortali sul palcoscenico come caricature e allegoria di un'epoca ormai cancellata dallo scorrere del tempo e dalla trasformazione della societ\u00e0. I suoi funerali si tennero nella Chiesa della Misericordia di Viareggio e mentre che il suo feretro al termine della cerimonia stava per uscire fu suonato l'Inno del Carnevale.\nTra i personaggi resi memorabili dalle sue interpretazioni sceniche si ricordano:\nLe canzoni.\nTesto e musica di E. Malfatti\nDischi.\nI migliori pezzi della produzione teatrale e musicale di E. Malfatti sono stati raccolti in sei dischi di vinile, LP (33 giri), incisi negli anni '70 e prodotti da \"Dischi Fontana\", Viareggio:\nIn epoca pi\u00f9 recente, buona parte del contenuto di questi dischi \u00e8 stata riproposta in formato CD, sempre prodotta da \"MONDODISCO di Corrado Fontana\", Viareggio:"}
{"id": "865908", "revid": "3082", "url": "https://it.wikipedia.org/wiki?curid=865908", "title": "Novesium", "text": ""}
{"id": "865910", "revid": "287204", "url": "https://it.wikipedia.org/wiki?curid=865910", "title": "Storia della Guinea-Bissau", "text": "Epoca precoloniale.\nPrima della colonizzazione portoghese, il territorio corrispondente all'odierna Guinea-Bissau conobbe la dominazione da parte dei diversi imperi che si succedettero in Africa Occidentale. In particolare, grosso modo equivalente al paese moderno, per estensione geografica, fu il regno di Gab\u00f9, parte dell'Impero Mali.\nColonizzazione portoghese.\nLe coste dei fiumi della Guinea, insieme all'isola di Capo Verde, furono le prime aree visitate dagli esploratori portoghesi (in particolare Nuno Trist\u00e3o) nel XV secolo. Nel 1446 il Portogallo dichiar\u00f2 formalmente la Guinea proprio possedimento, ma solo dal 1600 circa ebbe inizio un reale processo di colonizzazione, con la realizzazione di avamposti commerciali sulla costa, e solo nel 1630 venne istituita una amministrazione locale. Con la cooperazione di alcune trib\u00f9 locali i Portoghesi iniziarono a dedicarsi al commercio degli schiavi attraverso Capo Verde verso le Americhe. Cacheu divenne uno dei maggiori centri di questo traffico. Il commercio degli schiavi declin\u00f2 nel XIX secolo.\nSolo nella seconda met\u00e0 del XIX secolo i Portoghesi iniziarono a colonizzare l'entroterra. La Francia riusc\u00ec a sottrarre parte della Guinea al Portogallo (inclusa l'importante regione di Casamance), annettendola all'Africa Occidentale Francese. Una disputa con l'Inghilterra sul controllo dell'isola di Bolama si risolse a favore del Portogallo grazie anche all'intervento del Presidente degli Stati Uniti Ulysses Grant.\nAll'inizio del XX secolo, dopo circa 30 anni di combattimenti, i Portoghesi avevano conquistato gran parte della Guinea e procedettero a una definizione dei confini. Le isole Bijagos rimasero invece indipendenti fino al 1936. Nel 1941 la capitale fu spostata da Bolama a Bissau, e nel 1952 la \"Guinea Portoghese\" divenne acquis\u00ec lo status di provincia d'oltremare del Portogallo.\nIndipendenza.\nNel 1956 venne fondato clandestinamente il Partito Africano per l'Indipendenza della Guinea e di Capo Verde (in portoghese \"Partido Africano da Independ\u00eancia da Guin\u00e9 e Cabo Verde\" - PAIGC), guidato da Am\u00edlcar Cabral e Rafael Barbosa. Il quartier generale del partito fu stabilito a Conakry nel 1960, e da qui part\u00ec una rivolta armata contro il potere coloniale portoghese. Nonostante il dispiegamento di truppe portoghesi (che arrivarono a contare 35.000 soldati), il PAIGC estese la propria influenza su gran parte del paese entro il 1968. Il partito organizz\u00f2 elezioni per la formazione di un'Assemblea Nazionale. Il governatore portoghese generale Ant\u00f3nio de Sp\u00ednola torn\u00f2 in Europa e guid\u00f2 il movimento che avrebbe instaurato la democrazia in Portogallo e portato all'indipendenza delle colonie.\nNel 1973, a Conakry, Am\u00edlcar Cabral fu assassinato; la leadership del partito pass\u00f2 ad Aristides Pereira, che in seguito sarebbe diventato primo Presidente di Capo Verde. L'Assemblea Nazionale del PAIGC, insediatasi a Boe, dichiar\u00f2 l'indipendenza della Guinea-Bissau il 24 settembre 1973 e a novembre la nuova repubblica fu riconosciuta dalle Nazioni Unite. Dopo la rivoluzione dei garofani, il 10 settembre 1974, il Portogallo riconobbe a sua volta l'indipendenza della Guinea-Bissau. Lu\u00eds Cabral, fratellastro di Am\u00edlcar Cabral, divenne il primo presidente del paese.\nLa presidenza di Vieira.\nNel 1980 il governo di Cabral fu rovesciato da un colpo di Stato condotto dal Primo Ministro Jo\u00e3o Bernardo Vieira. Vieira istitu\u00ec un governo provvisorio, che rispondeva a un Consiglio Rivoluzionario, e che mantenne il potere fino al maggio 1984, mese in cui venne ricostituita l'Assemblea Nazionale. Venne approvata una nuova costituzione e, in un regime di elezioni monopartitiche, Vieira ricevette il mandato presidenziale per altri 5 anni. Vieira fu minacciato da tentativi di colpo di Stato nel 1983, nel 1985 e nel 1993. Nel 1986, il vice presidente Paulo Correia e altri cinque furono giustiziati con l'accusa di alto tradimento.\nGuerra civile.\nNel 1994, 20 anni dopo l'indipendenza, si tennero in Guinea-Bissau le prime elezioni multipartitiche. Nel 1998 una rivolta delle forze armate condusse a una guerra civile che caus\u00f2 centinaia di migliaia di profughi e la presa del potere da parte di una giunta militare il 7 maggio 1999. Negli anni successivi ci furono governi provvisori e nuovi scontri nel paese, e (nel 2003) un nuovo colpo di Stato militare guidato dal generale Ver\u00edssimo Correia Seabra. Dopo numerosi rinvii, le elezioni si tennero nuovamente nell'aprile del 2004. Parte dell'esercito si ammutin\u00f2 e Seabra e altri furono assassinati. La situazione politica nel paese \u00e8 tuttora incerta."}
{"id": "865916", "revid": "1543377", "url": "https://it.wikipedia.org/wiki?curid=865916", "title": "Luzon Centrale", "text": "Luzon Centrale (\"Regione III\"; in tagalog: \"Gitnang Luzon\"; in inglese: \"Central Luzon\"; in spagnolo: \"Luz\u00f3n Central\") \u00e8 una regione amministrativa delle Filippine.\n\u00c8 composta dalle province di Aurora, Bataan, Bulacan, Nueva Ecija, Pampanga, Tarlac e Zambales, e dalle citt\u00e0 di Angeles e Olongapo. La citt\u00e0 di San Fernando in Pampanga \u00e8 il capoluogo regionale.\nGeografia fisica.\nSuddivisioni amministrative.\nLa regione si suddivide in 7 province e due citt\u00e0 indipendenti (Angeles e Olongapo). Vi sono poi altre 10 citt\u00e0 componenti e 118 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "865918", "revid": "3082", "url": "https://it.wikipedia.org/wiki?curid=865918", "title": "Rigodulum", "text": ""}
{"id": "865919", "revid": "486946", "url": "https://it.wikipedia.org/wiki?curid=865919", "title": "Biblioteca Nazionale Universitaria", "text": ""}
{"id": "865923", "revid": "124968645", "url": "https://it.wikipedia.org/wiki?curid=865923", "title": "Pompeo Colonna", "text": "Fu vicer\u00e9 di Napoli dal 1530 al 1532.\nBiografia.\nEsponente dei Colonna, importante e storica famiglia romana, combatt\u00e9 dapprima contro gli Orsini e successivamente fu eletto vescovo di Rieti con nomina di abate commendatario di Subiaco e Grottaferrata. Partecip\u00f2 sotto gli ordini dello zio Prospero alla campagna di Puglia e sembra che in occasione della disfida di Barletta implorasse invano dallo zio il permesso di partecipare attivamente al duello.\nCredendo che papa Giulio II fosse in fin di vita, cerc\u00f2 di far scoppiare una sommossa fra il popolo per liberarlo dal potere papale, scoperto il complotto fu accusato di fellonia. Con l'elezione del nuovo pontefice venne elevato a cardinale, in questo periodo inizia il periodo pi\u00f9 fiorente con l'organizzazione di battute di caccia, di banchetti e ritrovi con gli artisti del momento.\nDal 1523 al 1525 fu amministratore della diocesi di Acerno a cui don\u00f2 un artistico reliquario in argento. Nel 1523 era salito al Soglio pontificio Giulio Zanobi del casato de' Medici di Firenze. La famiglia Medici era da sempre nemica dei Colonna.\nNel 1526 l'imperatore Carlo V entr\u00f2 in conflitto con il pontefice. Non potendo intervenire direttamente su Roma per problemi interni, chiese aiuto ai Colonna, che risposero prontamente. Nella notte tra il 19 ed il 20 settembre 1526, Pompeo occup\u00f2 con un esercito di 8\u00a0000 uomini la porta di San Giovanni in Laterano e Trastevere, spingendosi lungo il Borgo Vecchio fino quasi al Vaticano. Clemente VII si rifugi\u00f2 a Castel Sant'Angelo lasciando che il Vaticano venisse saccheggiato dalle truppe del cardinale.\nL'8 maggio 1527 durante il sacco di Roma, il cardinale entr\u00f2 in citt\u00e0 seguito da molti contadini dei suoi feudi, che saccheggiarono tutte le case in cui ancora rimaneva qualcosa da rubare o da distruggere.\nSuccessivamente Pompeo Colonna si ritir\u00f2 con calma a Napoli. Qui rivest\u00ec la carica di luogotenente del Regno fino alla sua morte.\nFu autore di un'apologia dedicata alla cugina Vittoria Colonna, intitolata \"Apologia mulierum\"."}
{"id": "865932", "revid": "2114356", "url": "https://it.wikipedia.org/wiki?curid=865932", "title": "Riol", "text": "Riol \u00e8 un comune di 1.192 abitanti della Renania-Palatinato, in Germania.\nAppartiene al circondario (\"Landkreis\") di Treviri-Saarburg (targa TR) ed \u00e8 parte della comunit\u00e0 amministrativa (\"Verbandsgemeinde\") di Schweich an der R\u00f6mischen Weinstra\u00dfe."}
{"id": "865934", "revid": "406204", "url": "https://it.wikipedia.org/wiki?curid=865934", "title": "Thomas Homer-Dixon", "text": "Biografia.\n\u00c8 direttore del Trudeau Centre for Peace and Conflict Studies alla University of Toronto oltre che uno dei pi\u00f9 importanti ricercatori nel campo della sicurezza ambientale.\nHa conseguito una laurea di primo livello alla Carleton University nel 1980 e un dottorato in relazioni internazionali e politiche di difesa e controllo delle armi al Massachusetts Institute of Technology (MIT) nel 1989.\n\u00c8 stato tra i consiglieri di Al Gore ai tempi in cui questi era vicepresidente degli Stati Uniti d'America."}
{"id": "865939", "revid": "114981966", "url": "https://it.wikipedia.org/wiki?curid=865939", "title": "Rinaldo Pellegrini", "text": "Biografia.\nLaureatosi in medicina all'Universit\u00e0 di Padova nel 1908, si dedic\u00f2 inizialmente all'anatomia patologica, frequentando il servizio dell'Ospedale di Venezia e gli Istituti Universitari di Torino e Padova. In seguito il suo interesse si orient\u00f2 alla medicina legale. \nDurante la Prima guerra mondiale partecip\u00f2 al conflitto con il grado di capitano medico, e fu preso prigioniero. Internato nel lager di Celle, divenne il rettore del piccolo ospedale del campo.\nNel 1919 divenne professore di medicina legale all'Universit\u00e0 di Parma. Nel 1920 si trasfer\u00ec all'Universit\u00e0 di Cagliari e nel 1921 all'Universit\u00e0 degli Studi di Catania. Infine, nel 1926, venne chiamato alla direzione dell'Istituto di medicina legale dell'Universit\u00e0 di Padova, incarico che mantenne fino al 1953, quando fu collocato fuori ruolo.\nDal 1943 al 1945 fu preside della facolt\u00e0 di medicina.\nAntifascista, venne anche incarcerato.\nNel 1956 fu nominato professore emerito e nel 1976 Presidente onorario della Societ\u00e0 Internazionale di medicina legale. \nPersonalit\u00e0 magnetica, grande didatta, dotato di eccezionale cultura e preparazione scientifica, fu autore di oltre 600 pubblicazioni che spaziano in tutti i settori della medicina legale e di 39 opere monografiche tra cui il monumentale \"Trattato di Medina Legale e delle Assicurazioni\" edito in 14 volumi.\nNel 1960 fond\u00f2 la rivista \"Homo\".\nDivenne noto all'opinione pubblica per il suo ruolo peritale nel celebre \"caso Montesi\"."}
{"id": "865944", "revid": "76963", "url": "https://it.wikipedia.org/wiki?curid=865944", "title": "Mauro Politi", "text": "Biografia.\nNel 1969 ha iniziato la carriera giudiziaria al Tribunale di Firenze e nel 1972 \u00e8 diventato giudice a Oristano. Dal 1972 al 1975 \u00e8 stato sostituto procuratore al Tribunale dei Minori di Milano, e in seguito \u00e8 stato giudice nello stesso tribunale, fino al 1983, quando \u00e8 diventato giudice d'appello.\nDal 1976 ha insegnato all'Universit\u00e0 di Cagliari e all'Universit\u00e0 di Urbino.\nNel 1990 \u00e8 diventato professore ordinario di diritto internazionale all'Universit\u00e0 degli studi di Trento.\n\u00c8 stato consigliere giuridico della missione permanente dell'Italia alle Nazioni Unite dal 1992 al 2001 ed ha partecipato attivamente alle negoziazioni che hanno portato all'adozione dello Statuto di Roma che ha istituito la Corte penale internazionale.\nNel 2001 \u00e8 stato eletto giudice \"ad litem\" del Tribunale penale internazionale per l'ex-Jugoslavia dall'Assemblea Generale delle Nazioni Unite. \n\u00c8 stato eletto giudice della Corte penale internazionale nel 2003 per un mandato di sei anni ed \u00e8 stato assegnato alla \"Pre-Trial Chamber\". Il mandato \u00e8 terminato nel 2009.\nA partire dal 2009 insegna nuovamente all'Universit\u00e0 degli Studi di Trento come docente ordinario di Diritto Internazionale.\nNel giugno 2011 il Governo italiano ha individuato nel giurista internazionalista Mauro Politi il proprio membro della suddetta \"Commissione di Conciliazione\" per perseguire la revisione della decisione con la quale \u00e8 stato convalidato il diniego dell'estradizione di Cesare Battisti."}
{"id": "865946", "revid": "6066", "url": "https://it.wikipedia.org/wiki?curid=865946", "title": "Mar degli Arafura", "text": ""}
{"id": "865949", "revid": "775372", "url": "https://it.wikipedia.org/wiki?curid=865949", "title": "Bicol", "text": "Bicol (\"Regione V\"; in tagalog: \"Kabikulan\", in spagnolo: \"B\u00edcol\") \u00e8 una regione amministrativa delle Filippine.\nCopre la parte sud-orientale dell'isola di Luzon.\n\u00c8 composta dalle province di Albay, Camarines Norte, Camarines Sur, Catanduanes, Masbate e Sorsogon, e la citt\u00e0 indipendente di Naga. Naga e Legazpi sono i suoi capoluoghi regionali.\nGeografia fisica.\nSuddivisioni amministrative.\nLa regione si suddivide in 6 province. Vi sono poi altre 2 citt\u00e0 componenti, una indipendente, e 90 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "865950", "revid": "1982", "url": "https://it.wikipedia.org/wiki?curid=865950", "title": "Alfonso d'Avalos d'Aquino d'Aragona", "text": ""}
{"id": "865952", "revid": "834", "url": "https://it.wikipedia.org/wiki?curid=865952", "title": "Kabikulan", "text": ""}
{"id": "865953", "revid": "828441", "url": "https://it.wikipedia.org/wiki?curid=865953", "title": "Enzo Braschi", "text": "Biografia.\nGenovese, si laurea in Filosofia con Raimondo Luraghi. La tesi s'intitola: \"La spiritualit\u00e0 dei Nativi americani delle grandi pianure\". \nNegli anni sessanta si avvicina al mondo dello spettacolo suonando nelle prime formazioni beat e rock ed esibendosi qualche anno dopo come cabarettista nel Club \"Instabile\" della sua citt\u00e0. Attore televisivo e cinematografico, \u00e8 uno dei protagonisti della nuova comicit\u00e0 televisiva inaugurata nel 1984 dal programma \"Drive In\", con personaggi quali il \"Paninaro\", il \"Cucador\", il \"Soldato di leva.\" L'attore \u00e8 un amico di vecchia data di Beppe Grillo. E grazie a lui era arrivato al programma di Antonio Ricci: \"..\u00c8 stato lui a farmi conoscere Antonio Ricci quando avevo deciso di abbandonare il mondo della comicit\u00e0 perch\u00e9, arrivato a trentatr\u00e9 anni, non ero ancora riuscito a sfondare. ... Io non ero convinto di fare Drive In, ma l'alternativa era tornare a Genova in cassa integrazione\".\nLa sua attivit\u00e0 \u00e8 proseguita in trasmissioni quali \"Striscia la notizia\", \"Paperissima\" e numerosi altri programmi televisivi. \nAll'attivit\u00e0 di attore affianca quella di scrittore e autore di due documentari: \"Il cerchio sacro dei Lakota\" (Canale 5), e \"La vera storia di ombre rosse\" (Rai Tre).\nAttivit\u00e0 legate ai nativi americani.\nL'interesse per le culture dei Nativi americani comincia fin dall\u2019infanzia, in quanto riteneva falsa l\u2019immagine che il cinema western dell\u2019epoca dava dell\u2019indiano cattivo, selvaggio, assassino e delle giacche blu, latrici di civilt\u00e0. \nDal 1996 al 2003 prende parte alla Danza del Sole - la cerimonia pi\u00f9 sacra dei Nativi delle Grandi Pianure del Nord America - nelle riserve dei Lakota dei Cheyenne River e Rosebud, e nelle Black Hills, le \"Colline Nere\" del sud Dakota.\nIl suo impegno civile e culturale nei confronti dei Popoli nativo-americani viene pubblicamente riconosciuto dall'Ordine dei Frati Minori, commissione Giustizia e Pace e Salvaguardia dell'ambiente, con la seguente motivazione: \"Riconoscimento all'attore e scrittore Enzo Braschi per aver contribuito alla giustizia e pace con solidariet\u00e0 e alla salvaguardia della cultura indigena del Popolo d'America attraverso i suoi libri e la sua persona\".\nDopo aver ricevuto una visione, nel 1999, dal capo della Nazione Blackfoot, Rufus Goodstriker (\"Seen from Afar\"), riceve il suo nome indiano, \"Iniumahka\", \"Bisonte che corre\". Dal leader spirituale Bruce Starlight (Nazione Blackfoot) gli viene inoltre concesso di poter pregare con la \"Chanunpa\", la \"Sacra Pipa\", il pi\u00f9 alto simbolo della spiritualit\u00e0 degli Indiani d'America, donata loro da \"Donna Bisonte Bianco\" in tempi remoti. Dall'apache Mescalero Danny \"Many Horses\" Rael, nel 2001, riceve il suo secondo nome, \"Ch\u00e8 Toka Se E\u00e8hi\", \"Uomo il Cui Spirito si Solleva al di Sopra delle Nuvole\", e due penne d'aquila, l'espressione pi\u00f9 spirituale per i Nativi americani, l'equivalente di due medaglie d'oro, essendo l'aquila, \"Wanbli Gleshka\", l'emissario del Grande Spirito sulla Terra.\nA partire dal 2000 si produce in un'assidua attivit\u00e0 di conferenze e conduce seminari sulla cultura dei Nativi americani, sui cerchi nel grano, sulle Nazioni delle Stelle (quelli che noi chiamiamo gli alieni), sulle profezie Hopi e Maya relative al 2012, sia nel nostro Paese che all'estero."}
{"id": "865954", "revid": "834", "url": "https://it.wikipedia.org/wiki?curid=865954", "title": "Kabikolan", "text": ""}
{"id": "865958", "revid": "834", "url": "https://it.wikipedia.org/wiki?curid=865958", "title": "Kabicolan", "text": ""}
{"id": "865959", "revid": "834", "url": "https://it.wikipedia.org/wiki?curid=865959", "title": "Kabiculan", "text": ""}
{"id": "865961", "revid": "125012813", "url": "https://it.wikipedia.org/wiki?curid=865961", "title": "Le Coq sportif", "text": "Le Coq sportif (in francese \"Il gallo sportivo\") \u00e8 un'azienda francese produttrice di equipaggiamento sportivo, come scarpe e maglie. Venne fondata nel 1882 da \u00c9mile Camuset, che ne fu presidente per molti anni, ma solo nel 1948 apparve per la prima volta il marchio distintivo dell'azienda. Nel 1988 fu acquisita dall'Adidas, mentre dal 2005 \u00e8 propriet\u00e0 della societ\u00e0 svizzera Airesis SA.\nLa compagnia \u00e8 sponsor di diverse squadre di calcio, come , Sheffield United, Wolverhampton Wanderers, Queens Park Rangers e . Inoltre ha vestito il Team Milram, squadra ciclistica. Le Coq Sportif ha tra l'altro sponsorizzato l'Internazionale, l'Everton a met\u00e0 degli anni ottanta, periodo nel quale la squadra vinse molto in Inghilterra ed in Europa.\nHa sponsorizzato anche l'Udinese dal 2002 al 2005, l' nella stagione 2003-2004 e, tra le nazionali, \u00e8 stata fornitore tecnico di due nazionali campioni del mondo, l'Italia deil Mondiale del 1982, e quattro anni dopo l'Argentina di Maradona a quello messicano del 1986. Fu inoltre fornitrice del Senegal, capace di arrivare fino ai quarti di finale al Mondiale del 2002 in Giappone e Corea.\nConosciuta ampiamente anche nel mondo del rugby, fino al 2017 sponsor tecnico dei parigini del Racing 92 e dal luglio 2018 \u00e8 fornitrice della nazionale francese.\nNonostante negli ultimi anni l'importanza del marchio sia calata, esso ha ricevuto un grande rilancio nel 2012, anno in cui firma un accordo con l'Amaury Sport Organisation come fornitore tecnico e sponsor delle varie maglie dei vincitori delle corse di tale azienda, tra cui il Tour de France. Inoltre dalla stagione 2014/2015 \u00e8 lo sponsor tecnico dell'AS Saint-\u00c9tienne, e dal 2015 al 2020 quello della Fiorentina. L'azienda \u00e8 inoltre sponsor tecnico del team Alpine-Renault in Formula 1.\nIl marchio deve il suo nome dal gallo, simbolo nazionale della Francia."}
{"id": "865962", "revid": "834", "url": "https://it.wikipedia.org/wiki?curid=865962", "title": "Bicolandia", "text": ""}
{"id": "865963", "revid": "466539", "url": "https://it.wikipedia.org/wiki?curid=865963", "title": "Pik Pobedy", "text": "Il Pik Pobedy (in russo \u041f\u0438\u043a \u041f\u043e\u0431\u0435\u0434\u044b) o \u017de\u0146i\u0161 \u010cokusu (in kirghiso ), entrambi nomi traducibili con \"picco della vittoria\", \u00e8 la pi\u00f9 alta montagna nel Tian Shan con 7\u00a0439\u00a0m. Si trova sul confine tra il Kirghizistan e la Repubblica Popolare Cinese, tra il distretto di Ak-Suu della regione di Ysyk-K\u00f6l e la contea di Wensu dello Xinjiang. Fa parte della catena montuosa Kak\u0161aal-Too, la parte pi\u00f9 alta del Tian Shan, ed \u00e8 situata 16\u00a0km a sud-est del Khan Tengri, da cui \u00e8 divisa dal ghiacciaio Inyl'\u010dek. \u00c8 posta a sud-est del lago Ysyk-K\u00f6l.\nNomi.\nIl nome ufficiale in chirghiso \u00e8 \"\u017de\u0146i\u0161 \u010cokusu\" e significa, come in russo, \"picco della Vittoria\". Dopo l'indipendenza conseguita nel 1991, il Kirghizistan ha mantenuto quale seconda lingua ufficiale, il russo; pertanto la montagna continua ad essere ufficialmente nota anche col toponimo in uso durante l'epoca sovietica ovvero Pik Pobedy, nome che ebbe nel 1946 in onore della vittoria nella Grande guerra patriottica. In lingua uigura \u00e8 chiamata \"T\u00f6m\u00fcr\", che \u00e8 anche il nome ufficiale usato nella Repubblica Popolare Cinese. Il nome in cinese \u00e8 che \u00e8 una trascrizione del nome in uiguro.\nScalate.\nIl pik Pobedy era una delle cinque vette di 7000 metri dell'ex Unione Sovietica che bisognava scalare per vedersi assegnato il premio Leopardo delle Nevi.\nIl 19 settembre 1938, Leonid Gutman, Evgenij Ivanov e Aleksander Sidorenko, membri del Komsomol, arrivarono alla cima ma determinarono l'altezza in modo errato (6 930\u00a0m). Lo chiamarono picco 20 anni del Komsomol. I rilevamenti fatti da un'altra squadra nel 1943 determinarono che il picco era di 7 439 metri di altezza. La vetta fu ribattezzata Pik Pobedy nel 1946 per commemorare la vittoria sovietica nella seconda guerra mondiale.\nIl 30 agosto 1956, la vetta del Pobedy fu conquistata da una squadra combinata dello \"Spartak\" di Mosca e del comitato kazako per la cultura e lo sport, sotto la guida di Vitalij Michajlovi\u010d Abalakov. Fu solo in quell'occasione che si attest\u00f2 che il picco 20 anni del Komsomol e il pik Pobedy erano la stessa vetta e che era stata quindi scalata per la prima volta nel 1938."}
{"id": "865968", "revid": "1543377", "url": "https://it.wikipedia.org/wiki?curid=865968", "title": "Lo scheletro che balla", "text": "Lo scheletro che balla (\"The Coffin Dancer\") \u00e8 un romanzo del 1998 di Jeffery Deaver, scrittore statunitense, pubblicato per la prima volta in Italia nel 1999. Il romanzo \u00e8 il secondo della serie di thriller nella quale \u00e8 protagonista il criminologo Lincoln Rhyme.\nTrama.\nUna bomba piazzata su un jet privato di una compagnia di voli charter, la \"Hudson Air Charters\", viene fatta esplodere nella fase di atterraggio, causando la morte del pilota Ed Carney e del copilota. Grazie alle informazioni relative ad un delitto avvenuto ad Alexandria qualche settimana prima, Lon Sellitto, detective del dipartimento di polizia di New York, riesce a collegare l'attentato al jet ad un noto assassino su commissione, chiamato lo \"Scheletro che balla\" per via di un macabro tatuaggio sull'avambraccio raffigurante la Danza macabra.\nIl caso viene affidato ufficiosamente a Lincoln Rhyme, il criminalista tetraplegico che ha gi\u00e0 in passato affrontato lo \"Scheletro\", affiancato ancora dall'agente Amelia Sachs, oltre che da Sellitto e da Fred Dellray, agente dell'FBI. L'idea degli investigatori \u00e8 che il delitto sia collegato ad un caso di traffico di armi, e che Phillip Hansen, il presunto mandante dello \"Scheletro che balla\", intenda far sparire i testimoni a suo sfavore prima dell'udienza davanti al gran giur\u00ec.\nInizia cos\u00ec una corsa contro il tempo in difesa dei due testimoni superstiti, entrambi piloti della \"Hudson\", Brit Hale e Percey Clay. Percey, la vedova di Ed, non vuole rassegnarsi al possibile fallimento della compagnia e pertanto dichiara ai detective che lei stessa piloter\u00e0 il prossimo volo della \"Hudson\", nonostante il rischio di essere uccisa dal killer.\nIntanto la mente di Rhyme, aiutata dal corpo di Amelia e dalle sofisticate analisi di laboratorio di Mel Cooper, si preoccupa di prevedere le prossime mosse dello \"Scheletro\" ed eventualmente di catturarlo. La vicenda prosegue come una sorta di duello intellettuale fra Rhyme e lo \"Scheletro\", che si dimostra un maestro nell'arte dell'inganno, mentre i tentativi di mettere in trappola il killer metteranno pi\u00f9 volte a rischio la vita dei due testimoni.\nCuriosit\u00e0.\nOltre alla trama principale, in questo libro Jeffery Deaver inserisce informazioni supplementari sul passato di Rhyme, sulle circostanze del primo incontro tra lui e lo Scheletro, e ci dona gli sviluppi del rapporto particolare tra il criminalista tetraplegico e Amelia Sachs, che lo affianca."}
{"id": "865969", "revid": "110157", "url": "https://it.wikipedia.org/wiki?curid=865969", "title": "Valle di Cagayan", "text": "La Valle di Cagayan (\"Regione II\"; in tagalog: \"Lambak ng Kagayan\"; in inglese: \"Cagayan Valley\"; in spagnolo: \"Valle del Cagay\u00e1n\") \u00e8 una regione amministrativa delle Filippine. \u00c8 composta da cinque province: Batanes, Cagayan, Isabela, Nueva Vizcaya e Quirino, per la precisione. La citt\u00e0 di Tuguegarao in Cagayan \u00e8 il capoluogo regionale.\nGeografia fisica.\nSuddivisioni amministrative.\nLa regione si suddivide in 5 province. Vi sono poi altre 2 citt\u00e0 componenti, una indipendente, e 90 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "865974", "revid": "110157", "url": "https://it.wikipedia.org/wiki?curid=865974", "title": "Piet\u00e0 per gli insonni", "text": "Piet\u00e0 per gli insonni \u00e8 un romanzo pubblicato nel 1994 dello scrittore statunitense Jeffery Deaver, conosciuto per essere l'ideatore della figura letteraria di Lincoln Rhyme.\nTrama.\nUno stupratore schizofrenico, ossessionato dal numero sette e dalla guerra di secessione, fugge dal manicomio criminale in cui era rinchiuso, e inizia a cercare la donna che lo ha fatto internare. Intanto il marito di lei, venuto a conoscenza del pericolo per la moglie, parte a caccia dello stupratore; anche un addestratore canino viene assunto dalla polizia locale per catturare l'evaso attraverso l'olfatto del proprio cane da caccia.\nLo stupratore arriver\u00e0 a terrorizzare, forse anche ad uccidere, per perseguire il suo obiettivo, la donna che lo ha incastrato; ma alla fine la verit\u00e0 non \u00e8 come sembra."}
{"id": "865975", "revid": "287204", "url": "https://it.wikipedia.org/wiki?curid=865975", "title": "Nandor Hidegkuti", "text": ""}
{"id": "865989", "revid": "160832", "url": "https://it.wikipedia.org/wiki?curid=865989", "title": "Giovanni Maciocco", "text": "Si laurea in Ingegneria a Pisa (1970) e in Architettura a Firenze (1974).\nHa insegnato presso l'Universit\u00e0 di Pisa, il Politecnico di Bari, l'Universit\u00e0 di Cagliari e l'Universit\u00e0 di Sassari, dove gli \u00e8 stato conferito il titolo di professore emerito.\n\u00c8 stato il fondatore e il preside della Facolt\u00e0 di Architettura di Alghero dell'Universit\u00e0 di Sassari, che in pochi anni \u00e8 riuscita a collocarsi ai vertici delle classifiche nazionali .\nI progetti di Giovanni Maciocco sono stati pubblicati in diversi volumi e presentati in esposizioni di carattere sia nazionale che internazionale, tra cui:\n- VI Biennale Internazionale di Architettura di Venezia. \u201c\"L'Architetto come sismografo. Sensori del futuro\"\u201d\n- \"Cinquantenario del CIAM. Congresso internazionale di architettura moderna\".\n- \"50 New Italian Architecture. Two generations face to face\". Mostra itinerante. Graz - Praha - Berlin - Rotterdam - Barcelona - New York - Paris"}
{"id": "865992", "revid": "2116759", "url": "https://it.wikipedia.org/wiki?curid=865992", "title": "Davao (regione)", "text": "Davao (in tagalog: Dabaw) \u00e8 una regione amministrativa delle Filippine (Regione XI), ubicata nella parte sud-orientale di Mindanao.\n\u00c8 composta da quattro province: Davao de Oro, Davao del Norte, Davao del Sur e Davao Oriental, Davao Occidental e dalla citt\u00e0 di Davao che ne \u00e8 anche il capoluogo. La regione \u00e8 soprannominata la \"\"Silicon Gulf\", in riferimento alla famosa \"Silicon Valley\"\" Californiana con la quale ha in comune il gran numero di aziende ICT e tecnologiche in genere.\nGeografia fisica.\nSuddivisioni amministrative.\nLa regione si suddivide in 5 province e una citt\u00e0 indipendente (Davao). Vi sono poi altre 4 citt\u00e0 componenti e 44 municipalit\u00e0.\nCitt\u00e0.\nCitt\u00e0 indipendenti:\nCitt\u00e0 componenti:"}
{"id": "866001", "revid": "6066", "url": "https://it.wikipedia.org/wiki?curid=866001", "title": "Infertilit\u00e0", "text": ""}
{"id": "866004", "revid": "275619", "url": "https://it.wikipedia.org/wiki?curid=866004", "title": "Hidan", "text": ""}
{"id": "866008", "revid": "98077", "url": "https://it.wikipedia.org/wiki?curid=866008", "title": "Cattedra Ambulante di Agricoltura", "text": ""}
{"id": "866009", "revid": "842", "url": "https://it.wikipedia.org/wiki?curid=866009", "title": "EA Black Box", "text": ""}
{"id": "866016", "revid": "34222", "url": "https://it.wikipedia.org/wiki?curid=866016", "title": "In \u00ecllo t\u00e8mpore", "text": ""}
{"id": "866022", "revid": "767487", "url": "https://it.wikipedia.org/wiki?curid=866022", "title": "Pasitea (astronomia)", "text": "Pasitea (dal greco \u03a0\u03b1\u03c3\u03b9\u03b8\u03ad\u03b7), o Giove XXXVIII, \u00e8 un satellite naturale irregolare del pianeta Giove. \u00c8 stato scoperto da una squadra di astronomi dell'Universit\u00e0 delle Hawaii nel 2001 ed ha ricevuto la designazione provvisoria S/2001 J 6.\nPasitea \u00e8 caratterizzata da un movimento retrogrado ed appartiene al gruppo di Carme, composto da satelliti retrogradi ed irregolari che orbitano attorno a Giove ad una distanza compresa fra 23 e 24 milioni di chilometri, con una inclinazione orbitale pari a circa 165\u00b0.\nPasitea, nella mitologia greca, \u00e8 una delle Grazie, sposa di Ipno; alcuni autori ne attribuiscono la paternit\u00e0 a Zeus."}
{"id": "866032", "revid": "92723", "url": "https://it.wikipedia.org/wiki?curid=866032", "title": "Roman Ingarden", "text": "Biografia.\nInizialmente studi\u00f2 matematica e filosofia con Kazimierz Twardowski a Leopoli, e nel 1912 si trasfer\u00ec a Gottinga per studiare filosofia con Edmund Husserl. Husserl consider\u00f2 Ingarden come uno dei suoi migliori allievi e Ingarden lo segu\u00ec a Friburgo dove present\u00f2 la sua tesi di dottorato nel 1918 con Husserl come relatore. Rimasero in stretto contatto fino alla morte di Husserl nel 1938.\nDopo aver conseguito il dottorato, Ingarden torn\u00f2 in Polonia per la maggior parte della sua carriera accademica. Inizialmente insegn\u00f2 matematica, psicologia e filosofia nell'istruzione superiore, mentre lavorava sulla sua \"Habilitationschrift\", intitolata \"Essentiale Frage\". Ottenne una posizione all'universit\u00e0 \"Jan Kazimierz\" a Leopoli e nel 1933 divenne professore ordinario. Durante questo periodo scrisse la sua opera pi\u00f9 conosciuta, \"L'opera d'arte letteraria\".\nLa carriera di Ingarden fu interrotta dalla seconda guerra mondiale (1941 - 1944), durante la quale l'universit\u00e0 di Leopoli fu chiusa. In questo periodo insegn\u00f2 matematica e filosofia in segreto ai bambini in et\u00e0 scolastica ad un orfanotrofio. Allo stesso tempo, e nonostante la sua casa fosse stata bombardata, continu\u00f2 a lavorare alla sua opera \"La controversia sull'esistenza del mondo\".\nAlla fine della guerra, nel 1945 Ingarden si trasfer\u00ec all'Universit\u00e0 Jagellonica a Cracovia, dove gli era stata offerta una cattedra. Nel 1949, per\u00f2, gli fu proibito d'insegnare a causa di ci\u00f2 che venne visto come il suo \"idealismo\" (ironicamente, una posizione contro cui Ingarden aveva argomentato per tutta la vita) e per essere un \"nemico del materialismo\". Il bando fin\u00ec nel 1957 e Ingarden fu riammesso all'Universit\u00e0 Jagellonica.\nNel 1968 vinse il Premio Herder.\nTra i suoi studenti pi\u00f9 conosciuti si annovera il filosofo di Solidarno\u015b\u0107 J\u00f3zef Tischner.\nRoman Ingarden mor\u00ec improvvisamente per un'emorragia cerebrale il 14 giugno 1970.\nOpere.\nIngarden fu un fenomenologo realista e non accett\u00f2 l'idealismo trascendentale di Edmund Husserl. Mentre era un fenomenologo, i suoi interessi principali si concentravano sull'ontologia."}
{"id": "866034", "revid": "161374", "url": "https://it.wikipedia.org/wiki?curid=866034", "title": "Farid ad-Din al-Attar", "text": ""}
{"id": "866036", "revid": "124544640", "url": "https://it.wikipedia.org/wiki?curid=866036", "title": "Antonello Falqui", "text": "Biografia.\nNasce a Roma il 6 novembre 1925 figlio del critico e scrittore Enrico Falqui. Si iscrive alla Facolt\u00e0 di Giurisprudenza, che lascia prima della laurea, attratto dal cinema. Dal 1947 al 1949 frequenta il corso di regia del Centro Sperimentale di Cinematografia. Nel 1950 \u00e8 aiuto regista di Curzio Malaparte durante la lavorazione del film \"Cristo proibito\", ruolo che ricopre anche in altre pellicole.\nNel 1952 approda alla Rai, lavorando nella sede di Milano. Le trasmissioni televisive sono ancora in fase sperimentale e saranno inaugurate il 3 gennaio 1954. Le sue prime regie per la televisione sono quelle di alcuni documentari.\nRaggiunge la celebrit\u00e0 presso il grande pubblico, che di sera si riuniva nelle poche abitazioni o locali pubblici in cui era presente un apparecchio televisivo, con \"Il Musichiere\", celeberrimo programma condotto da Mario Riva, in onda dal 1957 al 1960. Dirige quattro edizioni di \"Canzonissima\" (1958, 1959, 1968, 1969), altrettante di \"Studio Uno\" (1961, 1962-63, 1965 e 1966) Teatro 10 (1971) e \"Milleluci\" (1974), avvalendosi della collaborazione di Guido Sacerdote.\nNegli anni settanta e ottanta collabora, tra gli altri, con Paolo Villaggio e Gigi Proietti. Nel 1986 dirige il programma \"Un altro variet\u00e0\" e nel 1988 \"Cinema, che follia!\": tra gli altri, chiama a far parte di questi due programmi il gruppo comico Gli Specchio.\nA Falqui \u00e8 dedicato il film \"Il conte Max\" del 1991.\n\u00c8 morto il 15 novembre 2019 a 94 anni."}
{"id": "866047", "revid": "228587", "url": "https://it.wikipedia.org/wiki?curid=866047", "title": "Texas Pacific Group", "text": "Texas Pacific Group (usualmente chiamata con l'acronimo TPG) \u00e8 una societ\u00e0 di private equity fondata nel 1992 da David Bonderman, James Coulter e William S. Price III. TPG ha uffici a Fort Worth, Londra, New York, San Francisco, Tokyo e Hong Kong.\nL'attivit\u00e0 di TPG \u00e8 incentrata in management buyouts, leveraged recapitalizations e turnarounds. TPG opera particolarmente nel settore medico, delle telecomunicazioni e tecnologico.\nInvestimenti importanti.\nI pi\u00f9 importanti investimenti (attuati o programmati) sono, in ordine cronologico:"}
{"id": "866048", "revid": "72396", "url": "https://it.wikipedia.org/wiki?curid=866048", "title": "Football Fight", "text": ""}
{"id": "866053", "revid": "515394", "url": "https://it.wikipedia.org/wiki?curid=866053", "title": "Spina (citt\u00e0)", "text": "Spina fu un'importante citt\u00e0 portuale etrusca affacciata sul mar Adriatico, presso il delta del fiume Po. Fu una delle citt\u00e0 pi\u00f9 importanti dell'Etruria padana, assieme a \"Felsina\" (Bologna) e \"Kainua\" presso l'attuale Marzabotto.\nOrigini e storia.\nSecondo il racconto di Dionigi di Alicarnasso i primi abitatori di Spina furono i Pelasgi, spinti fino alla foce del Po dalle burrasche. Qui fondata la citt\u00e0, vi avrebbero lasciato una guarnigione, formata dagli elementi pi\u00f9 turbolenti. La citt\u00e0 per\u00f2 fu poi abbandonata dai Pelasgi, a causa dei frequenti attacchi operati dalle popolazioni vicine.\nLa citt\u00e0 di Spina venne scavata in seguito alla riscoperta legata alle opere di prosciugamento delle valli di Comacchio. Nella necropoli sono state trovate pi\u00f9 di 4.000 tombe, alle quali vanno aggiunti gli scavi di una parte dell'abitato.\nFior\u00ec a partire dal 540 a.C., come emporio che faceva da cerniera tra mondo etrusco e mondo greco, grazie ai collegamenti marittimi che provenivano dall'Ellade. Tra i prodotti che venivano scambiati con le ceramiche attiche (ne sono stati trovati numerosi esemplari di fattura ateniese, spesso di qualit\u00e0 migliore di quelli scavati in madrepatria), c'erano i cereali, vino e altri prodotti agricoli, oltre alle carni di maiale salate (i \"prosciutti\" emiliano-romagnoli, testimoniati ampiamente sin dall'epoca etrusca). \nI miti vogliono che la fondazione della citt\u00e0 fosse ad opera dei discendenti degli \"Argonauti\".\nLa fortuna di Spina decade con l'arrivo della crescente influenza romana e dell'impero, sebbene gi\u00e0 l'invasione celtica dell'etruria padana fosse stata un colpo, che probabilmente non ridusse le dimensioni e la prosperit\u00e0 della citt\u00e0, ma limit\u00f2 notevolmente la sua capacit\u00e0 di crescere. I traffici si spostarono verso sud nella zona del ravennate, area che sarebbe divenuta poi centrale sul finire dell'Impero Romano. Ravenna fu infatti capitale dell'Impero Romano d'Occidente (402 - 476).\nSpina, inoltre, in balia delle continue modifiche del territorio costiero e vallivo venne infine sommersa.\nNella necropoli sono stati trovati numerosi corredi funerari, con manufatti dal gusto sfarzoso, che testimoniano la prosperit\u00e0 dell'insediamento. Sono state reperite oltre 4.000 tombe. \nLe tombe sono generalmente singole in associazione alle quali si trovavano i corredi. \nAl momento della sepoltura una \"moneta\" di bronzo veniva posta assieme al defunto come obolo.\nL'abitato aveva invece un'edilizia pi\u00f9 spartana, in legno e paglia. Spina fu uno dei pochi insediamenti etruschi del nord a superare l'invasione celtica del quarto secolo a.C., restando attiva fino al secondo secolo a.C., quando venne abbandonata.\nLa necropoli di Valle Trebba fu riscoperta gi\u00e0 dagli anni '20 mentre gli scavi di Valle Pega iniziarono dopo il '54, grazie anche al lavoro di Nereo Alfieri.\nI reperti di Spina si trovano esposti al Museo archeologico nazionale di Ferrara e al Museo Delta Antico di Comacchio.\nAltri reperti sono conservati invece al Museo archeologico di Delfi.\nNella cultura di massa.\nLetteratura.\nSpina \u00e8 una delle sette citt\u00e0 citate nel romanzo fantasy del 1978 \"Le citt\u00e0 del diluvio\", dell'autore emiliano Giuseppe Pederiali.\nCinema.\nIl film horror del 1983 \"Zeder\", del regista Pupi Avati, contiene diversi riferimenti a Spina. In una scena vi viene mostrata la sua necropoli etrusca, rappresentata nella finzione cinematografica da quella di Marzabotto."}
{"id": "866054", "revid": "57872", "url": "https://it.wikipedia.org/wiki?curid=866054", "title": "Santo Stefano del Ponte", "text": ""}
{"id": "866058", "revid": "1494169", "url": "https://it.wikipedia.org/wiki?curid=866058", "title": "Formula 3000 giapponese 1988", "text": "La stagione 1988 della Formula 3000 giapponese fu corsa su 8 gran premi. Vi presero parte 18 differenti team, 24 differenti piloti, 5 differenti telaisti e 3 differenti motoristi. La serie venne vinta dal pilota nipponico Aguri Suzuki che utilizz\u00f2 una Footwork MC030-Cosworth Yamaha, una March 87B-Cosworth Yamaha e una Reynard 88D-Cosworth Yamaha\nRisultati e classifiche.\nClassifica piloti.\nI punti sono assegnati secondo lo schema seguente:\nContano solo i migliori 6 risultati.\nRisultati Completi.\nR=ritirato NS=non parte NQ=non qualificato"}
{"id": "866064", "revid": "767487", "url": "https://it.wikipedia.org/wiki?curid=866064", "title": "Lemniscata di Booth", "text": "In geometria algebrica la lemnisc\u00e0ta di Booth, anche chiamata \"Ippopede di Proclo\" \u00e8 una curva algebrica di quarto grado con equazione\nHa un punto doppio nell'origine, e due altri punti doppi all'infinito nel piano complesso proiettato.\nQuando \"c\"\u00a0&gt;\u00a01, consiste di un singolo ovale reale e quando 0\u00a0&lt;\u00a0\"c\"\u00a0&lt;\u00a01 forma una lemniscata, cio\u00e8 una curva a forma di otto. Quando \"c\"\u00a0=\u00a01 la curva si riduce a due circonferenze tangenti, mentre quando \"c\"\u00a0&lt;\u00a00 la figura non ha punti reali.\nPrende il nome di James Booth, matematico irlandese naturalizzato britannico, che ne studi\u00f2 le propriet\u00e0.\nConfronto con l'equazione dell'ippopede.\nformula_2\n\u00c8 facile notare che questa curva \u00e8 un caso particolare della formula dell'ippopede."}
{"id": "866068", "revid": "44627", "url": "https://it.wikipedia.org/wiki?curid=866068", "title": "Soul Brother", "text": ""}
{"id": "866074", "revid": "87499", "url": "https://it.wikipedia.org/wiki?curid=866074", "title": "Automobile Club de la Sarthe", "text": ""}
{"id": "866078", "revid": "22475", "url": "https://it.wikipedia.org/wiki?curid=866078", "title": "Cool Cat", "text": ""}
{"id": "866096", "revid": "1451528", "url": "https://it.wikipedia.org/wiki?curid=866096", "title": "Panforte", "text": "Il panforte \u00e8 un tipico dolce natalizio che ha origini molto antiche: le prime testimonianze scritte risalgono all'anno Mille. A quel tempo veniva chiamato \"Pane Natalizio\" o \"Pane Aromatico\" o \"Pan Pepatus\".\nStoria.\nLa preparazione era demandata all'Arte dei Medici e Speziali di Siena ed era destinata esclusivamente ai nobili, ai ricchi ed al clero in considerazione al fatto che conteneva, oltre alle scorze di arancia, cedro e melone, mandorle e spezie costosissime per quei tempi. Con il passare del tempo il Panpepato non sub\u00ec sostanziali modifiche e gli ingredienti rimasero pi\u00f9 o meno gli stessi, fino al 1879, anno in cui la regina Margherita and\u00f2 in visita alla citt\u00e0 di Siena.\nPer l'occasione uno speziale prepar\u00f2 un panforte senza la \"concia di melone\" e con una copertura di zucchero vanigliato anzich\u00e9 di pepe nero. I senesi l'offrirono alla regina come \"Panforte Margherita\", nome col quale questo panforte \"bianco\", pi\u00f9 delicato, \u00e8 ancor oggi noto e commercializzato.\nNel maggio del 2013 il \"Panforte di Siena\" ha ottenuto la certificazione IGP.\nLa variante \"nera\" si differenzia per la presenza del melone candito, dell'utilizzo dello zucchero in sostituzione del miele e per l'aggiunta del pepe tra le spezie.\nOrigine del nome.\nCuriosa \u00e8 anche la storia dell'origine del nome dato a questo dolce: fin dal X secolo \u00e8 stata infatti parte della tradizione culinaria \"povera\" la preparazione di una semplice focaccia a base d'acqua e farina, successivamente resa pi\u00f9 dolce dall'aggiunta di miele e frutta, che veniva amalgamata nella preparazione a pezzetti, senza una precedente cottura. Accadeva cos\u00ec, in particolar modo se ci si trovava in primavera o in estate, con il clima caldo e l'umidit\u00e0 alta, che alla fine del processo la frutta non si seccasse del tutto, donando al prodotto un caratteristico sapore asprigno, da cui il nome, che letteralmente significa pane acido."}
{"id": "866097", "revid": "486946", "url": "https://it.wikipedia.org/wiki?curid=866097", "title": "AVEX Records", "text": ""}
{"id": "866100", "revid": "287204", "url": "https://it.wikipedia.org/wiki?curid=866100", "title": "Emmanuel Eboue", "text": ""}
{"id": "866112", "revid": "2172647", "url": "https://it.wikipedia.org/wiki?curid=866112", "title": "Val Vertova", "text": "La val Vertova \u00e8 una piccola valle, situata nel comune omonimo, in provincia di Bergamo.\nTerritorio.\nQuesta valle, che nasce tra i monti Cavlera, Suchello e Alben e si sviluppa sulla destra orografica della valle Seriana per una lunghezza totale di quasi 12 chilometri, \u00e8 considerata uno dei luoghi pi\u00f9 suggestivi e naturalisticamente rilevanti dell'intera provincia. \nAmministrativamente il suo versante orografico destro appartiene al comune di Gazzaniga ed in minima parte a Fiorano al Serio, mentre sia il lato sinistro che la parte conclusiva al comune di Vertova, presso il cui abitato sfocia nella valle Seriana.\nAd essa tributarie sono numerose piccole vallette laterali, tra le quali la \"val Gromalt\" e la verde \"val del Gru\" che nascono tra il monte Poieto ed il monte Cedrina e confluiscono dal versante orografico destro, mentre le piccole \"val Masma\", \"val di Osei\" (entrambe si sviluppano dalle propaggini del monte Cavlera), \"val Lacn\u00ec\" (che si dirama dalla localit\u00e0 \"Dasla\") e \"val Sterladec\" (che scende dal passo di Bliben) dal versante sinistro.\nMolto frequentata dagli abitanti della zona, \u00e8 percorribile in auto soltanto nel primo tratto, fino ad una baita gestita da un privato, dopo di che ci si pu\u00f2 addentrare soltanto tramite sentieri e mulattiere, che permettono di compiere itinerari sui monti circostanti.\nMa \u00e8 il tracciato principale ad essere il pi\u00f9 suggestivo: si sviluppa a lato del torrente che, alimentato da numerose sorgenti di cui la valletta \u00e8 ricchissima, si snoda in numerose cascate e nelle cosiddette \"marmitte dei giganti\" ovvero pozze d'acqua scavate nella roccia. Il percorso escursionistico \u00e8 facile, adatto anche ai meno esperti.\nAlternativamente si segnalano numerosi itinerari, tra i quali quelli contrassegnati con il segnavia del CAI. In primis il numero 527, che si dirama dall'itinerario principale per raggiungere prima i ghiaioni della conca del \"Sedern\u00e8l\" e poi il colle di Pradaccio, da cui si arriva al bivacco Testa, posto sulle pendici del monte Alben; il numero 529 che sale al \"passo di Bliben\", dove si interseca con il sentiero numero 530.\nIl numero 516, che dopo aver calcato nel suo primo tratto la traccia del 527, sale nella \"val del Gru\", per raggiungere la chiesetta di san Salvatore ed infine la \"Forcella di Aviatico\". Sono inoltre presenti i sentieri 535A, che calca l'antico percorso denominato della \"Borleda\" e si riaggancia al segnavia 525 nei pressi del passo di Barbata, ed il 529A che si dirama dalla localit\u00e0 \"Gaern\u00e0i\" e si ricollega alla traccia 529 presso il \"passo di Biben\".\nGeologia.\nLa valle \u00e8 composta principalmente da dolomia. \nL'azione erosiva dell'acqua su questo tipo di roccia molto dura, ha permesso la formazione di gole, cascate e pozze d'acqua dai colori intensi, accompagnate da fenomeni di carsismo, specialmente nella parte pi\u00f9 a monte del torrente.\nClima e vegetazione.\nLa caratteristica principale \u00e8 data dal microclima in essa presente: correnti d'aria fresca rendono il clima gradevole anche nei giorni pi\u00f9 caldi dell'anno, fattore che ha favorito lo svilupparsi di specie animali e vegetali endemiche. \nLa vegetazione \u00e8 quindi caratterizzata dalla presenza di diverse specie di alberi: numerosi sono frassini, aceri, faggi e carpini neri, con alberi da frutto che producono castagne, ghiande e nocciole.\nSulle pendici pi\u00f9 scoscese ed esposte al sole, a monte della vallata, si trovano arbusti e prati.\nFauna.\nSono numerosissimi gli animali presenti: in primis plecotteri ed efemerotteri, ma anche tricotteri, ditteri e planarie, piccoli insetti invertebrati che sono alla base dell'ecosistema, dato che di essi si nutrono gli animali vertebrati pi\u00f9 grandi, e molto importanti anche perch\u00e9 considerati \u201cindicatori biologici\u201d, dato che, risentendo di ogni minima variazione climatica, attestano l'integrit\u00e0 climatica della zona.\nNella valle sono presenti vertebrati caratteristici come il merlo acquaiolo, il toporagno d'acqua (animale che grazie al veleno paralizzante, si ciba anche di animali pi\u00f9 grandi, come piccoli pesci e rane), la salamandra pezzata ed il tritone crestato. Sono inoltre presenti esemplari di picchio muratore e di capriolo."}
{"id": "866122", "revid": "1104133", "url": "https://it.wikipedia.org/wiki?curid=866122", "title": "The Fragile", "text": "The Fragile (anche noto come Halo Fourteen) \u00e8 un doppio album dei Nine Inch Nails pubblicato nel 1999 su CD, vinile e musicassetta. \"The Fragile\" \u00e8 la quattordicesima pubblicazione ufficiale del gruppo e la quarta uscita principale.\nDescrizione.\n\"The Fragile\" presenta un ricco campionario di ritmiche elettroniche, rumori ambient e chitarre pesanti. L'album ricevette numerosi elogi da parte della critica ma non raggiunse lo stesso successo commerciale del precedente The Downward Spiral. Molti hanno col tempo attribuito ci\u00f2 al diverso clima musicale presente nel 1999 rispetto al 1994 e alla scarsa promozione del disco da parte della Interscope Records. L'artwork del disco, inclusa la copertina, furono ideati da David Carson.\n\"The Day the World Went Away\" fu il primo singolo estratto da \"The Fragile\", pubblicato diversi mesi prima dell'album. La b-side \"Starfuckers, Inc.\" fu inclusa nel disco in un secondo momento, e divenne anch'essa un video e un singolo.\nReznor descrisse cos\u00ec \"The Fragile\" in una intervista del 1999:\nDal punto di vista narrativo, \"The Fragile\" \u00e8 il seguito non dichiarato di The Downward Spiral. Qui Reznor confronta i testi dei due album:\nTracce.\nTutte le canzoni sono di Trent Reznor, eccetto dove indicato.\nFormazione live.\nAnche in quest'album come nei precedenti buona parte degli strumenti sono suonati dallo stesso Trent Reznor durante le registrazioni. Quella che segue \u00e8 la formazione dei NIN durante i tour che seguirono l'uscita dell'album: \"Fragility v1.0\" e \"Fragility v2.0\""}
{"id": "866125", "revid": "122252150", "url": "https://it.wikipedia.org/wiki?curid=866125", "title": "Bertrada di Laon", "text": "Origine.\nNacque in Laon (oggi Aisne, Francia), figlia del conte Cariberto di Laon (ca. 695 -ca. 750) (a sua volta figlio di Bertrada di Pr\u00fcm, probabilmente discendente dal Merovingio, Teodorico III) e di Bertrada di Colonia. Bertrada di Laon fu la madre di Carlo Magno\nBiografia.\nNel 740 circa, Bertrada spos\u00f2 Pipino il Breve, il figlio secondogenito del Maggiordomo di palazzo di Austrasia ed in seguito maggiordomo di palazzo di tutti i regni dei Franchi, Carlo Martello e di Alpa\u00efde di Bruy\u00e8res. Secondo gli \"Annales Francorum Ludovici Dufour\" la nascita del loro primo figlio, Carlo, avvenne nel gennaio del 742. Secondo altri cronisti il matrimonio fu celebrato qualche anno dopo, nel 743 o nel 744\nNel 741, alla morte di Carlo, il marito Pipino divenne maggiordomo di palazzo di Neustria e Burgundia, mentre suo fratello, Carlomanno, fu maggiordomo d'Austrasia.\nNel 747, allorch\u00e9 Carlomanno, fratello maggiore di Pipino, rinunci\u00f2 al potere, che consegn\u00f2 nelle mani del fratello Pipino si fece monaco e si ritir\u00f2 nell'abbazia di Montecassino, Pipino divenne maggiordomo di tutti i regni Franchi.\nNel 751, a novembre, Pipino depose il re merovingio Childerico III e si fece ungere (imitando i re Visigoti di Toledo dopo Vamba) e incoronare re dei Franchi di Neustria, a Soissons, da san Bonifacio, vescovo di Magonza, assieme a Berta, ed a dicembre ripete`lo stesso rito per l'Austrasia. Berta quindi divenne regina e fu per Pipino un'ascoltata consigliera, che divise con lui anche le campagne militari.\nNel 752, al marito Pipino, la regina, Bertrada, aveva gi\u00e0 dato due figli, Carlo e Carlomanno\nNel 753, il cognato, Carlomanno, per ordine dell'abate di Montecassino, era stato inviato da Pipino, in seguito al viaggio in Francia di papa Stefano II (per ottenere la protezione del re dei Franchi, Pipino contro i soprusi dei Longobardi guidati dal re Astolfo), per una missione di pace, consistente nel convincere il fratello, Pipino a non invadere l'Italia (secondo gli \"Annales Mettenses\" su richiesta del re Astolfo).A conclusione della infruttuosa missione, nel 754, Carlomanno si ammal\u00f2 nella citt\u00e0 di Vienne, dove fu assistito, per molti giorni, dalla regina Bertrada, che lo vide morire in pace.\nNella guerra per la conquista dell'Aquitania, Berta fu molto vicino al marito, infatti, nel 767, la troviamo al suo seguito a Bituricam (l'attuale Bourges). Anche nella campagna del 768, la regina, coi figli, Carlo e Carlomanno, fu con Pipino, in Aquitania. Dopo aver sconfitto e ucciso il duca d'Aquitania, Waifer, Pipino fece rientro a Saintes, dove lo attendeva la regina, Bertrada.\nDopo la morte del marito nel settembre del 768, continu\u00f2 nella sua opera di consigliera dei figli, che la seguirono, anche nelle scelte matrimoniali. Infatti dopo aver trascorso a Salocca (l'attuale Seltz), col figlio Carlomanno, la fine del 769 e i primi mesi del 770, la regina madre, Bertrada, attraverso la Baviera, si rec\u00f2 in Italia, dove convinse il re dei Longobardi, Desiderio, a restituire al patrimonio di San Pietro diverse citt\u00e0. Infine la regina madre rientr\u00f2 nel regno dei Franchi con una delle figlie del re Desiderio (Ermengarda), per darla in moglie al figlio Carlo.\nDopo la morte del figlio Carlomanno (771), sembra che le relazioni tra Berta e l'altro figlio Carlo Magno fossero peggiorate, anche a causa del ripudio da parte di lui della moglie Ermengarda, figlia del re dei Longobardi, Desiderio; per cui Berta si allontan\u00f2 dalla corte e si ritir\u00f2 nel castello di Choisy-au-Bac, dove mor\u00ec il 12 luglio 783.\nInvece, secondo il biografo di corte, il monaco Eginardo (775-840), a parte l'incomprensione per il ripudio di Ermengarda, madre e figlio vissero in armonia, infatti Carlo la teneva in grande considerazione e la trattava con molto affetto.\nBerta si spense poco dopo la moglie di suo figlio, Ildegarda e dopo che le erano morti tre nipoti: il figlio la inum\u00f2 con grandi onori in una tomba vicino a quella di Pipino nella chiesa di St.Denis.\nFigli.\nBerta diede a Pipino otto figli:\nIn letteratura.\nBerta \u00e8 l'ispiratrice del troviero Adenet le Roi, che nel 1270 scrisse un poema in versi alessandrini intitolato \"Li Roumans de Berte aus grans pi\u00e9s\", dove si immagina che a Pipino venga scambiata la promessa sposa, il giorno delle nozze; la sostituta \u00e8 molto somigliante alla principessa ungherese, promessa in sposa, ma la situazione verr\u00e0 risolta per merito dei lunghi piedi della principessa che la faranno riconoscere."}
{"id": "866143", "revid": "1632387", "url": "https://it.wikipedia.org/wiki?curid=866143", "title": "Scritti Politti", "text": "Scritti Politti \u00e8 un gruppo musicale rock gallese.\nStoria degli Scritti Politti.\nFondati nel 1977 a Leeds (Inghilterra), gli Scritti Politti sono essenzialmente un gruppo funzionale all'espressione del cantautore Green Gartside, pseudonimo di Paul Julian Strohmeyer (Cardiff, Galles, 22 giugno 1955). Il nome deriva dal titolo di una raccolta di opere di Antonio Gramsci, \"Scritti Politici\", storpiato per farlo combaciare per assonanza col titolo del brano \"Tutti Frutti\" di Little Richard.\nIl gruppo ha inciso cinque album, il pi\u00f9 famoso dei quali \u00e8 \"Cupid &amp; Psyche 85\", del 1985."}
{"id": "866145", "revid": "2180194", "url": "https://it.wikipedia.org/wiki?curid=866145", "title": "Propriet\u00e0 (diritto)", "text": "La propriet\u00e0 (in latino \"proprietas\" da \"proprius\"), in diritto, \u00e8 un diritto reale che ha per contenuto la facolt\u00e0 di godere e di disporre delle cose in modo pieno ed esclusivo, entro i limiti e con l'osservanza degli obblighi previsti dall'ordinamento giuridico ( del codice civile italiano). Si parla di propriet\u00e0 privata, o pubblica, con riferimento allo status - privato o pubblico - del soggetto giuridico cui spetta la titolarit\u00e0 del diritto.\nNel linguaggio comune, il termine \"propriet\u00e0\", oltre alla situazione giuridica soggettiva designa anche il bene oggetto del diritto. La propriet\u00e0 stabilisce che \"il proprietario ha il diritto di godere e disporre delle cose in modo pieno ed esclusivo entro i limiti e con l'osservanza degli obblighi stabiliti dall'ordinamento giuridico\".\nOrigini storiche.\nCon la Rivoluzione francese.\nCon la Rivoluzione Francese si inizi\u00f2 a considerare la propriet\u00e0 in termini nuovi, per Saint Just la propriet\u00e0 e la libert\u00e0 sono strettamente collegate: \"..\" \nIn un discorso pronunciato alla \"Convenzione\" il 24 aprile 1793 M.Robespierre dice\" Poniamo dunque in buona fede i principi del diritto di propriet\u00e0: occorre farlo, tanto pi\u00f9 che non vi \u00e8 nessun aspetto di esso che i pregiudizi e i vizi degli uomini non abbiano cercato di avviluppare con nuvole pi\u00f9 spesse. Chiedete ad un mercante di carne umana che cos'\u00e8 la propriet\u00e0; vi dir\u00e0, mostrandovi quella lunga bara che egli chiama nave, in cui ha incassato e posto ai ferri, uomini che sembrano viventi: \"Ecco le mie propriet\u00e0, le ho acquistate a un tanto a testa\" Interrogate un gentiluomo che ha terre o vassalli e che ritiene sia crollato il mondo da quando non ne ha pi\u00f9, vi dar\u00e0 della propriet\u00e0 idee pressappoco simili. Interrogate gli augusti membri della dinastia capetingia: vi diranno che la pi\u00f9 sacra di tutte le propriet\u00e0 \u00e8 il diritto ereditario-del quale hanno goduto in tutta l'antichit\u00e0-di opprimere, avvilire, dissanguare legalmente e monarchicamente i venticinque milioni di persone che abitavano il territorio della Francia con il loro consenso.\nAgli occhi di tutte quelle persone, la propriet\u00e0 non appoggia su alcun principio morale. E perch\u00e9 mai la vostra Dichiarazione dei Diritti sembra presentare lo stesso errore? Nel definire la libert\u00e0 il primo bene dell'uomo, il pi\u00f9 sacro tra i diritti che derivano dalla natura, avete detto con ragione che essa aveva per limite i diritti degli altri. E perch\u00e9 mai, allora, non avete applicato questo principio alla propriet\u00e0, che \u00e8 un'istituzione sociale? Avete moltiplicato gli articoli per assicurare la pi\u00f9 grande libert\u00e0 nell'esercizio della propriet\u00e0 e non avete detto una sola parola per determinarne il carattere legittimo; di modo che la vostra Dichiarazione sembrerebbe fatta non per uomini liberi, ma per i ricchi, per gli accaparratori, per gli speculatori e per i tiranni.\nVi propongo di correggere questi difetti con il consacrare le seguenti verit\u00e0:\nIl comitato ha inoltre assolutamente dimenticato di richiamare i doveri di fraternit\u00e0 che uniscono tutti gli uomini e tutte le nazioni e il loro diritto ad una mutua assistenza.\nEcco i miei quattro articoli:\n\"La necessit\u00e0 di fondare la legittimit\u00e0 e la legittimazione della propriet\u00e0 privata sulla libert\u00e0 del singolo cittadino viene sancita dalla Convenzione nazionale nella \"Dichiarazione dei diritti dell'uomo e del cittadino\" .\n\"I rappresentanti del popolo francese, riuniti in Convenzione nazionale, riconoscendo che le leggi umane le quali non derivino dalle leggi eterne della giustizia e della ragione sono solo attentati dell'ignoranza e del dispotismo contro l'umanit\u00e0; convinti che l'ignoranza e il disprezzo dei diritti naturali dell'uomo sono le uniche cause dei crimini e delle sventure del mondo, hanno deciso di esporre in una dichiarazione solenne, quei diritti sacri, inalienabili, affinch\u00e9 tutti i cittadini, avendo la possibilit\u00e0 di paragonare continuamente gli atti del governo con lo scopo di ogni istituzione sociale, non si lascino mai opprimere o avvilire dalla tirannia; affinch\u00e9 il popolo abbia sempre davanti agli occhi le basi della sua libert\u00e0 e della sua felicit\u00e0, il magistrato le regole dei suoi doveri e il legislatore l'oggetto della sua missione.\nIn conseguenza, la Convenzione nazionale proclama di fronte al mondo intero, e sotto gli occhi dell'immortale legislatore, la seguente Dichiarazione dei diritti dell'uomo e del cittadino:\nQuando il governo opprime il popolo, l'insurrezione del popolo intero e di ciascuna porzione del popolo \u00e8 il pi\u00f9 santo tra tutti i doveri.\nQuando ad un cittadino manca la garanzia sociale, \u00e8 diritto naturale che egli si difenda da se stesso.\nNell'uno o nell'altro caso, assoggettare a forme legali la resistenza all'oppressione \u00e8 l'ultima raffinatezza della tirannia.\nI delitti dei mandatari del popolo devono essere severamente ed agevolmente puniti. Nessuno ha il diritto di pretendersi pi\u00f9 \"inviolabile\" degli altri cittadini. Il popolo ha il diritto di conoscere tutte le azioni dei suoi mandatari; essi devono dargli un rendiconto fedele della loro gestione e assoggettarsi al suo giudizio con rispetto. Gli uomini sono fratelli, e i diversi popoli devono aiutarsi l'un l'altro, per quanto possono, come i cittadini di uno stesso Stato. Chi opprime una sola nazione si dichiara nemico di tutte. Quelli che fanno guerra a un popolo per arrestare i progressi della libert\u00e0 e annientare i diritti dell'uomo devono essere perseguiti ovunque, non gi\u00e0 come nemici ordinari, ma come assassini e briganti ribelli. I re, gli aristocratici, i tiranni, quali che siano, sono schiavi ribellatisi al sovrano della terra, che \u00e8 il \"genere umano\", e al legislatore dell'universo, che \u00e8 la \"natura\".\nLa legittimazione della propriet\u00e0 privata come istituzione, dopo la rivoluzione francese, si fonda sull'esercizio della libert\u00e0 individuale e sulla difesa contro il potere dispotico dello Stato. La legittimit\u00e0 della propriet\u00e0 riposa sulla legalit\u00e0 e trova il suo limite nel rispetto dell'altrui diritto proprietario.\nDisciplina della propriet\u00e0 nell'ordinamento italiano.\nLa disciplina \"principale\" del diritto di propriet\u00e0 \u00e8 dettata, nell'ordinamento italiano, dall' e successivi del codice civile e dall' e successivi della Costituzione.\nIl dettame congiunto delle due norme fissa i principi ed i limiti che regolano il diritto di propriet\u00e0 nell'ordinamento italiano.\nDisciplina codicistica.\nSecondo la nozione dell'art. 832, la propriet\u00e0 \u00e8 \"il diritto di godere e disporre della cosa in modo pieno ed esclusivo, entro i limiti e con l'osservanza degli obblighi stabiliti dall'ordinamento giuridico.\"\nMa l'art. 832 in verit\u00e0 \u00e8 una norma che, al costo di un notevole grado di astrazione, identifica gli elementi comuni ai vari contenuti che il diritto di propriet\u00e0 pu\u00f2 assumere in rapporto alle varie categorie di beni. La propriet\u00e0 \u00e8 infatti il nome di un diritto. Ma non essendo un diritto un'entit\u00e0 astratta, bens\u00ec l'immagine riflessa della realt\u00e0 sociale, tale concetto costituisce il modo per evocare in maniera generale e astratta una pluralit\u00e0 di qualificazioni di comportamento che si collegano cumulativamente ad una pluralit\u00e0 di fattispecie delle quali una si suppone alternativamente verificata quando si usa il termine propriet\u00e0.Gli antichi dicevano \"nemo transferre potest plus iuris quam ipse habet\" e cio\u00e8 nessuno pu\u00f2 trasferire una cosa di cui non \u00e8 proprietario.\nLa propriet\u00e0, diritto assoluto.\nIl diritto di propriet\u00e0 \u00e8 un diritto assoluto, dal latino \"ab-solutus\" cio\u00e8 svincolato dalla collaborazione di altri soggetti sicch\u00e9 il proprietario trae utilit\u00e0 direttamente dalla cosa (\"res\") senza mediazione di altre persone (immediatezza); si distingue da dalle \"obbligazioni\" dal latino \"ob-ligatus\" dove il diritto del creditore ha ad oggetto la prestazione a lui dovuta da un altro soggetto. La propriet\u00e0 \u00e8 quindi una pretesa giuridica che l'ordinamento riconosce e tutela verso tutti e a favore di chi ne \u00e8 titolare. Si usa anche dire che esso \u00e8 un diritto soggettivo su una cosa, alludendo al potere (di appartenenza) che il proprietario ha nei confronti della cosa, oggetto del diritto. Si discute, in dottrina, se il diritto di propriet\u00e0 sia o meno un rapporto giuridico, non senza la presenza di teorie intermedie. Gli autori che negano che la propriet\u00e0 sia un rapporto giuridico affermano che \u00e8 una vera finzione l'individuare quale parte della struttura del diritto di una \"pretesa\" \"erga omnes\"; contestualmente, la relazione fra il titolare del diritto e la cosa diventa paradigma fondamentale di questo diritto assoluto, ora colto come relazione tra il titolare e la res (comunque di natura patrimoniale). L'esito di tale scelta interpretativa permette di ravvisare nella responsabilit\u00e0 aquiliana, extracontrattuale, l'azione \"prima\" a difesa della propriet\u00e0.\nLa diversa tesi affermativa poggia sulla lettera del codice che, alla definizione di contratto quale \"accordo fra due o pi\u00f9 parti teso a costituire, regolare o estinguere un rapporto giuridico\", include implicitamente la propriet\u00e0 fra i diversi rapporti giuridici, possibili oggetti di una negoziazione.\nIn pi\u00f9 si sostiene sull'idea che: 1) l'azione di rivendica sia lo strumento per eccellenza a difesa del diritto di propriet\u00e0 2) la responsabilit\u00e0 del possessore risulta essere identica a quella prevista per il debitore, una responsabilit\u00e0 di tipo \"contrattuale\", che necessita, cio\u00e8, di un previo rapporto giuridico: il possessore soccombente risponde, infatti, per fatto proprio ovvero non risponde per caso fortuito o per forza maggiore, cos\u00ec anche il debitore inadempiente.\nL'assolutezza della propriet\u00e0 \u00e8 stata poi oggetto di revisione da parte degli scrittori dell'attuale Costituzione italiana. Dopo il loro intervento la propriet\u00e0 \u00e8 un diritto economico \"relativo\".\nLa facolt\u00e0 di godere della cosa.\n\u00c8 la facolt\u00e0 di utilizzare o non utilizzare la cosa (cosiddetta \"disposizione materiale\") per trarne tutte o nessuna utilit\u00e0. Tale facolt\u00e0 contempla anche la possibilit\u00e0 di trasformare, e, al limite, di distruggere la cosa.\nPer le cose fruttifere implica il diritto di farsene propri i frutti, sia naturali sia civili. Il godimento della cosa realizza quello che \u00e8 il suo \"valore d'uso\".\nLa facolt\u00e0 di disporre delle cose.\nLa cosiddetta \"disposizione giuridica\" della cosa. Implica la facolt\u00e0 di venderla o di non venderla, di donarla, lasciarla per testamento a Tizio o a Caio, di costituire sulla cosa diritti reali minori o diritti reali di garanzia. O, secondo una diversa lettura dottrinale, il potere di disposizione si sostanzierebbe nella sola possibilit\u00e0 di appropriarsi o meno del valore economico del bene, relegando, cos\u00ec, la mera facolt\u00e0 di alienare tra i poteri di godimento.\nLa pienezza del diritto di propriet\u00e0.\nIl proprietario pu\u00f2 fare della cosa tutto ci\u00f2 che non sia espressamente vietato.\nQuando sulla cosa siano istituiti diritti reali minori, la propriet\u00e0 cessa di essere piena per diventare nuda propriet\u00e0. Tuttavia resta potenzialmente piena; nel momento in cui il diritto reale minore si estingue, il contenuto del diritto di propriet\u00e0 si espande e riacquista, automaticamente, tutta la sua pienezza (cd. \"elasticit\u00e0 della propriet\u00e0\").\nL'esclusivit\u00e0 del diritto di propriet\u00e0.\nIl proprietario pu\u00f2 escludere chiunque altro dal godimento e dalla disposizione della cosa (il diritto di propriet\u00e0 rende legittima la pretesa del singolo di servirsi delle cose con esclusione degli altri).\nLa pretesa del proprietario \u00e8 protetta \"erga omnes\", ovvero contro chiunque la violi (mediante norme del codice penale e con le azioni civili). Tale diritto si concretizza nell'articolo 841 dove si dispone che il proprietario pu\u00f2 in qualsiasi momento chiudere il fondo.\nLimiti ed obblighi.\nL'art. 832 introduce anche dei correttivi ai caratteri di pienezza ed esclusivit\u00e0 del diritto di propriet\u00e0. Con essi l'ordinamento cerca il punto di equilibrio fra opposti interessi, fra quello del proprietario di godere e disporre della cosa a suo vantaggio e a suo piacimento e l'interesse della collettivit\u00e0 ad un impiego della ricchezza che vada a vantaggio generale o quanto meno non arrechi pregiudizio alla collettivit\u00e0 ed ai singoli.\nIl volto concreto che (al di l\u00e0 dell'art. 832) il diritto di propriet\u00e0 assume \u00e8 quello che risulta dalla estensione e dalla qualit\u00e0 dei \"limiti\" alla propriet\u00e0 e degli \"obblighi\" al proprietario che la mutevole legislazione in materia introduce.\nI limiti alle facolt\u00e0 di godere e disporre sono posti dal codice e soprattutto dalla legislazione speciale in rapporto alle diverse categorie di beni.\nGenerale limite alla facolt\u00e0 di godimento \u00e8 quello, risalente al diritto romano, del divieto di atti di emulazione (art. 833): il proprietario non pu\u00f2 utilizzare la cosa per compiere atti che non abbiano altro scopo se non quello di nuocere o recare molestia agli altri.\nPi\u00f9 vasta possibilit\u00e0 di applicazione ha una norma ritenuta implicita nel sistema legislativo (e di cui l'art. 833 \u00e8 una specificazione), che reprime ogni forma di abuso di diritto. Questo consiste nell'esercitare il diritto per realizzare interessi diversi da quelli in vista dei quali il diritto stesso \u00e8 riconosciuto dall'ordinamento.\nUn altro limite \u00e8 costituito da quella serie di norme, cosiddette regole di vicinato, poste nell'interesse privato (e, talvolta, anche pubblico) e caratterizzate dall'automaticit\u00e0 (i limiti nascono dalla situazione prevista dalla legge), dalla reciprocit\u00e0 (quel che vale per l'uno vale anche per l'altro, il sacrificio e il vantaggio sono reciproci) e la gratuit\u00e0 (non esiste uno squilibrio di vantaggi e quindi, di norma, non esiste alcuna forma di compenso). Un limite generale \u00e8 quello del \"divieto di immissioni\" (esalazioni, fumi, rumori e scuotimenti) per impedire le fastidiose conseguenze dell'attivit\u00e0 del vicino. Il criterio scelto \u00e8 quello della normale tollerabilit\u00e0. Toccher\u00e0 al giudice contemperare, se del caso, le ragioni della propriet\u00e0 con quelle della produzione tenendo conto dei due interessi in gioco in termini di utilit\u00e0 sociale generale.\nLa seconda fonte di limiti di vicinato \u00e8 data dalle norme sulle distanze minime nelle costruzioni (tre metri, secondo quanto previsto dall'articolo 873) al fine di evitare intercapedini troppo strette. Chi costruisce per primo pu\u00f2 farlo anche sul confine (salvo i regolamenti comunali non dispongano altrimenti). L'altro proprietario potr\u00e0 costruire in aderenza, oppure rispettare la distanza costruendo in posizione arretrata all'interno del proprio fondo. Se il primo proprietario costruisce non sul confine, ma ad una distanza dal confine minore della met\u00e0 di quella prescritta dal codice o dai regolamenti, l'altro ha il diritto potestativo di ottenere la comunione forzosa del muro (di cui dovr\u00e0 pagare il valore)\nIl primo potr\u00e0 impedire l'occupazione del suo suolo portando la sua costruzione al confine, o arretrandola fino alla met\u00e0 della distanza prevista (art.875).\nGli 'obblighi' del proprietario sono anch'essi relativi alle diverse categorie di beni. Per esempio, il proprietario del suolo deve consentire l'accesso al vicino (che costituisce una servit\u00f9) che abbia necessit\u00e0 di entrarvi per eseguire opere sul proprio fondo; il proprietario ha inoltre l'obbligo di pagare le imposte su quel determinato bene.\nDisciplina costituzionale e limitazioni.\nAccanto, per\u00f2, a questa amplissima prima definizione del diritto di propriet\u00e0, si stagliano anche delle profonde limitazioni.\nDa un lato lo stesso Codice Civile, limita l'esercizio del diritto di propriet\u00e0 tramite il dettame della seconda parte dell'art 832 (che abbiamo sopra ricordato); difatti la norma stabilisce che, l'ordinamento giuridico, pu\u00f2 limitare l'ampiezza e le modalit\u00e0 di esercizio del diritto.\nAllo stesso modo l'art 42 della nostra costituzione stabilisce (al secondo comma): \"La propriet\u00e0 privata \u00e8 riconosciuta e garantita dalla legge, che ne determina i modi di acquisto, di godimento e i limiti allo scopo di assicurarne la funzione sociale e di renderla accessibile a tutti.\"\nLa norma appena citata da un lato si accompagna al dettato codicistico riconoscendo e garantendo il diritto di propriet\u00e0, dall'altro si preoccupa di limitare \"grandemente\" la libert\u00e0 di esercizio del diritto stesso.\nLa costituzione stabilisce che \u00e8 la legge a determinare i modi di acquisto e di godimento del diritto, sottraendo all'autonomia privata la facolt\u00e0 di scegliere \"liberamente\" le modalit\u00e0 di acquisto e di godimento del diritto.\nI modi di acquisto della propriet\u00e0 (come si vedr\u00e0 in seguito) sono, quindi, tassativamente dettati dalla legge e non delegati all'autonomia negoziale. L'autonomia delle parti potr\u00e0 (solamente) estrinsecarsi nella scelta fra le modalit\u00e0 che la legge prevede.\nLa funzione sociale della propriet\u00e0.\nAltro elemento introdotto dall'art. 42 costituzione \u00e8 la cosiddetta \"funzione sociale\" del diritto di propriet\u00e0. L'articolo 42, comma 2\u00ba Cost. enuncia il principio secondo cui la legge determina, della propriet\u00e0 privata, \"modi d'acquisto, di godimento e i limiti allo scopo di assicurarne la funzione sociale e di renderla accessibile a tutti\".\nLa \"funzione sociale\" della propriet\u00e0 \u00e8 la formula con la quale tutte le carte costituzionali a partire dalla Costituzione tedesca di Weimar del 1919 hanno ricercato un nuovo equilibrio tra interessi del singolo e bisogni della collettivit\u00e0.\nSi tenga conto che per \"funzione\" si intende un potere riconosciuto ad un soggetto per soddisfare un interesse altrui.\nLa contraddizione apparente nella enunciata duplice natura della propriet\u00e0 si pu\u00f2 superare considerando che la funzione sociale da \"assicurare\" non va riferita alla propriet\u00e0 privata come diritto sulle cose ma piuttosto alle cose oggetto di propriet\u00e0 privata. La norma costituzionale esprime il bisogno di una destinazione per il vantaggio di tutti delle risorse e va riletta come riferentesi alla destinazione sociale della ricchezza. La funzione sociale si presenta cos\u00ec come un vincolo esterno al diritto di propriet\u00e0 che lascia intatta la sua natura di diritto soggettivo, riconosciuto e garantito solo nell'interesse del proprietario.\nLe implicazioni che potenzialmente si possono trarre dalla funzione sociale della propriet\u00e0 sono molteplici (anche se mancano significative esperienze giurisprudenziali), a cominciare dall'area del diritto del lavoro.\n\u00c8 grazie a questa norma che (nel comma successivo) si prevede la \"facolt\u00e0 di espropriazione\" della propriet\u00e0 da parte dello Stato.\nLo Stato avr\u00e0 quindi la facolt\u00e0 di \"spogliare\" il titolare del diritto di propriet\u00e0 del diritto stesso (in cambio di un equo indennizzo), per realizzare (ad esempio) un'opera che vada a vantaggio della collettivit\u00e0, e realizzando cos\u00ec quella \"funzione sociale del diritto di propriet\u00e0\" espressa chiaramente dalla nostra costituzione.\nCaratteristiche del diritto di propriet\u00e0.\nSono caratteristiche del diritto di propriet\u00e0:\nL'acquisto della propriet\u00e0.\nLa propriet\u00e0 si pu\u00f2 acquistare solo nei modi previsti dalla legge.\nModi di acquisto della propriet\u00e0.\nL' del codice civile prevede alcuni modi di acquisto peculiari per il diritto di propriet\u00e0.\n\u00c8 da sottolineare come l'art. 922 c.c. non rappresenti un numero chiuso dei modi di acquisto della propriet\u00e0, bens\u00ec un'elencazione generale che apre ad altre modalit\u00e0 di acquisto \"previste dalla legge\", tra le quali assume rilievo il possesso in buona fede, previsto dall'articolo 1153.\nSi suole dividere le tipologie di acquisto della propriet\u00e0 in: acquisto a titolo originario ed in acquisto a titolo derivativo.\nL'acquisto a titolo originario.\nSi ha acquisto a titolo originario quando il diritto di propriet\u00e0 che si acquista sulla cosa \u00e8 indipendente dal diritto di un precedente proprietario.\nConseguenza dell'acquisto a titolo originario \u00e8 che la propriet\u00e0 si acquista libera da ogni diritto altrui che avesse gravato il precedente proprietario. L'acquisto a titolo originario estingue dunque i diritti reali e le garanzie reali in precedenza costituiti sulla cosa.\nI modi d'acquisto a titolo originario sono: occupazione, invenzione, accessione, unione e commistione, specificazione, usucapione, possesso vale titolo.\nL'acquisto a titolo derivato.\nUn breve cenno merita il caso particolare dell'acquisto da non proprietario mediante il possesso, che si configura qualora il soggetto che trasferisce il diritto non sia in realt\u00e0 il titolare.\nNel caso in cui il soggetto non sia mai stato l'effettivo titolare del diritto di propriet\u00e0 (\u00e8 il caso dell'acquisto a non domino, avremo, se ne sussistono le condizioni, un acquisto a titolo originario), nel caso in cui il soggetto non sia pi\u00f9 (ma lo sia stato) titolare del diritto di propriet\u00e0 (come nel caso di doppia alienazione), avremo un acquisto, se ne sussistono le condizioni, a titolo derivativo.\nL'espressione inglese \"delivery versus payment\" indica modalit\u00e0 di compensazione differita dei pagamenti di denaro contro titoli., nelle quale l'intermediario finanziario in genere anticipa il pagamento in denaro, mentre alla controparte sono trasmessi i documenti necessari e sufficienti al successivo trasferimento della propriet\u00e0 dei titoli oggetto della transazione.\nLe azioni a difesa della propriet\u00e0.\nLe azioni che spettano al proprietario come tale per difendere il suo diritto contro altrui anche contro eventuali comproprietari che abusano della loro quota con turbative, si chiamano azioni petitorie e sono:\nLa propriet\u00e0 fondiaria.\nLa \"propriet\u00e0 fondiaria\", ha per oggetto i beni immobili, infatti viene detta anche propriet\u00e0 immobiliare e si distingue in:\nQuando pi\u00f9 persone condividono il diritto di propriet\u00e0 su uno stesso bene, si parla di comunione o compropriet\u00e0.\nPropriet\u00e0 e gestione.\nLa propriet\u00e0 di un soggetto pubblico o privato pu\u00f2 essere separata dalla sua gestione.\nNelle societ\u00e0 private questa separazione segna tipicamente il passaggio da una conduzione familiare e centralizzata dell'azienda ad una societ\u00e0 diversificata per cliente, prodotto, e area geografica in cui opera. La crescita dimensionale cos\u00ec come i processi di internazionalizzazione comportano una maggiore complessit\u00e0 aziendale e di coordinamento.\nUna gestione distinta dalla propriet\u00e0 consente di affidare la societ\u00e0 a persone che hanno capacit\u00e0 e competenze per la nuova realt\u00e0 aziendale, anche all'interno della stessa conduzione familiare. La separazione \u00e8 anche di interesse per i proprietari che non desiderano impegnarsi nella conduzione dell'impresa, pur beneficiando dei suoi profitti.\nLa separazione della propriet\u00e0 o della gestione fra soggetti privati, \u00e8 un problema che si pone anche quando societ\u00e0 di uno stesso gruppo integrate verticalmente (es. il proprietario di una rete di trasporti, telecomunicazioni, ecc. ed uno degli operatori di rete) detengono consistenti quote di un mercato. La limitazione degli sbocchi di mercato e della concorrenza recano danno alla pubblica utilit\u00e0 (o all'\"interesse economico generale\" nella disciplina europea), e la legislazione prevede tre tipi di separazione (di propriet\u00e0 e/o gestione):\n1) Separazione organizzativa (funzionale o divisionale): vengono create due funzioni aziendali indipendenti con responsabili distinti e disciplina del conflitto di interesse di un responsabile nella funzioni che non sono di sua appartenenza;\n2) Separazione societaria: vengono create due societ\u00e0 con bilanci e contabilit\u00e0 interne separate, duplicazione di strutture a tutti i livelli dell'organigramma fino al Consiglio di Amministrazione; il pacchetto di controllo e la propriet\u00e0 restano agli stessi soggetti.\n3) Separazione patrimoniale: le due societ\u00e0 devono avere una differente composizione azionaria, un diverso azionista di riferimento, limitazioni alle quote che una societ\u00e0 pu\u00f2 avere in entrambe, e vincoli per le partecipazioni incrociate fra le due societ\u00e0, in societ\u00e0 collegate o controllate da entrambe."}
{"id": "866155", "revid": "486946", "url": "https://it.wikipedia.org/wiki?curid=866155", "title": "Alla trentanovesima eclisse", "text": ""}
{"id": "866161", "revid": "62004", "url": "https://it.wikipedia.org/wiki?curid=866161", "title": "FC Albacete", "text": ""}
{"id": "866163", "revid": "1543377", "url": "https://it.wikipedia.org/wiki?curid=866163", "title": "Gary Bartz", "text": "\u00c8 un musicista jazz che suona sax contralto e sax soprano.\nLaureatosi alla prestigiosa Juilliard School, Bartz ha collaborato con Charles Mingus, Art Blakey e i Jazz Messengers, Miles Davis, McCoy Tyner, Max Roach, e Jackie McLean. A queste prestigiose collaborazioni ha aggiunto una carriera concertistica e di studio come leader di diversi gruppi, tra cui si ricordano gli Ntu Troop, che combinavano musica soul, funk, musica folk Africana, hard bop, e free jazz.\nNel 2005, Bartz vinse un premio Grammy per la sua prestazione nell'album \"Illuminations\" di McCoy Tyner.\nBartz \u00e8 professore all'Oberlin Conservatory of Music."}
{"id": "866166", "revid": "767487", "url": "https://it.wikipedia.org/wiki?curid=866166", "title": "Cruks en Karnak", "text": "I Cruks en Karnak sono una rockband dell'Ecuador nata a Quito nel 1989.\nSi forma in un quartiere della classe media e agli esordi cerca di farsi spazio sulla scena locale con esibizioni nei pub di Quito; successivamente diventano popolari in tutta la nazione attraverso la radio. Fin dagli inizi la loro caratteristica \u00e8 la ricerca di riscoprire i valori del nazionalismo ecuadoriano. La loro musica mette insieme rock con pop, musica afro-latina folk e altri sound.\nI Cruks hann avuto successo in tutta l'America Latina e negli USA, dividendo il palcoscenico con importanti colleghi, mostrando la qualit\u00e0 della musica ecuadoriana.\nDurante i Mondiali di calcio 2006 in Germania vennero invitati per esibirsi in numerosi show dal vivo in nazioni europee, dove hanno guadagnato il rispetto del pubblico grazie al loro stile originale.\nLa band si sciolse nel 2007, dopo aver lanciato l'ultimo album, \"Antrologia\"."}
{"id": "866171", "revid": "44627", "url": "https://it.wikipedia.org/wiki?curid=866171", "title": "Blurred Vision", "text": ""}
{"id": "866173", "revid": "6923", "url": "https://it.wikipedia.org/wiki?curid=866173", "title": "British Touring Car Championship", "text": "Il British Touring Car Championship (BTCC - \"Campionato britannico vetture turismo\") \u00e8 un campionato motoristico che si disputa in Regno Unito e Irlanda. Il campionato, istituito nel 1958 come British Saloon Car Championship, si \u00e8 disputato nel corso degli anni seguendo diversi regolamenti tecnici.\nStoria.\nLa prima edizione del campionato venne organizzata \"British Racing &amp; Sports Car Club\" (BRSCC) e si tenne su undici corse disputatesi su alcuni dei pi\u00f9 rinomati tracciati dell'epoca, tra cui Aintree, Goodwood, Silverstone e Brands Hatch e a queste gare parteciparono per lo pi\u00f9 concorrenti privati, mentre i costruttori si limitarono a fornire assistenza ad alcuni di loro.\nFin dall'inizio il campionato si disputava con una suddivisione in classi di cilindrata, divise in quegli anni tra \"fino a 1200 cm\u00b3\", \"fino a 1600 cm\u00b3\", \"fino a 2700 cm\u00b3\" e \"oltre 2701 cm\u00b3\", con i concorrenti che correvano simultaneamente ma ottenevano punti in base al loro piazzamento nella rispettiva classe, facilitando cos\u00ec la vittoria del titolo a quei concorrenti che gareggiavano nelle classi meno combattute (di solito quelle di cilindrata minore), come dimostra il fatto che in 33 anni di \"multiclassismo\" solo in sei occasioni il titolo sia andato a un pilota della combattutissima classe regina.\nVetture ammesse.\nPrima \"auto di produzione\", poi FIA Gruppo 1 o Gruppo 2 fino alla fine degli sessanta e nei settanta, e poi Gruppo A negli anni ottanta; nel 1987, la serie adott\u00f2 il nome che porta tuttora (una serie con vetture Gruppo N corse negli anni novanta).\nDopo il dominio dei motori Ford Sierra Cosworth alla fine degli anni ottanta, a partire dal 1990 il BTCC fu il primo ad adottare il nuovo regolamento tecnico FIA denominato \"SuperTouring\" (inizialmente denominato \"2 litre Touring Car Formula\" e in seguito anche \"Classe 2\" o \"Divisione 2\" - \"D2\"), che introduceva il limite dei 2000\u00a0cm\u00b3 di cilindrata, il divieto della sovralimentazione e l'obbligo di usare scocca, aspetto esteriore, basamento e testata del motore strettamente provenienti dal modello di serie, lasciando liberi tutti gli altri aspetti della vettura, regolamento tecnico che poi divenne comunemente diffuso anche negli altri campionati superturismo in Europa fino all'avvento dell'ETCC/WTCC alla fine degli anni novanta."}
{"id": "866182", "revid": "1646297", "url": "https://it.wikipedia.org/wiki?curid=866182", "title": "Urofilia", "text": "L'urofilia nota anche come pissing o pioggia dorata \u00e8 una pratica sessuale che consiste nell'urinare nella bocca o sul corpo del \"partner\" allo scopo di provocare eccitazione sessuale e piacere erotico. Quando l'emissione dell'urina \u00e8 accompagnata dalla sua ingestione si parla di urofagia.\nPanoramica.\nIl \"pissing\" \u00e8 abbastanza diffuso nell'ambito delle pratiche BDSM, nelle quali una forma elementare di \"pissing\" (l'ingestione da parte del soggetto sottomesso delle urine del soggetto dominante) costituisce una delle pratiche in cui \u00e8 pi\u00f9 evidente l'umiliazione fisica e psicologica consensuale, di tipo sadico o masochista.\nL'urofilia nel caso venga praticata su soggetti non consenzienti, oppure si presenti come un comportamento di dipendenza compulsiva, viene classificata dal DSM-IV e dal DSM-IV-TR tra le parafilie (\"Non altrimenti specificate\").\nMitologia.\nForse un riferimento all'urofilia \u00e8 contenuto nel mito classico di Danae."}
{"id": "866185", "revid": "2056951", "url": "https://it.wikipedia.org/wiki?curid=866185", "title": "Insaccato", "text": "Un insaccato \u00e8 un salume costituito da un impasto di carne macinata, grasso, aromi e additivi vari, inserito poi in un budello naturale o sintetico.\nTipologie.\nGli insaccati si possono distinguere in:"}
{"id": "866186", "revid": "827882", "url": "https://it.wikipedia.org/wiki?curid=866186", "title": "Cavallucci", "text": "I cavallucci sono dolci di origine Toscana, composti da un impasto molto consistente aromatizzato con spezie e arricchito di noci.\nDolci di antiche origini, gi\u00e0 diffusi ai tempi di Lorenzo il Magnifico con il nome di \"Biriquocoli\", sono preparati per conservarsi a lungo.\nGli ingredienti tipici sono miele e pi\u00f9 recentemente zucchero, farina, noci, spezie e canditi raffinati. Successivamente presero il nome di cavallucci, perch\u00e9 venivano offerti soprattutto nelle osterie di campagna, dove si fermavano diligenze e barrocci e venivano consumati dai conducenti di cavalli e dai passanti.\nI cavallucci vengono serviti con vini liquorosi nei quali vengono solitamente inzuppati: Vin santo, Marsala, Passito di Pantelleria, Asti spumante o Moscato.\nPreparazione.\nIl metodo per ottenere l'impasto di questi biscotti \u00e8 piuttosto semplice: una volta fatto sciogliere a fuoco molto lento un composto di acqua, zucchero e miele, si impasta il caramello formatosi con: farina tipo \"0\", zucchero e/o miele, canditi (arancia, cedro), anice, noci e lievito, e si preparano delle forme allungate con diametro di circa 2/3\u00a0cm. Successivamente si procede alla divisione dei filoncini di impasto in piccole parti che, dopo una cottura di circa mezz'ora a 200\u00a0\u00b0C, saranno pronti da servire in tavola, o da confezionare.\nOrigine.\nSi pu\u00f2 trovare un particolare riferimento storico che d\u00e0 la possibilit\u00e0 di delineare temporalmente l'origine di questi biscotti: appare infatti da numerose carte dell'epoca che il Concistoro, dal 1515, avesse usanza di distribuire tra i suoi membri panpepato e \"berriguocoli\", che altro non erano se non i moderni Cavallucci, che hanno nel tempo acquisito questo nome per via della loro grande diffusione tra la gente di cavalli che frequentava le stazioni di cambio e di posta."}
{"id": "866188", "revid": "116477073", "url": "https://it.wikipedia.org/wiki?curid=866188", "title": "Juilliard School", "text": "La Juilliard School, chiamata informalmente \"la Juilliard\", \u00e8 una delle principali scuole di arti, musica e spettacolo del mondo. Si trova a New York, nell'edificio del Lincoln Center.\nStoria.\nLa \"Juilliard School\" fu fondata nel 1905 come \"Istituto di arte musicale\" visto che a quell'epoca non c'era una vera e propria scuola musicale principale negli Stati Uniti d'America e molti studenti si trasferivano in Europa per studiare musica classica e teoria musicale.\nL'istituto fu inaugurato l'11 ottobre nell'ex Lenox Mansion, situato tra la Fifth Avenue e la dodicesima strada. Nel 1910, la sede fu spostata al numero 120 di Claremont Avenue, nel quartiere Morningside Heights di Manhattan, su una propriet\u00e0 acquistata dal Bloomingdale Insane Asylum, un ospedale psichiatrico del New York Hospital. Nel 1920 fu creata la Juilliard Foundation in onore del mercante tessile Augustus Juilliard, che nelle sue volont\u00e0 testamentarie aveva destinato un'ingente somma di denaro da investire per il progresso della musica negli Stati Uniti.\nNel 1924, la fondazione Juilliard acquist\u00f2 la \"guesthouse\" dei Vanderbilt al numero 42E della cinquantaduesima strada e vi istitu\u00ec la Juilliard Graduate School. Due anni pi\u00f9 tardi, nel 1926, la Juilliard Graduate School si un\u00ec con l'Institute of musical art dando vita alla Juilliard School of music; nel frattempo le due scuole, bench\u00e9 amministrate dal medesimo consiglio direttivo e dallo stesso presidente, continuarono a mantenere identit\u00e0 distinte. Nel 1951 alla scuola si aggiunse una divisione di danza, mentre nel 1969, la sede fu trasferita da Claremont Avenue al Lincoln Center e la scuola rinominata The Juilliard School.\nNel 1999, la scuola fu insignita della National Medal of Arts, mentre nel 2010 James S. Marcus don\u00f2 dieci milioni di dollari alla scuola affinch\u00e9 s'istituisse un centro di formazione per le arti vocali, intitolato a lui e a Ellen Marcus.\nLa collezione Juilliard.\nNel 2006 la Juilliard school ricevette preziosi manoscritti di musica classica dal collezionista miliardario Bruce Kovner. La collezione include le prime edizioni dei pi\u00f9 importanti lavori di Bach, Beethoven, Brahms, Fryderyk Chopin, Copland, Liszt, Mozart, Ravel, Schubert, Schumann e Stravinskij. Tra gli altri, sono degni di nota il manoscritto stampato della \"sinfonia n. 9 in re minore\" di Beethoven, completo delle revisioni scritte a mano dal compositore, e usato per la prima a Vienna nel 1824; l'autografo di Mozart nelle parti degli strumenti a fiato della scena finale delle \"Nozze di Figaro\"; l'arrangiamento per pianoforte della Grande fuga di Beethoven fatto dal compositore stesso; la prima stesura della \"Sinfonia n. 2\" di Schumann; e manoscritti della \"Sinfonia n. 2\" e del \"Concerto per pianoforte n. 2\" di Brahms."}
{"id": "866196", "revid": "158913", "url": "https://it.wikipedia.org/wiki?curid=866196", "title": "Piscina di Betzaeta", "text": "La piscina di Betzaeta (in ebraico: \u05d1\u05d9\u05ea-\u05d7\u05e1\u05d3\u05d0, letteralmente: \"casa della Misericordia\"), si trovava a Gerusalemme. Essa \u00e8 nominata nel \"Vangelo secondo Giovanni\" come luogo in cui \u00e8 avvenuto un miracolo di Ges\u00f9 a favore di un paralitico. La descrizione del \"Vangelo\" sottolinea che essa aveva cinque portici.\nA seguito dei restauri intrapresi sulla chiesa di Sant'Anna in Gerusalemme nel 1888 sono stati ritrovati i resti di due grandi piscine con cinque portici. Un affresco riscoperto e situato su uno dei muri rappresenta un angelo che smuove l'acqua (e questo particolare \u00e8 ricordato nel testo del Vangelo).\nPeriodo del Primo Tempio: la piscina superiore.\nLa piscina fu costruita nell'VIII secolo a.C. e fu chiamata la \"Piscina superiore\" (in ebraico \"\u05d4\u05d1\u05e8\u05d9\u05db\u05d4 \u05d4\u05e2\u05dc\u05d9\u05d5\u05e0\u05d4\").\n\u00c8 nominata nel \"secondo Libro dei Re\": \nViene ricordata anche nel libro di Isaia: \nPeriodo del Secondo Tempio: le piscine per il lavaggio degli animali.\nDelle altre piscine furono costruite nel III secolo a.C. dal sommo sacerdote Simone. Queste piscine erano utilizzate per lavare gli agnelli prima del loro sacrificio al Tempio. Questo metodo di utilizzo delle piscine conferiva all'acqua un alone di santit\u00e0 e molti malati venivano per bagnarsi nella piscina nella speranza di guarire. Dal significato di \"Piscina degli agnelli\" derivava il nome \"Piscina probatica\" con cui \u00e8 anche conosciuta.\nLe piscine sono nominate nel Nuovo Testamento. Il nome \"Betzaeta\" pu\u00f2 significare \"casa di misericordia\". Nel \"Vangelo di Giovanni\" si precisa che si trovava presso la \"Porta delle Pecore\" o \"Porta Probatica\" (\"Gv\" )."}
{"id": "866200", "revid": "1318658", "url": "https://it.wikipedia.org/wiki?curid=866200", "title": "Jo\u0161kar-Ola", "text": "Jo\u0161k\u00e1r-Ol\u00e1 (cirillico: \u0419\u043e\u0448\u043a\u0430\u0301\u0440-\u041e\u043b\u0430\u0301) \u00e8 una citt\u00e0 della Russia europea centrale, sul fiume Malaja Kok\u0161aga (\u041c\u0430\u043b\u0430\u044f \u041a\u043e\u043a\u0448\u0430\u0433\u0430), capitale della repubblica dei Mari.\nEtimologia.\nIl toponimo viene dalla lingua mari, e significa \"citt\u00e0 rossa\"; negli anni imperiali aveva il nome di C'ar\u00ebvokok\u0161ajsk (\u0426\u0430\u0440\u0451\u0432\u043e\u043a\u043e\u043a\u0448\u0430\u0439\u0441\u043a), che le venne cambiato, successivamente all'ascesa dei bolscevichi al potere, in Krasnokok\u0161ajsk (\u041a\u0440\u0430\u0441\u043d\u043e\u043a\u043e\u043a\u0448\u0430\u0439\u0441\u043a). Entrambi i nomi derivano direttamente dal nome del fiume che la bagna.\nStoria.\nLa citt\u00e0 conobbe un certo sviluppo, soprattutto a partire dal secondo dopoguerra, che la port\u00f2 a diventare il maggior centro industriale della regione e un nodo stradale e ferroviario di una certa rilevanza. Tuttavia, anche Jo\u0161kar-Ola \u00e8 stata investita in maniera molto pesante dalla crisi che ha accompagnato il crollo dell'Unione Sovietica.\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di Jo\u0161kar-Ola e collegata con i voli di linea giornalieri con l'Aeroporto Internazionale di Mosca-Domodedovo.\nJo\u0161kar-Ola ospita inoltre, nelle vicinanze, una base missilistica."}
{"id": "866203", "revid": "767487", "url": "https://it.wikipedia.org/wiki?curid=866203", "title": "Josie", "text": "Josie \u00e8 un singolo della band pop punk blink-182 estratto dal loro album del 1997, \"Dude Ranch\". \u00c8 l'ultimo singolo in cui \u00e8 presente Scott Raynor.\nLa canzone narra di un'ipotetica ragazza perfetta, \"Josie\".\n\"Josie\" \u00e8 anche riportata nella canzone \"Online Song\" del loro album del 2001, \"Take Off Your Pants and Jacket\".\nVideo.\nIl video mostra Mark che s'innamora di una ragazza della sua classe (interpretata da Alyssa Milano) e che cerca disperatamente di dichiararsi a lei. Le cose per\u00f2 non vanno come preventivato e Mark per sbaglio si dichiara ad un suo compagno di classe. Alla fine riuscir\u00e0 ad attirare le attenzioni della ragazza, ma anche quelle del suo compagno."}
{"id": "866207", "revid": "1776051", "url": "https://it.wikipedia.org/wiki?curid=866207", "title": "Broken (Nine Inch Nails)", "text": "Broken (anche noto come Halo 5) \u00e8 il primo EP dei Nine Inch Nails pubblicato nel 1992.\nDescrizione.\nNonostante sia un EP \u00e8 considerato il secondo lavoro di rilievo del gruppo in quanto \u00e8 composto interamente da materiale inedito.\nIn quanto a stile l'album si distacca molto dal precedente \"Pretty Hate Machine\", anche se gi\u00e0 durante il tour dell'album di debutto le canzoni divennero pi\u00f9 aggressive, con un maggior uso di chitarre distorte. Con questo disco il gruppo chiude con l'etichetta TVT Records, per passare in seguito alla Nothing Records."}
{"id": "866211", "revid": "1498232", "url": "https://it.wikipedia.org/wiki?curid=866211", "title": "VJ TV", "text": "VJ TV \u00e8 stata un'emittente televisiva musicale.\nEssa fu un progetto di Match Music Television, emittente visibile su Sky Italia, prodotto per il pacchetto Mediaset in onda sulla televisione digitale terrestre italiana, iniziato il 1\u00ba dicembre 2003 e terminato improvvisamente e senza alcuna spiegazione con l'introduzione del canale Boing il 22 ottobre 2004."}
{"id": "866215", "revid": "3082", "url": "https://it.wikipedia.org/wiki?curid=866215", "title": "Dillio Vocula", "text": ""}
{"id": "866225", "revid": "23671", "url": "https://it.wikipedia.org/wiki?curid=866225", "title": "Newtype Magazine", "text": ""}
{"id": "866231", "revid": "767487", "url": "https://it.wikipedia.org/wiki?curid=866231", "title": "Intrigo a Berlino", "text": "Intrigo a Berlino (\"The Good German\") \u00e8 un film del 2006 diretto da Steven Soderbergh.\nIl film, ambientato nella Berlino appena conquistata dagli Alleati nel 1945, rimanda al cinema noir degli anni '40 non solo nel bianco e nero della fotografia e nel formato, ma anche nella recitazione, nelle riprese e perfino nel montaggio. Omaggi al cinema di quegli anni provengono anche dal manifesto ufficiale e dal finale che cita esplicitamente il film che pi\u00f9 di ogni altro ha segnato quell'epoca, \"Casablanca\".\nTrama.\nIl giornalista e capitano dell'esercito americano Jake Geismar viene mandato nella Berlino post-bellica per seguire la conferenza di pace a Potsdam. Jake \u00e8 spinto a tornare a Berlino dal desiderio di rivedere Lena, donna tedesca di cui si \u00e8 innamorato prima che l'incombere della guerra separasse le loro strade ma il marito di Lena, Emil Brandt, \u00e8 ricercato da americani e russi. Tully, l'autista di Geismar, che intanto ha una relazione con Lena, viene ucciso a Potsdam mentre tentava di vendere ai russi suo marito, sebbene questa gli avesse assicurato che fosse morto. Jake si trova nel bel mezzo di questo intrigo e forse non \u00e8 solo un caso, e bench\u00e9 nessuno gli dica tutta la verit\u00e0 e a pi\u00f9 riprese venga minacciato, si impegna al massimo per scoprire cosa ci sia dietro tutto questo.\nJake scopre che Franz Bettmann, l'ufficiale delle SS progettista dei prodigiosi razzi V2 \u00e8 tenuto in un nascondiglio, e al tempo stesso viene a sapere che Brandt era il suo segretario. Bettmann era stato al comando del campo di concentramento Dora, e da parte delle autorit\u00e0 americane potrebbe esserci il timore che finendo tra gli imputati di crimini contro l'umanit\u00e0, non possa pi\u00f9 tornare utile alla causa statunitense. Gli americani infatti, da un lato stanno cercando di impossessarsi di tutti i migliori \"cervelli\" tedeschi, dall'altro stanno raccogliendo tutte le prove necessarie per istruire il colossale processo che dovr\u00e0 fare giustizia dei crimini delle SS e del dismesso esercito tedesco.\nLa figura di Emil Brandt pu\u00f2 dunque essere cruciale per il futuro di Bettmann. Tenuto segregato al sicuro da Lena, Brandt in effetti \u00e8 vivo e pronto a testimoniare contro il suo superiore, reo dell'uccisione di migliaia di ebrei innocenti. Lena protegge il marito rischiando la sua stessa vita non tanto per amore o senso di giustizia quanto per poter fornire una valida merce di scambio a chi potr\u00e0 procurarle un permesso per lasciare la Germania, da sola. Geismar intanto scopre che Lena \u00e8 ebrea e che solo in quanto moglie di un SS non ha seguito la sorte di tutti i suoi parenti.\nQuando Lena offre il marito ai giudici americani, Jake, sebbene ne fosse all'oscuro, la aiuta cercando di proteggerla. Nonostante tutto non riesce ad impedire che Emil, prima di testimoniare alcunch\u00e9, venga ucciso proprio per mano di un assassino al soldo degli americani. Lena, dimostratasi in questa circostanza eroica e generosa, ottiene il permesso per lasciare la Germania senza dover cedere alle pressioni di chi le chiedeva i diari di Brandt, mai trovati, nei quali si nasconderebbe l'orribile verit\u00e0 su Bettmann.\nJake accompagna all'aeroporto Lena che cos\u00ec finalmente porta a compimento quel disegno di fuga che per\u00f2 le \u00e8 costato caro. Oltre a prostituirsi per vivere, si \u00e8 macchiata dell'uccisione di un russo che l'ha violentata, di quella di Tully che stava per scoprire il marito nascosto, ma soprattutto ha un segreto che solo ora ha la forza di rivelare a chi tanto l'ha amata e aiutata. Quando a Berlino essere ebrea era rischioso anche per una moglie di un ufficiale SS, aveva denunciato, e quindi condannato a morte dodici ebrei. Nel partire rinuncia anche a Jake, al quale ha lasciato i diari del marito con le orribili verit\u00e0 sul campo Dora che chiedono giustizia."}
{"id": "866234", "revid": "155634", "url": "https://it.wikipedia.org/wiki?curid=866234", "title": "Borgo Nuovo (Palermo)", "text": "Borgo Nuovo \u00e8 il diciottesimo quartiere di Palermo, abitato da circa 120.885 persone, secondo il censimento del 2001.\nIl quartiere \u00e8 compreso nella V Circoscrizione.\nIl toponimo indica anche la trentaseiesima unit\u00e0 di primo livello di Palermo.\nSorge tra il 1957 ed il 1983 (nell'era del boom edilizio), in una vasta area pianeggiante all'estrema periferia ovest della citt\u00e0, ai piedi delle alture della Conca d'Oro, allora completamente separata dal centro abitato ed adibita a pascolo.\nIl quartiere, costituito pressoch\u00e9 integralmente da fabbricati di edilizia popolare (realizzati da INA-Casa, Gescal ed IACP), \u00e8 caratterizzato da edifici progettati in serie, disposti su un reticolo stradale trapezoidale, con ampie aree destinate al verde. L'intervento \u00e8 ispirato dal modello delle \"new towns\" allora molto in voga.\nIn pochi anni, nonostante i ritardi burocratici e la mancata realizzazione di parte della progettazione originaria, Borgo Nuovo si popol\u00f2 di famiglie provenienti dai fabbricati fatiscenti del centro storico o immigrate dai centri della provincia, assumendo in pieno i caratteri del quartiere operaio.\nCol tempo, specialmente negli anni settanta e ottanta, lo spazio agricolo che divideva l'agglomerato dal resto della citt\u00e0 \u00e8 praticamente scomparso per l'intensa edificazione, tuttora in corso, che ha visto allocare lungo gli assi stradali che portano a Borgo Nuovo numerosi insediamenti commerciali e residenziali, pur rimanendo il quartiere ai margini del tessuto urbanistico palermitano.\nNumerose sono le criticit\u00e0 che affliggono l'area: degrado architettonico e mancata realizzazione di infrastrutture, squilibrio idrogeologico ed ambientale del territorio su cui il quartiere insiste, disoccupazione e disagio sociale, sono divenuti ormai problemi cronici. La situazione di Borgo Nuovo, pur fra le problematiche sopra dette, risulta in ogni caso assai meno drammatica rispetto ad altre periferie popolari quali ad esempio, nella stessa Palermo, San Filippo Neri meglio noto come ZEN.\nIl quartiere \u00e8 connesso alla rete di trasporto pubblico locale AMAT tramite le linee bus 307, 422, 625 e la linea 2 del tram."}
{"id": "866235", "revid": "1598666", "url": "https://it.wikipedia.org/wiki?curid=866235", "title": "Torre circolare", "text": "Le torri circolari (in inglese: \"Round Tower\") sono delle torri di pietra edificate nell'alto medioevo soprattutto in Irlanda e in misura minore in Scozia.\nBench\u00e9 fra gli studiosi non vi sia completo accordo sullo scopo delle torri, le ipotesi prevalenti sostengono fossero torri campanarie oppure costruite a scopo difensivo e usate, all'occorrenza, per entrambi gli scopi. \nGeneralmente situate nei pressi di una chiesa o di un monastero la porta delle torri \u00e8 rivolta verso la porta occidentale della chiesa, ci\u00f2 ha permesso di individuare la localizzazione di alcune chiese ormai scomparse in prossimit\u00e0 di una torre o dei suoi resti. \nLe torri hanno un'altezza variabile tra i 18 e i 40\u00a0m, la pi\u00f9 elevata \u00e8 quella di Kilmacduagh in Irlanda. L'aspetto della muratura differisce a seconda dell'epoca di costruzione, le prime torri sono edificate con pietre grezze mentre le successive presentano un aspetto pi\u00f9 curato. \nLa porta \u00e8 posizionata nella parte inferiore della torre ad un'altezza variabile tra i 2 e i 6 metri accessibile quindi solo per mezzo di una scala. Dentro vi sono uno o due piani collegati da scale. \nLe uniche aperture delle torri sono delle feritoie situate nella parte pi\u00f9 elevata, il tetto \u00e8 di pietra, solitamente di forma conica.\nFurono costruite fra il IX e il XII secolo. In Irlanda si suppone ne esistessero circa 120, di gran parte di queste restano solo rovine, una ventina circa \u00e8 ancora in condizioni pressoch\u00e9 perfette. In Scozia gli unici due esempi di torri ancora conservate sono quella di Brechin e quella di Abernethy.\nLe torri esistenti.\nTorri circolari sono visibili nelle seguenti localit\u00e0:"}
{"id": "866239", "revid": "767487", "url": "https://it.wikipedia.org/wiki?curid=866239", "title": "Stefano Sacchetti", "text": "Caratteristiche tecniche.\nDifensore polivalente, \u00e8 stato schierato sulla fascia come terzino fluidificante, come marcatore o come libero. Nelle prime stagioni a Piacenza \u00e8 stato utilizzato anche come centrocampista con compiti di copertura, spesso come marcatore della mezzapunta avversaria.\nCarriera.\nGiocatore.\nClub.\nIl suo esordio tra i professionisti \u00e8 avvenuto con la casacca del , con cui disputa 29 partite nel campionato di Serie B 1991-1992. Nel 1992 viene ingaggiato per 2 miliardi di lire dalla , con cui debutta in Serie A il 4 ottobre 1992 in Torino-Sampdoria 2-2. Milita per cinque campionati consecutivi nella formazione blucerchiata, utilizzato come alternativa di Mannini, Vierchowod e Lanna, e nel 1997 viene acquistato dal . Nella prima stagione resta vittima di un serio infortunio ai legamenti del ginocchio, che limita a 16 le sue presenze in campo, mentre nelle due annate successive viene impiegato come jolly di difesa e centrocampo da Giuseppe Materazzi prima e Luigi Simoni poi. Solo nella stagione 2000-2001, con Novellino allenatore, conquista il posto da titolare come terzino destro\nNel maggio 2001 Sacchetti, insieme al compagno di squadra Nicola Caccia, subisce una squalifica di 8 mesi per doping (poi ridotta a 4 mesi dalla CAF) in seguito a un controllo effettuato dopo la partita Sampdoria- del dicembre 2000.\nNel 2002 fa ritorno alla , al seguito di Novellino, e nella sua seconda esperienza in blucerchiato gioca da titolare conquistando la promozione in Serie A. Nella massima serie gioca altri due campionati, prima di lasciare definitivamente Genova e trasferirsi, in scadenza di contratto, all'ambizioso , in Serie B. Vi rimane per quattro campionati nella serie cadetta, sfiorando la promozione in Serie A ai playoff nel campionato 2005-2006.\nNel 2009, in seguito alla politica di svecchiamento della formazione virgiliana, rimane svincolato, e nell'ottobre 2009 si avvicina a casa e firma un contratto con la Virtus Castelfranco, in Serie D. Gioca due campionati nella formazione modenese, chiudendo la carriera nel 2011 dopo la sconfitta nei playoff contro il .\nNazionale.\nIn giovent\u00f9 ha fatto parte anche della Nazionale Under-21, in cui ha collezionato 4 gettoni.\nAllenatore.\nSubito dopo il ritiro, gli viene affidata la panchina degli esordienti regionali del Modena, passando poi alla guida della formazione Giovanissimi Regionali. Il 10 luglio 2013 passa alla guida degli Allievi Lega Pro. Il 10 luglio 2017 entra nello staff del Sassuolo come collaboratore tecnico del mister Cristian Bucchi. Anche con l\u2019arrivo di Giuseppe Iachini alla guida dei \"Neroverdi\" rimane nello staff."}
{"id": "866241", "revid": "439868", "url": "https://it.wikipedia.org/wiki?curid=866241", "title": "Torre cilindrica", "text": ""}
{"id": "866244", "revid": "1652635", "url": "https://it.wikipedia.org/wiki?curid=866244", "title": "Triangolo/Sesso o esse", "text": "Triangolo/Sesso o esse \u00e8 un singolo di Renato Zero pubblicato nel 1978 dalla RCA Italiana - Zerolandia in formato 7\", estratto dall'album \"Zerolandia\".\nIl disco.\n\"Triangolo\" \u00e8 una delle pi\u00f9 celebri canzoni del cantautore italiano. Il brano deve la sua notoriet\u00e0 alla grande presenza di frasi ambigue, non nuove nei testi dell'artista, e alla trasgressivit\u00e0 del testo. La prima trasmissione radiofonica del brano risale al 10 ottobre 1978. Il brano rimase in classifica per 13 settimane complessive, fino al 6 gennaio 1979. Il brano, scritto da Renato Zero per il testo e da Renato Zero-Mario Vicari per la musica, \u00e8 caratterizzato da un ritmo ballabile e una musica pop caratteristica del periodo.\nIl testo racconta di un uomo che accetta un invito a casa da parte di una donna. L'uomo immagina che la serata si concluder\u00e0 con un piacevole rapporto amoroso tra i due (\"\u00ab...il pretesto lo sai: quattro dischi e un po' di whisky...\u00bb\"). Tuttavia, a casa della donna trova anche un altro uomo. Dapprima, il protagonista si mostra scandalizzato dalla proposta indecente dell'esperienza del triangolo sessuale (\"Ora spiegami, dai! / l'atteggiamento che dovr\u00f2 adottare... / mentre io rischierei, / di trovarmi al buio fra le braccia lui... / ... non \u00e8 il mio tipo!!\"), mentre sul finale della canzone si dimostra possibilista (\"\u00ab..Si potrebbe vedere... si potrebbe inventare... si potrebbe rubare...\u00bb\") e finisce per ammettere \u00ab\"Il triangolo io lo rifarei... / Perch\u00e9 no? Lo rifarei!\"\u00bb.\nIl singolo riscosse un buon successo di vendite raggiungendo il secondo posto della classifica italiana e classificandosi alla fine al decimo posto della classifica annuale dei singoli."}
{"id": "866255", "revid": "767487", "url": "https://it.wikipedia.org/wiki?curid=866255", "title": "Dopo il matrimonio", "text": " \nDopo il matrimonio (\"Efter brylluppet\") \u00e8 un film del 2006 diretto da Susanne Bier.\nPresentato fuori concorso nella sezione Cinema 2006 alla Festa del Cinema di Roma 2006, \u00e8 uscito nelle sale italiane il 22 dicembre 2006.\n\u00c8 stato nominato ai Premi Oscar 2007 come miglior film straniero, statuetta poi vinta dal tedesco \"Le vite degli altri\".\nTrama.\nPer Jacob e il suo orfanotrofio in India c'\u00e8 l'opportunit\u00e0 di avere un grande finanziamento da una ricca societ\u00e0 danese. Condizione necessaria per ottenere questo sostegno \u00e8 quella di tornare nella sua Danimarca, per esporre nel miglior modo possibile il proprio piano di investimenti ai finanziatori. Siamo ad otto giorni dal compleanno del suo figlioccio Pramod, e Jacob, che non torna nella sua terra natale da quando era ragazzo, nonostante sia un po' restio, accetta di partire.\nA Copenaghen viene ospitato in una lussuosa suite di un modernissimo albergo, quindi il futuro genero del suo finanziatore lo accompagna da quest'ultimo. Jacob scopre che il grande imprenditore in realt\u00e0 deve ancora decidere a quale associazione dare questo cospicuo contributo, ma capisce di essere in vantaggio sui possibili concorrenti anche per la simpatia che gli dimostra J\u00f8rgen Hanssen che lo invita al matrimonio della figlia Anna il giorno seguente.\nGi\u00e0 durante la cerimonia Jacob riconosce la moglie di J\u00f8rgen Hanssen, Helene, sua vecchia fiamma. Lei si mostra turbata, date le particolari circostanze in cui si lasciarono venti anni prima. Durante un brindisi la sposa, ringraziando i genitori, ricorda come il padre l'abbia cresciuta amorevolmente pur non essendo lei la sua figlia biologica. Queste parole fanno intuire a Jacob che quella potrebbe essere sua figlia e, congedandosi contrariato, si riserva di chiarire le cose con Helene, il giorno seguente. Alla presenza anche del marito, in una discussione animata, Helene dice a Jacob che lei avrebbe voluto informarlo della sua gravidanza ma lui risult\u00f2 introvabile, per anni. D'altra parte lei avendo lasciato un ragazzo dissoluto e che l'aveva tradita con la sua migliore amica, e avendo trovato subito un uomo premuroso che l'ha amata, evidentemente per rintracciarlo non ha fatto molto pi\u00f9 di quanto le imponesse il dovere. Jacob \u00e8 sconvolto ma ancor di pi\u00f9 lo \u00e8 Anna, cui avevano sempre raccontato che il padre fosse morto. Padre e figlia cos\u00ec fanno timidamente conoscenza, senza che Helene, e soprattutto J\u00f8rgen, pongano alcun ostacolo n\u00e9 mostrino alcun segno di gelosia, consci forse di essere un po' in difetto verso entrambi.\nMa J\u00f8rgen va decisamente oltre. Posto come condizione che sua figlia Anna gestisca i fondi insieme al padre naturale, opta per il progetto di Jacob, riconoscendogli una cifra tre volte superiore a quella gi\u00e0 esorbitante promessa in un primo tempo. Trattiene poi Jacob in Danimarca pi\u00f9 del dovuto con delle scuse e si preoccupa che questo si riconcili con sua moglie.\nLa prima a scoprire cosa ci sia dietro questo comportamento singolare e questa serie di strane coincidenze che hanno sconvolto la vita della sua famiglia, \u00e8 proprio Helene. Il marito soffre di un male incurabile e sa di avere pochi mesi di vita di fronte a s\u00e9. Con questa prospettiva, per il bene della moglie e della famiglia, ha ritrovato Jacob, ne ha studiato un po' la situazione, e quindi incontratolo, ha capito come effettivamente potesse essere la persona giusta per continuare ad avere cura dei propri affetti, che era la cosa che pi\u00f9 lo preoccupava.\nJacob, scoperto questo piano, reagisce all'impressione di sentirsi manipolato. I fondi coi quali potr\u00e0 esaudire i suoi sogni in India si renderanno disponibili solo se lui decider\u00e0 di restare in Danimarca. Questo lo pone in enorme difficolt\u00e0, avendo pianificato la sua vita per i bambini orfani ed essendosene affiliato uno, Pramod, che lo sta aspettando. Quando Anna scopre di essere gi\u00e0 stata tradita dal marito e si rifugia tra le braccia di Jacob, questi scopre per\u00f2 un sentimento mai provato prima, e capisce quanto sia importante che lui resti l\u00ec, per la figlia, per Helene, e per gli altri due bambini che presto J\u00f8rgen dovr\u00e0 lasciare.\nJ\u00f8rgen muore e Jacob ne prende il posto, come pianificato. Jacob si reca poi in India dove \u00e8 iniziata la ristrutturazione del suo orfanotrofio. Pramod lo accoglie a braccia aperte ma quando lui gli chiede se vuole andare a vivere con lui in Danimarca, il bambino gli dice di no, ricordandosi i giudizi negativi da lui stesso espressi riguardo alle \"persone ricche\" che la popolano."}
{"id": "866257", "revid": "1097011", "url": "https://it.wikipedia.org/wiki?curid=866257", "title": "Guarigione del paralitico alla piscina di Betzaeta", "text": "La guarigione del paralitico alla piscina di Betzaeta \u00e8 uno dei miracoli di Ges\u00f9, ambientato presso la Piscina di Betzaeta, o Betesda, in Gerusalemme, e raccontato esclusivamente dal \"Vangelo secondo Giovanni\" (). Si ritiene che la fonte originaria di questo miracolo fosse il cosiddetto \"Vangelo dei segni\".\nRacconto evangelico.\nGes\u00f9, trovandosi a Gerusalemme per una festa ebraica, va alla piscina di Betzaeta presso la porta delle pecore: \nQuest'ultimo versetto, relativo all'angelo che agitava l'acqua, non \u00e8 riportato nei manoscritti pi\u00f9 antichi e migliori del Vangelo secondo Giovanni e quindi si ritiene sia un'aggiunta successiva al testo originale; gli esegeti curatori de La Sacra Bibbia illustrata CEI sottolineano che \"probabilmente si tratta di una glossa, che voleva spiegare in maniera popolare le virt\u00f9 guaritrici dell'acqua.\".\nGes\u00f9 chiede quindi ad uno di questi infermi, che era malato da trentotto anni, se vuole guarire. Ed egli risponde: \ne Ges\u00f9 lo guarisce.\nSubito dopo nasce la discussione con i Giudei perch\u00e9 Ges\u00f9 non ha osservato il riposo del sabato compiendo la guarigione."}
{"id": "866261", "revid": "99067", "url": "https://it.wikipedia.org/wiki?curid=866261", "title": "Unreal Tournament 2007", "text": ""}
{"id": "866263", "revid": "1996158", "url": "https://it.wikipedia.org/wiki?curid=866263", "title": "Affricata alveolare sonora", "text": "Laffricata alveolare sonora \u00e8 una consonante, rappresentata con il simbolo [d\u0361z] (una volta era scritto con la legatura \u02a3) nell'alfabeto fonetico internazionale (IPA).\nNell'ortografia dell'italiano tale fono \u00e8 rappresentato dalla lettera Z.\nCaratteristiche.\nLa consonante affricata alveolare sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, -grave, +sonoro, -continuo, +stridulo.\nIn Italiano.\nIn italiano si tratta di un fonema, in opposizione al suo corrispondente sordo . Anche se a quanto pare esiste una sola coppia minima ( \"razza\" 'categoria antropologica' / \"razza\" 'tipo di pesce') i due fonemi possono entrambi comparire in contesti analoghi, e la presenza dell'uno o dell'altro \u00e8 impredicibile; inoltre, la distinzione \u00e8 importante dal punto di vista fonostilistico (ossia, pronunciare ad esempio al posto di per \"pizza\", o al posto di per \"azzurro\", appare generalmente inaccettabile ai parlanti, al di l\u00e0 della possibilit\u00e0 di comprensione, alcune parole come per esempio \"brezza\" ammettono invece entrambe le pronunce).\nUn esempio di questo suono si trova nella parola \"mezzo\" : si noti che questa consonante in posizione intervocalica \u00e8 sempre lunga, e quindi andr\u00e0 segnata come tale nella trascrizione fonetica raddoppiando la sola occlusiva.\nAltre lingue.\nLatino.\nNella lingua latina, secondo la pronuncia classica, tale fonema \u00e8 rappresentato dalla lettera Z, nelle parole dal Greco, precedentemente corrispondente alla fricativa alveolare sonora, fino alla scomparsa del fonema intorno al IV secolo A.C.\nOccitano.\nIn lingua occitana tale fono \u00e8 reso con la grafia :\nAlbanese.\nIn lingua albanese tale fono \u00e8 reso con la grafia :\nMacedone.\nIn lingua macedone tale fono \u00e8 reso nell'alfabeto cirillico:"}
{"id": "866264", "revid": "2026734", "url": "https://it.wikipedia.org/wiki?curid=866264", "title": "Hu Yaobang", "text": "Biografia.\nUn politico riformatore.\nNato nella provincia dell'Hunan, Hu Yaobang fu uno dei migliori alleati di Deng Xiaoping quando questi estromise il suo rivale Hua Guofeng dalla scena politica, all'inizio degli anni Ottanta, e mise i suoi fedelissimi ai posti di comando della Repubblica popolare cinese. Nel 1980, Zhao Ziyang rimpiazz\u00f2 Hua come Primo ministro, mentre Hu, nel 1981, divenne Presidente del Partito Comunista Cinese. Solo un anno dopo, abol\u00ec tale posizione reinstituendo la carica di Segretario generale, ricoprendola per primo. Hu era uno dei pi\u00f9 importanti collaboratori di Deng che deteneva il vero potere preferendo per\u00f2 lasciare le cariche pi\u00f9 importanti a Zhao Ziyang nello Stato e Hu Yaobang nel Partito.\nHu riabilit\u00f2 molte delle vittime della Rivoluzione culturale, fra le quali l'ex Presidente della Repubblica popolare cinese, Liu Shaoqi. Inoltre, tent\u00f2 di implementare l'autonomia del Tibet, ritirando alcuni quadri comunisti cinesi dalla regione. Tuttavia, nel 1987 Deng lo costrinse a rinunciare al suo posto, accusandolo di avere compiuto \"errori e inesattezze varie\". In questo periodo non gli venne risparmiata nessuna colpa.\nLa protesta di Tienanmen.\nA seguito della morte, dovuta ad un attacco cardiaco, nel 1989, Hu venne ricordato in un elogio funebre come un \"grande rivoluzionario proletario\" ed i suoi errori vennero sostanzialmente messi in secondo piano. Gli vennero tributati funerali di Stato, probabilmente per il suo ruolo nell'avere aiutato Deng Xiaoping nelle sue riforme di mercato e nella denuncia della Rivoluzione culturale.\nDurante la protesta di piazza Tienanmen, molti dei manifestanti presero d'esempio la destituzione di Hu come simbolo del nepotismo del potere politico cinese, accusando Deng di aver silurato tutti quelli che non facevano la sua politica. Gli studenti in particolare elogiavano le idee di Hu per la presunta libert\u00e0 di parola e di stampa.\nRiabilitazione.\nDopo il 1989, i media trascurarono totalmente la figura di Hu, fino al 2005, anno del 90\u00ba anniversario della sua nascita. Il Partito Comunista Cinese celebr\u00f2 ufficialmente tale evento e, per l'occasione, pubblic\u00f2 una sua biografia ufficiale, dove si legge una tenue rivalutazione dei fatti di Tienanmen e della stessa politica di Hu.\nL'ex Presidente cinese, Hu Jintao, volle attuare una vera e propria riabilitazione di Hu Yaobang. I suoi detrattori sostennero che fu solo una manovra politica per guadagnare popolarit\u00e0."}
{"id": "866266", "revid": "81646", "url": "https://it.wikipedia.org/wiki?curid=866266", "title": "Scioperi", "text": ""}
{"id": "866267", "revid": "767487", "url": "https://it.wikipedia.org/wiki?curid=866267", "title": "Indig\u00e8nes", "text": "Indig\u00e8nes \u00e8 un film del 2006 diretto da Rachid Bouchareb.\nTrama.\nSeconda guerra mondiale. Quattro giovani maghrebini, ognuno con la propria vita: Messaoud l'innamorato, Yassir il mercenario, Said il povero che cerca fortuna all'estero e Abdelkader l'idealista. Dopo un breve periodo di addestramento, vengono mandati a combattere i tedeschi in diversi teatri europei: la celebre battaglia di Montecassino, risoltasi in una carneficina, l'arrivo in Provenza, l'avanzata nella valle del Rodano e la spedizione nell'Alsazia.\nNel corso della campagna militare, si rendono conto che solamente i soldati francesi sono promossi, hanno cibo migliore e possono visitare le proprie famiglie, mentre i maghrebini sono vergognosamente discriminati e trattati come combattenti di second'ordine. Ai giorni nostri, l'ultimo superstite Abdelkader, oramai anziano e povero, residente in Francia, fa visita alle tombe dei suoi compagni.\nI titoli di coda rammentano come le autorit\u00e0 francesi avessero sospeso la pensione di guerra per i reduci, una volta che i loro paesi di origine proclamarono l'indipendenza, fino allo sblocco deciso dal presidente francese Jacques Chirac.\nDistribuzione.\nDistribuito in inglese con il titolo \"Days of Glory\", il film non \u00e8 stato distribuito nelle sale cinematografiche italiane. Dal 2009 \u00e8 disponibile nel mercato \"home video\" in formato DVD.\nCritica.\nIl film non \u00e8 stato esente da critiche. Secondo le autorit\u00e0 militari le perdite dei soldati nordafricani non avrebbero ecceduto rispetto a quelle dei soldati francesi, mettendo in discussione l'immagine di personale spendibile in una missione pericolosa. Secondo la giornalista e scrittrice francese Julie Le Gac, il regista avrebbe trascurato i tragici episodi perpetrati in Italia dai \"goumier\", noti come \"marocchinate\", seppure in una scena il generale Juin conferisca alle truppe facolt\u00e0 di razzia, vietando verbalmente di infierire sulla poplazione femminile."}
{"id": "866269", "revid": "339392", "url": "https://it.wikipedia.org/wiki?curid=866269", "title": "Senton Bomb", "text": ""}
{"id": "866274", "revid": "767487", "url": "https://it.wikipedia.org/wiki?curid=866274", "title": "Water - Il coraggio di amare", "text": "Water - Il coraggio di amare (\"Water\") \u00e8 un film del 2005 diretto da Deepa Mehta.\n\u00c8 ambientato nel 1938, la protagonista \u00e8 una sposa bambina di 8 anni e racconta la vita emarginata a cui devono attenersi le vedove relegate in un ashram di Varanasi, in India. Il film fa parte della trilogia degli elementi della Mehta, preceduto da \"Fire\" (1996) e \"Earth\" (1998).\nIl film \u00e8 stato premiato al Toronto International Film Festival nel 2005 e distribuito in Canada nel Novembre dello stesso anno, e in India nel 2007.\nNei ruoli principali Seema Biswas, Lisa Ray, John Abraham e Sarala Kariyawasam, affiancati da Kulbhushan Kharbanda, Waheeda Rehman, Raghuvir Yadav e Vinay Pathak. La colonna sonora \u00e8 di Michael Danna e le canzoni composte per il film sono di A.R. Rahman coi testi di Sukhwinder Singh. Il direttore della fotografia \u00e8 Giles Nuttgens, che ha lavorato con Mehta in molti suoi film.\nTrama.\nNell'anno 1938, nel periodo del Raj Britannico ovvero dell'Impero indo-britannico, l'India era ancora sotto il controllo coloniale della Gran Bretagna.\nSecondo la tradizione di quel tempo, dare in spose bambine e adolescenti a uomini pi\u00f9 anziani era comune in alcune parti dell'India. Quando un uomo proveniente da una famiglia hindu ortodossa muore, la sua giovane vedova viene obbligata a passare il resto della sua vita in un ashram per vedove per fare ammenda per i peccati commessi nella sua vita precedente, che si credono essere la causa della morte del marito.\nChuyia \u00e8 una bambina di sei anni che ha appena perso il marito. Viene portata nell'ashram per vedove per dedicare il resto della propria vita alla rinuncia. Vi sono quattordici donne che vivono nella piccola e malconcia casa costruita su due piani intorno ad un cortile centrale. Le donne vengono mandate l\u00ec per espiare il proprio cattivo karma, ma anche per liberare le proprie famiglie dal peso finanziario ed emotivo. A capo dell'ashram vi \u00e8 Madhumati (Manorama), una grassa e pomposa settantenne. Il suo unico alleato \u00e8 il ruffiano Gulabi, un brioso hijra (eunuco) nonch\u00e9 travestito, che non solo provvede a rifornirla di ganja (marijuana), ma anche degli ultimi pettegolezzi.\nLe due hanno anche un business supplementare; Gulabi aiuta Madhumati a far prostituire Kalyani, la pi\u00f9 giovane delle vedove fino all'arrivo di Chuyia, trasportandola via fiume dai clienti. Kalyani era stata obbligata a prostituirsi fin da bambina per mantenere l'ashram. Ella \u00e8 apprezzata per la sua bellezza ed \u00e8 l'unica a cui non sono stati rasati i capelli a zero.\nShakuntala \u00e8 forse la pi\u00f9 enigmatica tra le vedove. \u00c8 una donna attraente, acuta e misteriosa, dagli splendidi occhi neri. Ella lascia trapelare cos\u00ec tanta rabbia che persino Madhumati la lascia in pace. Tranquilla e riservata, Shakuntala \u00e8 combattuta tra l'odio per la sua condizione e la paura di non essere una vedova sincera e devota. Shakuntala \u00e8 un'hindu molto devota che cerca consiglio presso Sadananda, un Brahmino (officiante) dall'aspetto gentile che recita le scritture per i pellegrini che affollano i ghat della citt\u00e0 sacra. \u00c8 lui che la rende consapevole della situazione, dandole l'input intellettuale necessario per separare la vera fede dall'ipocrisia e la superstizione che fanno vivere lei e le altre vedove nella miseria e nel tormento.\nChuyia pensa che il suo soggiorno sia temporaneo e che sua madre verr\u00e0 a portarla via. Con questa idea ben fissa nella mente e la tolleranza da parte della maggior parte delle altre vedove per alcuni suoi comportamenti non convenzionali, ella si adatta velocemente alla sua nuova vita. Madhumati la inizia con rigore alla vedovanza.\nUn giorno, grazie a Chuyia, Kalyani incontra Narayan, un giovane e affascinante seguace del Mahatma Gandhi e del Gandhismo proveniente da una famiglia benestante. L'incontro con Kalyani provoca una immediata attrazione ma le restrizioni sulle interazioni con le vedove rende difficile trovare un modo per portare avanti alcun tipo di relazione. Kalyani, anche lei attratta da Narayan, gli dice di andare via poich\u00e9 \u00e8 un peccato parlare con le vedove.\nKalyani non riesce a levarsi dalla testa il giovane che ha incontrato ai ghat e inizia a rifiutarsi di obbedire a Madhumati e ai suoi \"clienti\". Nel frattempo, Narayan pensa a come organizzare un incontro chiaramente proibito. Riesce a contattare Kalyani grazie a Chuyia che fa da messaggera e trova un modo per incontrarla. Durante un giro nella parte inglese della citt\u00e0 a bordo di un carretto coperto le dichiara la sua intenzione di portarla con s\u00e9 a Calcutta. Kalyani ritorna all'ashram e rivela a Chuyia il loro progetto di matrimonio, la quale \u00e8 emozionata al pensiero di una festa nuziale durante la quale si possono mangiare cos\u00ec tanti dolci e cibi proibiti.\nUno dei compiti di Chuyia \u00e8 massaggiare le grasse gambe di Madhumati, cosa che fa camminando sul suo corpo molliccio. Parlandole di tutti i puri che avrebbe potuto mangiare al loro imminente matrimonio spiffera il segreto della giovane coppia a Madhumati.\nDi conseguenza, scoppia l'inferno nella casa delle vedove. Improvvisamente le resistenze di Kalyani ad essere traghettata attraverso le acque dalla ruffiana di Madhumati hanno un senso. Non solo Madhumati ha perso la sua fonte di guadagno ma inoltre la disgrazia che una vedova si risposi avrebbe tutte condannate a rinascere sciacalli per sette volte. Madhumati irrompe minacciosamente nell'alloggio di Kalyani, la getta a terra, taglia i suoi lunghi capelli neri e la rinchiude. Shakuntala, tra le proteste delle altre vedove, apre la porta della stanza di Kalyani. \u00c8 un silenzioso atto di ribellione che lascia tutte senza parole.\nKalyani fugge dalla casa, inseguita dalla prorompente voce di Madhumati. Kalyani si reca ai ghat a lavarsi poi al tempio deserto dove l'attende Narayan. Narayan le chiede sussurrando se vuole diventare la sua sposa. La traghetta poi verso casa dei suoi genitori ma, avvicinandosi alla casa del padre del giovane, Kalyani inizia a riconoscere il porticato e chiede a Narayan come si chiami suo padre. Egli risponde ma \u00e8 perplesso quando Kalyani gli chiede di girare la barca e tornare indietro, non riuscendo a spiegare perch\u00e9 avesse cambiato idea.\nIl padre rivela poi a Narayan di essersi servito di lei come prostituta. Profondamente deluso Narayan lascia la casa di suo padre per seguire il Mahatma Gandhi (Mohan Jhangiani). Ma quando arriva all'ashram per portare via Kalyani scopre che questa si \u00e8 annegata per il dolore.\nMadhumati manda Chuyia con Gulabi come nuova prostituta per il padre del migliore amico di Narayan che, come il padre di Narayan, aveva fatto sesso con la bella e dolce Kalyani. Shakuntala lo scopre e corre via tentando di evitare il peggio ma raggiunge le rive del fiume giusto in tempo per il ritorno di Chuyia. Passa l\u00ec la notte cullando la piccola Chuyia. Camminando per la citt\u00e0 con la bambina, traumatizzata, in braccio viene a sapere che Gandhi si trova alla stazione ferroviaria, pronto a lasciare la citt\u00e0. Intuitivamente segue la folla che va a ricevere le sue benedizioni prima della sua partenza. Mentre il treno sta lasciando la stazione Shakuntala lo insegue chiedendo ad alcune persone, in un atto di disperazione, di portare Chuyia con loro e di affidarla alla custodia di Gandhi. Poi riconosce Narayan sul treno e in un ultimo sforzo riesce a lasciargli Chuyia. Il treno si allontana portando Chuyia verso un futuro migliore.\nControversie.\nOriginariamente, la Mehta intendeva girare \"Water\" nel febbraio del 2000 con gli attori Shabana Azmi, Nandita Das e Akshay Kumar. Il suo precedente film, \"Fire\", aveva gi\u00e0 attratto l'ostilit\u00e0 dei gruppi hindu pi\u00f9 conservatori che muovevano obiezioni contro il soggetto del film e il ritratto negativo che faceva delle famiglie conservatrici. I contestatori organizzarono proteste e assaltarono i cinema che trasmettevano il film.\nLe tensioni e gli ostacoli ai finanziamenti che risultarono da anni di lotte costrinsero infine la regista a girare \"Water\" in Sri Lanka invece che in India. Finalmente la Mehta riusc\u00ec a fare il suo film ma con un nuovo cast e con un falso titolo (\"River Moon\") nel 2003. Le lotte per girare il film sono state raccontate dalla figlia di Mehta nel libro \"Shooting Water: A Mother-Daughter Journey and the Making of the Film\".\nIl romanzo.\nLa scrittrice Bapsi Sidhwa scrisse un romanzo basato sul film nel 2006, \"\". Sul precedente romanzo di Sidhwa, \"Cracking India\", era stato basato \"Earth\", il secondo film della trilogia."}
{"id": "866283", "revid": "2519", "url": "https://it.wikipedia.org/wiki?curid=866283", "title": "Sacco amniotico", "text": ""}
{"id": "866289", "revid": "287204", "url": "https://it.wikipedia.org/wiki?curid=866289", "title": "L'oro dell'Inca", "text": "L'oro dell'Inca (\"Inca Gold\") \u00e8 un romanzo scritto da Clive Cussler, pubblicato nel 1994; l'opera narra le avventure di Dirk Pitt.\nTrama.\nNel 1532 una flotta di navi approda in segreto su un'isola. Una volta arrivati nascondono un magnifico tesoro, poi scompaiono, lasciando solo un grande demone di pietra a guardia delle ricchezze. Nel 1578 il leggendario Sir Francis Drake cattura un galeone spagnolo pieno di oro e argento Inca, compresa la chiave del tesoro perduto, appartenuta all'ultimo Inca Huascar. Il galeone di Drake si appresta a tornare in Inghilterra, ma un terremoto sottomarino provoca una massiccia ondata che spazza via la nave. Solo un uomo sopravvive per raccontarlo. Nel 1998 un gruppo di archeologi rischia di morire annegato durante un'immersione nelle profondit\u00e0 di una piscina sacra sulle Ande in Per\u00f9. Gli studiosi vengono salvati dal tempestivo arrivo del famoso esperto di immersioni Dirk Pitt, che si trova nella zona per una spedizione. Durante il salvataggio Pitt trova nella foresta amazzonica un oggetto misterioso chiamato quipu, appartenuto alla defunta civilt\u00e0 Inca, in grado, forse, di trovare il tesoro di re Huascar. La vita di Pitt viene messa in pericolo da alcuni contrabbandieri, anch'essi sulle tracce del tesoro. Pitt con i suoi fedeli compagni, accompagnati dalla Dr. Shannon Kelsey, una bella giovane archeologa, si trovano coinvolti quindi nella ricerca della catena d'oro.\nIn questo romanzo Dirk Pitt chiede la mano della sua amata: Loren Smith."}
{"id": "866291", "revid": "767487", "url": "https://it.wikipedia.org/wiki?curid=866291", "title": "Borat - Studio culturale sull'America a beneficio della gloriosa nazione del Kazakistan", "text": "Borat - Studio culturale sull'America a beneficio della gloriosa nazione del Kazakistan (\"Borat: Cultural Learnings of America for Make Benefit Glorious Nation of Kazakhstan\"), spesso abbreviato in Borat, \u00e8 un film del 2006 diretto da Larry Charles.\nNel 2020 \u00e8 stato prodotto un sequel, \"Borat - Seguito di film cinema\", uscito in esclusiva su Amazon Prime Video.\nTrama.\nBorat Sagdiyev \u00e8 un giornalista del Kazakistan che viene inviato negli Stati Uniti per studiarne usi e costumi. Ogni giorno, nei differenti incontri organizzati dal suo collaboratore Azamat per documentare le peculiarit\u00e0 culturali del nuovo continente a lui sconosciuto, vengono mostrate le evidenti difficolt\u00e0 di integrazione e di conciliazione tra la modernit\u00e0 e la dinamicit\u00e0 della societ\u00e0 americana e lo stile invece privo di civilt\u00e0 e di norme legali e morali del paese di Borat.\nUn giorno, incuriosito dalla televisione nella camera del suo albergo, Borat vede una puntata di \"Baywatch\" e si innamora di Pamela Anderson. Casualmente, il giorno dopo gli viene comunicata la accidentale morte della moglie, convincendolo definitivamente ad intraprendere un lungo viaggio all'inseguimento della sua amata attraverso tutti gli Stati Uniti, da New York a Los Angeles, per arrivare infine alla sua meta.\nDopo varie vicissitudini, tra cui l'acquisto di un camioncino dei gelati, di un orso e dell'abbandono del suo amico Azamat, arriva a destinazione dove chiede a Pamela di sposarlo. Ella rifiuta, cos\u00ec Borat la assale, ma viene fermato da alcune guardie di sicurezza. Borat torna nel suo paese d'origine e nota come alcuni dei costumi americani vengano portati nel suo villaggio, come il Cristianesimo o i computer.\nRiprese.\nLe scene ambientate in Kazakistan sono state girate in realt\u00e0 nel villaggio di Glod, nel comune di Moroeni in Romania. Inoltre, la lingua parlata da Borat non \u00e8 veramente kazako, ma un misto di ebraico, armeno e inglese, camuffato con un accento est-europeo. Il film \u00e8 composto da molte scene improvvisate con il coinvolgimento di individui all'oscuro del fatto che si stesse girando un film.\nDistribuzione.\nPresentato fra gli Eventi speciali della Festa del Cinema di Roma 2006, \u00e8 uscito nelle sale italiane il 2 marzo 2007.\nAccoglienza.\nNonostante le controversie e le numerose accuse di antisemitismo ricevute, il film \u00e8 stata una delle commedie di maggior successo del 2006. Globalmente ha incassato 262,6 milioni di dollari, contro un budget di 18 milioni di dollari.\nCritica.\nIl sito aggregatore di recensioni Metacritic riporta un punteggio di 89/100 basato su su 38 recensioni. Sul sito Rotten Tomatoes, il film ha un indice di apprezzamento del 91% basato su 222 recensioni.\nControversie.\nDopo l'uscita del film nelle sale, Dharma Arthur, una produttrice TV afferma di essere stata ingannata nel dare tempo in onda a Cohen, in un segmento di uno show mattutino a Jackson, Mississippi. La diretta mostra, quindi, il personaggio di Borat che comunica di dover andare a \"fare dell'urina\", abbracciando poi un confuso meteorologo dello studio. La Arthur sostiene che ci\u00f2 ha portato la sua vita in una spirale discendente, dichiarando prima di essere stata licenziata dalla emittente WAPT ma comunicando, invece, alla Associated Press di essersi dimessa spontaneamente.\nBobby Rowe, che appare nella scena del rodeo nel film, dichiar\u00f2 di essere stato vittima di un inganno da parte della produzione del film. Egli raccont\u00f2 che mesi prima era stato avvicinato da qualcuno qualificatosi come dipendente di \"una casa produttrice cinematografica della California che stava realizzando un documentario su un immigrato russo\" e che accett\u00f2 di permettere che l'\"immigrato\" cantasse l'inno nazionale americano dopo aver ascoltato un nastro.\nIl sito internet \"Salon\" Arts &amp; Entertainment pubblic\u00f2 la notizia che i Behar (una coppia di coniugi ebrei proprietari di una guest house dove Borat e Azamat soggiornano nel film) avevano definito il film \"eccezionale\", riferendosi a Baron Cohen come \"persona molto educata e gentile\" e di considerarlo un \"genio\". Anche \"The Boston Globe\" intervist\u00f2 la coppia, che disse di considerare la pellicola pi\u00f9 un film anti-islamico che antisemita e di aver temuto che Baron Cohen e la sua troupe avessero intenzione di filmare scene pornografiche all'interno della loro casa.\nLe militanti femministe della Veteran Feminists of America (VFA) riferirono di sentirsi ingannate e di aver \"percepito che qualcosa di strano stava succedendo\" prima e durante l'intervista con Borat. Il \"The Guardian\" riport\u00f2 in seguito che almeno una delle donne presenti nella scena ritenne che valesse la pena di andare a vedere il film al cinema.\nNel novembre 2006 il \"New York Post\" riport\u00f2 la notizia che Pamela Anderson aveva chiesto il divorzio al marito Kid Rock a seguito della reazione sfavorevole dell'uomo alla sua partecipazione al film. Nell'articolo del \"Post\" viene specificamente affermato che dopo aver visto \"Borat\", il marito della Anderson avrebbe esclamato: \u00abNon sei altro che una p*****a! Sei una t***a! Come hai potuto fare un film simile?\u00bb In una intervista al \"The Howard Stern Show\", Pamela Anderson conferm\u00f2 che Kid Rock fu infastidito dalla sua partecipazione al film, ma non conferm\u00f2 di aver chiesto il divorzio per questo motivo.\nCause legali.\nIl governo del Kazakistan protest\u00f2 ufficialmente contro il film. Nel 2005, a seguito dell'apparizione di Baron Cohen nei panni di Borat agli MTV Movie Awards, il ministro degli esteri kazako intent\u00f2 causa a Sacha Baron Cohen, e il sito internet www.borat.kz venne messo offline.\nGli abitanti del villaggio di Glod in Romania intrapresero un'azione legale contro la produzione di \"Borat\" chiedendo un risarcimento di 38 milioni di dollari, dichiarando di essere stati ingannati circa la natura delle riprese e per essere stati rappresentati come incestuosi ed ignoranti. Alcuni dissero di essere stati pagati soltanto tre lei (circa 1,28 dollari nel 2004) a testa, mentre altri riferirono di aver ricevuto tra i 70 e i 100 dollari, cifra che comunque non copr\u00ec le loro spese. La causa venne respinta dal giudice Loretta Preska nel dicembre 2006 in quanto le accuse erano troppo vaghe.\nDue studenti membri di una confraternita della Universit\u00e0 della Carolina del Sud che appaiono nel film, Justin Seay e Christopher Rotunda, intentarono causa alla produzione affermando di essere stati diffamati. La causa si risolse in un nulla di fatto nel febbraio 2007. I due cercarono anche di ottenere un'ingiunzione dal tribunale per impedire la distribuzione in DVD del film, ma la richiesta fu respinta.\nAltra azione legale fu intrapresa da un residente della Carolina del Sud che disse di essere stato approcciato da Baron Cohen (nei panni di Borat) nel bagno di un ristorante di Columbia, e che l'attore fece dei pesanti commenti circa la dimensione del suo pene, inglobando poi la scena nel film senza il suo consenso. Come conseguenza, la scena incriminata fu tagliata dalle edizioni in DVD di \"Borat\".\nLa cantante macedone Esma Red\u017eepova intent\u00f2 causa ai produttori del film chiedendo un risarcimento di 800.000 euro perch\u00e9 nel film era stata utilizzata la sua canzone \"Chaje \u0160ukarije\" senza il suo permesso. Successivamente, la Red\u017eepova ricevette una compensazione di 26.000 euro, in quanto si scopr\u00ec che Baron Cohen aveva chiesto ed ottenuto il permesso di utilizzare la canzone dalla casa discografica della cantante, che per\u00f2 non le aveva comunicato nulla.\nFelix Cedeno chiese danni per 2,25 milioni di dollari alla 20th Century Fox, adducendo il fatto che era stata violata la sua privacy e nessuno gli aveva chiesto il permesso di utilizzare la sua immagine nel film. Il trentunenne Cedeno stava viaggiando in metropolitana per tornare a casa nel South Bronx quando Baron Cohen, per esigenze filmiche, tir\u00f2 fuori una gallina viva da una valigia creando scompiglio nel vagone della metro.\nIl residente di Baltimora Michael Psenicska chiese 100.000 dollari di danni citando in giudizio Baron Cohen, la 20th Century Fox, ed altre parti in causa. Psenicska, insegnante di matematica di liceo ed istruttore di scuola guida, durante le riprese era stato pagato 500 dollari in contanti per dare lezioni di guida al personaggio di Baron Cohen. L'uomo disse per\u00f2 che gli era stato detto che il film era un documentario sull'integrazione degli stranieri nell'\"American way of life\", e che era all'oscuro della vera natura della pellicola, alla quale non avrebbe mai accettato di partecipare se avesse saputo la verit\u00e0. La causa venne respinta il 9 settembre 2008.\nJeffrey Lemerond, che si vede nel film mentre corre ed urla \"vattene\" a Borat mentre questi cerca di abbracciare in strada degli estranei a New York, intent\u00f2 causa alla produzione perch\u00e9 la sua immagine era stata utilizzata nel film senza il suo consenso, e a causa di questo sub\u00ec \"messe in ridicolo, degradazioni e umiliazioni pubbliche\". La causa venne respinta.\nAccuse di diffamazione etnica.\nL'European Center for Antiziganism Research, che si occupa di contrastare il razzismo verso la popolazione rom, il 18 ottobre 2006 diram\u00f2 un comunicato di protesta in collaborazione con dei colleghi tedeschi, basato su alcuni commenti offensivi fatti da Borat nel film nei confronti degli zingari. Il comunicato lo accusava di diffamazione e incitamento alla violenza nei confronti di un gruppo etnico. Di conseguenza, la 20th Century Fox dichiar\u00f2 che avrebbe rimosso tutte le parti incriminate dai trailer mostrati alla televisione tedesca.\nPrima della distribuzione del film, la Anti-Defamation League (ADL) emise un comunicato di protesta contro le dichiarazioni antisemite del personaggio di Borat. Baron Cohen (che \u00e8 ebreo) dichiar\u00f2 che nel film l'antisemitismo del protagonista viene utilizzato proprio per stigmatizzare e mettere in ridicolo tali pregiudizi tollerati dalla societ\u00e0, ma la ADL rispose che alcuni spettatori avrebbero potuto equivocare il particolare umorismo del film, mentre altri \"avrebbero addirittura trovato conferme alla propria bigotteria\".\nCensura nel mondo arabo.\nIl film \u00e8 stato vietato nell'intero mondo arabo tranne che in Libano. Yousuf Abdul Hamid, un censore di Dubai negli Emirati Arabi Uniti, defin\u00ec il film \"vile, grossolano ed estremamente ridicolo\". Il censore raccont\u00f2 di essere uscito dal cinema insieme ai suoi colleghi prima della fine della proiezione, e che, tolte tutte le scene offensive presenti nella pellicola, solo una mezz'ora del film si sarebbe salvata.\nSequel.\nRupert Murdoch annunci\u00f2 all'inizio del 2007 che Baron Cohen aveva firmato per fare un altro film di Borat con la Fox. Un portavoce della Fox in seguito ha dichiarato che era troppo presto per iniziare a pianificare un film del genere, sebbene fossero aperti all'idea.\nSuccessivamente Baron Cohen disse che stava \"uccidendo\" i personaggi di Borat e Ali G perch\u00e9 ormai erano cos\u00ec famosi da non poter pi\u00f9 ingannare le persone. Nel febbraio del 2014 invece, riport\u00f2 in vita il personaggio di Ali G con la serie di FXX \"Ali G: Rezurection\", una raccolta di sketches di tutti gli episodi di \"Da Ali G Show\", inclusi nuovi filmati di Baron Cohen che presentava lo show interpretando il personaggio.\nNel dicembre del 2015, Baron Cohen fece rivivere il personaggio durante il Jimmy Kimmel Live!, per presentare il film \"Grimsby - Attenti a quell'altro\".\nNel settembre 2020, un sequel diretto, intitolato \"Borat - Seguito di film cinema\", \u00e8 stato ufficialmente confermato. La pellicola \u00e8 stata girata e completata, in segreto, durante la pandemia COVID-19. Nello stesso mese, Amazon Studios ha acquisito i diritti di distribuzione del film, che \u00e8 stato distribuito il 23 ottobre 2020, poco prima delle elezioni presidenziali negli Stati Uniti d'America del 2020."}
{"id": "866292", "revid": "583847", "url": "https://it.wikipedia.org/wiki?curid=866292", "title": "Methedras", "text": "I Methedras sono un gruppo thrash metal italiano, nato a Monza nel 1996, che fonde il genere thrash metal con partiture pi\u00f9 tipicamente death metal.\nBiografia.\n1996-2002: Formazione e primi demo.\nLa band \u00e8 nata nel 1996 da un'idea di Massimiliano Ducati (chitarra ritmica) ed Andrea Bochi (basso) con l'intento di fondere insieme lo stile del thrash metal dei primi anni ottanta con la tecnica del moderno death metal.\nDopo qualche anno la formazione sub\u00ec il primo cambiamento con l'arrivo di Claudio Facheris alla voce, Carlo Radaelli alla batteria ed Eros Mozzi alla chitarra solista e, con la nuova formazione, vennero riarrangiati i vecchi pezzi. Dopo la pubblicazione del primo demo \"Cost of Life\", l'attivit\u00e0 della band si concentr\u00f2 principalmente sul contesto live, che li vide aprire i concerti italiani di band quali Entombed, Tankard e Carnal Forge. Nel 2001 e 2002 autoprodussero poi due CD promo.\n2004-2008: Tra autoproduzioni e festival internazionali.\nCon l'avvento del 2004 la band diede alla luce il proprio primo studio album dal titolo \"Recursive\", che, ben accolto dalla critica, rappresentava un bilancio dei primi dieci anni di attivit\u00e0 della band. Grazie a questo LP il gruppo firm\u00f2 un contratto di distribuzione con l'etichetta indipendente Hardebaran per la produzione e distribuzione dell'album su scala europea. Nello stesso anno i Methedras fecero la loro apparizione al Wacken Open Air ottenendo il secondo posto nella competizione internazionale per band emergenti, l'anno successivo avrebbero suonato anche sul palco del Metal Camp.\nNel 2006, dopo un fondamentale cambio di formazione con l'inserimento di Gregorio Ferrarese alla batteria, \u00e8 la volta della partecipazione all'Evolution Festival e della pubblicazione del secondo album intitolato \"The Worst Within\", pi\u00f9 tecnico e aggressivo del precedente, che valse la distribuzione in allegato sul numero di marzo di Metal Maniac di un'edizione promozionale dello stesso. Sempre nello stesso anno, i Methedras parteciparono come band di supporto alle date italiane del tour promozionale di 100% Hell dei Necrodeath.\nNel 2007 la band vide l'abbandono di uno dei due fondatori, Massimiliano Ducati, prontamente sostituito da Pietro Baggi alla chitarra ritmica. Inoltre, verso la fine dell'anno, i Methedras supportarono in Romania ancora i Necrodeath e gli Ancient Rites.\nIl 2008 ha visto la band suonare nuovamente all'Evolution Festival e supportare i Dismember in occasione del loro tour in Gran Bretagna. Tra settembre e ottobre dello stesso anno, i Methedras vengono chiamati ad aprire direttamente per tutte le date italiane dei thrashcorer danesi Hatesphere, compreso il passaggio al Total Metal Festival, e degli inglesi Onslaught, storica band thrash metal britannica. Tra questi due tour la band \u00e8 costretta ancora a modificare la formazione sostituendo il defezionario Gregorio Ferrarese in favore di Daniele Gotti, gi\u00e0 all'opera con Pietro Baggi nei bergamaschi Anticlockwise.\n2009-2018: Da \"Katarsis\" a \"The Ventriloquist\".\nAd inizio 2009 viene pubblicato il terzo capitolo della band intitolato \"Katarsis\", sotto l'italiana Punishment 18 Records, diverso dai suoi predecessori, con un'attitudine pi\u00f9 diretta e una produzione di alto livello, contribuendo ulteriormente ad evolvere il sound della band milanese. Dopo pochi mesi dalla pubblicazione dell'album, segue un tour internazionale in supporto ai Destruction, che vede la band italiana aprire direttamente tutte le date dei tedeschi in paesi come Austria, Slovacchia, Romania, Bulgaria, Grecia e Serbia. A giugno dello stesso anno, la band viene chiamata a suonare anche all'Hellbrigade Fest, dove si esibiscono per la prima volta in Italia gli americani Whiplash, autori di un thrash-speed molto seminale, supportati per l'occasione dai danesi Artillery. Dopo qualche cambiamento di formazione, la band \u00e8 ancora in tour per buona parte del 2010, prima supportando gli americani Heathen durante la parte italiana del loro Chaos In Europe tour, e in seguito gli svedesi The Haunted in tutte le loro date italiane, compreso l'ennesimo passaggio al Total Metal Festival dello stesso anno, in cui si esibiscono tra gli altri anche Primal Fear e God Dethroned. Il 2011 vede la band impegnata ancora sul fronte live, con varie partecipazioni tra luglio e settembre, prima al Metal Valley insieme ai Deicide, poi al Maximum Rock Fest con i Sepultura e infine al Rock Hard Fest con i Coroner, riuscendo anche a prendere parte al OST Mountain Fest in Romania, supportando per la seconda volta gli inglesi Onslaught. Verso la fine dell'anno, il gruppo lombardo ormai di adozione bergamasca, decide di festeggiare il suo quindicesimo anniversario al Keller Live di Curno, offrendo gratuitamente a tutto il pubblico uno show degli italiani Sadist.\nNel 2012, i Methedras iniziarono a comporre nuovo materiale per un nuovo disco, il quarto della discografia e contemporaneamente partecipano ad alcuni eventi importanti: le date italiane in supporto al tour di Exodus ed Heathen, la partecipazione al Rock N Bol Fest con gli Overkill e la terza apparizione al Total Metal Festival in supporto ai Testament. Il 2013 viene interamente passato in sala prove per costruire i pezzi del quarto album, che viene registrato ad inizio 2014 presso i Domination Studio di Simone Mularoni, titolo dell'opera \u00e8 \"System Subversion\", distribuito verso fine anno a livello internazionale dalla casa discografica americana Pavement Entertainment. L'intero artwork del disco viene seguito dall'artista greco Spiros \"Seth\" Antoniou dei Septic Flesh, portando la band lombarda in tour in tutta Europa prima con Hirax e Bonded By Blood e poi con il gruppo Evil Invaders, aprendo anche per le date italiane dei Morbid Angel. Verso fine 2014 la formazione subisce un drastico cambiamento vedendo la sostituzione del chitarrista Eros Mozzi in favore di Daniele Colombo, gi\u00e0 all'opera nella band come musicista turnista, e dello storico cantante Claudio Facheris. Negli stessi mesi viene annunciato un altro tour europeo in supporto a Overkill e Sanctuary per il marzo 2015 in supporto promozionale al nuovo album.\nNel 2015 \"Hate\", gi\u00e0 cantante dei bresciani Endless Pain, entra in pianta stabile come cantante nella band partecipando al tour con Overkill e Sanctuary. A dicembre 2015 i Methedras hanno vinto il contest online GlobalRockstar 2015.\nNel 2018 i Methedras firmarono per la tedesca Massacre Records pubblicando cos\u00ec un nuovo album intitolato \"The Ventriloquist\". Al disco segu\u00ec un lungo tour europeo ed un tour asiatico che tocc\u00f2 Thailandia, Singapore, Malesia e Nepal.\nNel 2022 annunciano la lavorazione di un nuovo album e l'uscita dalla band del batterista Daniele Gotti, sostituito per la registrazione del disco e nel successivo tour dal batterista dei Folkstone Edoardo Sala.\nFormazione.\nTurnisti\nEx componenti"}
{"id": "866307", "revid": "3082", "url": "https://it.wikipedia.org/wiki?curid=866307", "title": "Gelduba", "text": ""}
{"id": "866312", "revid": "287204", "url": "https://it.wikipedia.org/wiki?curid=866312", "title": "La Venere d\u2019Ille", "text": ""}
{"id": "866315", "revid": "24105", "url": "https://it.wikipedia.org/wiki?curid=866315", "title": "Bagna C\u00e0uda", "text": ""}
{"id": "866327", "revid": "22475", "url": "https://it.wikipedia.org/wiki?curid=866327", "title": "Vibrante uvulare", "text": "La vibrante uvulare \u00e8 una consonante, rappresentata con il simbolo /\u0280/ nell'alfabeto fonetico internazionale (IPA).\nIn italiano tale fono \u00e8 presente in alcuni parlanti come particolare realizzazione del fonema /r/ (\"erre francese\").\nCaratteristiche.\nLa consonante vibrante uvulare sonora presenta le seguenti caratteristiche:\nOrigine.\nEsistono due teorie principali sull'origine della vibrante uvulare nelle lingue europee. Secondo una teoria, ebbe origine nel francese standard intorno al XVII secolo e si diffuse nelle variet\u00e0 standard di tedesco, danese, portoghese e alcune di quelle di olandese, norvegese e svedese. \u00c8 presente anche in altre zone d'Europa, ma non \u00e8 chiaro se tali pronunce siano dovute all'influenza francese. Nella maggior parte dei casi, le variet\u00e0 hanno spostato il suono in una fricativa uvulare sonora [\u0281] o in un approssimante uvulare sonora [\u0281\u031e].\nL'altra teoria principale \u00e8 che la R uvulare abbia avuto origine nelle lingue germaniche dall'indebolimento della R alveolare, che \u00e8 stata sostituita da un'imitazione della R alveolare (vocalizzazione). Contro la teoria delle \"origini francesi\", pare che ci siano molti segni che la R uvulare esistesse in alcuni dialetti tedeschi molto prima del XVII secolo.\nOltre all'Europa moderna, la R uvulare esiste anche in alcune lingue semitiche, tra cui l'arabo mesopotamico settentrionale e l'ebraico moderno.\nIn italiano.\nIn italiano tale fono non \u00e8 presente, ma pu\u00f2 trovarsi come un allofono dell'alveolare : questo fonema infatti viene realizzato in molti modi, e la vibrante uvulare, insieme alla fricativa uvulare sonora e a quella sorda , o all'approssimante labiodentale , viene comunemente designata sotto il nome generico di \"erre moscia\". \u00c8 tuttavia una caratteristica della Valle d'Aosta, di alcune vallate del Piemonte occidentale, di una piccola area compresa tra l'Alessandrino e l'Emilia occidentale .\nAltre lingue.\nFriulano.\nIn lingua friulana \u00e8 presente nel canale d'Incarojo in Carnia.\nTedesco.\nIn lingua tedesca tale fono \u00e8 reso con la grafia , che pu\u00f2 essere liberamente realizzato come vibrante o come fricativa sonora ():\nAbcaso.\nTale fono \u00e8 presente in lingua abcasa.\nEbraico.\nIn lingua ebraica tale fono \u00e8 reso nell'alfabeto ebraico."}
{"id": "866330", "revid": "767487", "url": "https://it.wikipedia.org/wiki?curid=866330", "title": "Midlake", "text": "I Midlake sono un gruppo Indie rock statunitense, formatosi nel 1999 a Denton (Texas).\nBiografia.\nFormato da un gruppo di musicisti frequentanti la North Texas School of Music, la band rilascia nel 2001 il primo Ep, \"Milkmaid Grand Army\", che vende un migliaio di copie a livello locale.\nIl 2004 vede la pubblicazione del primo album del gruppo, \"Bamnan and Slivercork\", prodotto in Inghilterra da Simon Raymonde con etichetta Bella Union Records, che li porta al successo e in tour in Europa.\nLe sonorit\u00e0 psichedeliche del primo album vengono tuttavia abbandonate nel secondo disco, \"The Trials of Van Occupanther\" uscito nel 2006 che riporta la band verso uno stile pi\u00f9 vicino alle ballate Folk rock degli anni settanta, proponendo come prima fonte di ispirazione la musica di Neil Young e di Crosby Stills e Nash. \nIl disco \u00e8 stato inserito nella lista dei 50 migliori album del 2006 della \"New Musical Express\".\nNel 2007 hanno partecipato al disco \"We Are the Night\" dei Chemical Brothers per la traccia \"The Pills Won't Help You Now\".\nNel 2010 i Midlake pubblicano \"The Courage of Others\", ritornando a sonorit\u00e0 tipicamente folk. L'album suona come una lunga litania ambientata tra le selve e le radure dell'Inghilterra medievale: il tutto suona limpido e sapientemente intrecciato.\nNell'agosto 2012 Tim Smith, voce e autore della band, decide di lasciare il gruppo per dedicarsi ad altri progetti professionali. I Midlake quindi decidono di accantonare il lavoro che avevano preparato con Smith per il successivo album e, nei successivi sei mesi, scrivono e registrano il quarto disco \"Antiphon\", che esce nel novembre 2013. Il ruolo di cantante \u00e8 preso in questo lavoro dal chitarrista Eric Pulido, mentre entrano a fare parte del gruppo altri due musicisti.\nFormazione.\nAttuale\nEx membri"}
{"id": "866338", "revid": "1779418", "url": "https://it.wikipedia.org/wiki?curid=866338", "title": "Valchiavenna", "text": "La Valchiavenna (\"Valci\u00e0vena\" in dialetto chiavennasco) \u00e8 una regione geografica alpina attraversata dal torrente Liro e dal fiume Mera, nella regione Lombardia, a nord del Lago di Como, che compone, insieme alla Valtellina e alla val di Livigno, la provincia di Sondrio. La forma della regione si pu\u00f2 paragonare a una Y, divisibile in tre valli che convergono nell'eponima cittadina di Chiavenna: la Valchiavenna propriamente detta, la Valle Spluga e la Val Bregaglia (divisa in 1/3 circa in territorio italiano e 2/3 terzi in territorio svizzero).\nTutti i comuni di questa regione (senza considerare la parte svizzera della val Bregaglia e il territorio a sud del lago di Mezzola) sono riuniti a livello sovracomunale nella Comunit\u00e0 montana della Valchiavenna.\nDescrizione.\nPiano di Chiavenna.\nLa Valchiavenna propriamente detta (chiamata anche Bassa Valchiavenna e Piana/Piano di Chiavenna), che va dal trivio di Fuentes, nei pressi di Colico, alla citt\u00e0 eponima. Comprende i territori comunali di Verceia, Novate Mezzola, Samolaco, Gordona, Mese, Prata Camportaccio, la maggior parte del comune di Chiavenna e diversi insediamenti situati nella regione del Pian di Spagna a sud del lago di Mezzola, occupata dai territori comunali di Sorico e Gera Lario in provincia di Como e Dubino in provincia di Sondrio. Ha una morfologia prevalentemente pianeggiante e si estende per 22 km. Tra le tre diramazioni principali di questa regione \u00e8 la pi\u00f9 popolata, dato che ospita approssimativamente 22.000 persone, circa il 75% della popolazione della regione. \nIl capoluogo della valle e dell'intera regione \u00e8 Chiavenna. Vi \u00e8 la sede della comunit\u00e0 montana. Nella bassa valle si trovano i comuni di Samolaco, comune sparso diviso nelle frazioni principali di Era, Somaggia e San Pietro, di Gordona, Prata Camportaccio e Mese. Tra Gordona e Mese, a mezza costa, si trova il paese di Menarola, ex comune soppresso nel 2015. Sul lago di Mezzola si affacciano i comuni di Novate Mezzola e di Verceia. \nValle Spluga.\nLa Valle Spluga (da non confondersi con la Val di Spluga, tributaria della Val Masino; \u00e8 chiamata anche Val/Valle San Giacomo, Valle del Liro e Val di Gi\u00fcst in dialetto chiavennasco), che porta dal termine del corso del Liro nei pressi di Chiavenna al Passo dello Spluga, dove si trova il confine italo-elvetico. Ne fanno parte i comuni di San Giacomo Filippo, Campodolcino e Madesimo, importanti localit\u00e0 turistiche. Ha una morfologia molto aspra e nella maggior parte del territorio fondovallivo \u00e8 presente una sola strada asfaltata che colleghi tra loro i comuni della valle (SS36). \u00c8 lunga 22 km. \u00c8 la parte meno popolata della regione, con circa 1.850 abitanti.\nIl comune pi\u00f9 importante della valle \u00e8 Campodolcino; Le sue origini romane, apprezzabili in svariati luoghi del territorio, fanno coincidere il nucleo principale con quella che dagli antichi romani era denominata \"Tarvessedo\". \u00c8 da menzionare la frazione di Fraciscio che ha dato i natali a Don Luigi Guanella.\n\u00c8 molto sviluppato anche il centro di Madesimo, importante stazione sciistica. La valle era in passato pi\u00f9 conosciuta come Val San Giacomo, nome derivante dal comune di San Giacomo (a cui si aggiunse il nome di Filippo per evitare omonimie).\nVal Bregaglia.\nLa val Bregaglia (conosciuta anche come Valle del/della Mera o Maira in territorio svizzero, o solo Bregaglia), che da Chiavenna porta al Passo del Maloja passando per la frontiera di stato tra Italia e Svizzera a Castasegna. \u00c8 costituita da alcune parti del comune di Chiavenna (in particolare le frazioni di Campedello, San Carlo e Loreto) e dai comuni di Piuro, Villa di Chiavenna e Bregaglia (senza contare il territorio oltre il passo del Maloja, che invece fa parte dell'Engadina). Ci vivono circa 5.000 persone.\nIl primo comune della valle venendo da Chiavenna \u00e8 Piuro, suddiviso in 3 frazioni principali, in ordine di importanza Prosto, Borgonuovo e Santa Croce, e diverse localit\u00e0 minori. Il comune successivo \u00e8 Villa di Chiavenna, che confina con la Svizzera presso la dogana di Castasegna, parte del comune di Bregaglia, dove si pu\u00f2 trovare uno dei castagneti pi\u00f9 grandi d'Europa, Brentan. Nella valle si possono trovare svariate localit\u00e0 turistiche, come le famose cascate del torrente Acquafraggia in localit\u00e0 Borgonuovo, il Palazzo Vertemate Franchi a Cortinaccio di Prosto, e i caratteristici paesini alpini di Crana e Savogno. inclusa nel linguaggio comune come parte della Valchiavenna.\nGeografia.\nPresentazione geografica, altitudini e confini.\nLa Valchiavenna si trova incastonata nelle Alpi, circa al centro della catena montuosa, tra le Alpi Lepontine e le Alpi Retiche occidentali. Divide cos\u00ec le Alpi Occidentali dalle Alpi Orientali. Ha un andamento verticale, diversamente dalla direzione del crinale alpino. La sua conformazione \u00e8 dovuta all'azione dei ghiacciai alpini dell'et\u00e0 antica.\nL'altitudine della valle \u00e8 varia: il Piano di Chiavenna \u00e8 a circa 300 m s.l.m., Chiavenna \u00e8 a 390\u00a0m s.l.m., la Valle della Mera staziona sui 450 - 600 m.s.l.m., la Valle Spluga varia molto, e termina con gli oltre 2100 m s.l.m. del Passo dello Spluga.\nLa Valchiavenna confina con il Canton Grigioni (in Svizzera) a nord, nord-est e ovest, con la Valtellina a sud-est e con le province di Como e Lecco a sud.\nLa Valchiavenna \u00e8 parallela alla Val Mesolcina, valle di lingua italiana ma appartenente al Canton Grigioni. Nel comune di Piuro \u00e8 compresa la Valle di Lei, appartenente al bacino idrografico del Reno. Questa, pur appartenendo politicamente ad un comune della Valchiavenna, geograficamente non ne fa parte.\nGeomorfologia.\nI ghiacciai della Val San Giacomo e della Val Bregaglia si univano nel luogo dove attualmente sorge Chiavenna, formando un'unica grande massa che arrivava fino alla Valtellina. L'azione dei ghiacciai ha forgiato i versanti vallivi dando origine a valli ad \"U\u201d e costruito fenomeni come le \u201cMarmitte dei giganti\u201d, visibili nell'omonimo parco tra Chiavenna, Piuro e Prata Camportaccio e all'imboccatura della Val San Giacomo presso Mese. Il fondovalle \u00e8 stato soggetto all'azione dei fiumi Mera e Liro. In particolare all'azione di quest'ultimo ha creato la \u201cgola del Cardinello\u201d, solco scavato nella roccia tra Isola e Stuetta, nell'alta valle. Questo passo, che parte dalla frazione Stuetta si snoda lungo un sentiero di roccia fino alla diga di Montespluga, e fu utilizzato parecchio dagli eserciti del passato tra cui le legioni romane (che crearono l'attuale sentiero) e l'esercito di Napoleone durante la campagna d'Italia, il quale perse parecchi uomini e cannoni per via delle frane nella zona. Il Piano di Chiavenna invece fu spianato dalla Mera, che ha lasciato nel piano molto materiale alluvionale. Inoltre sono presenti vari circhi glaciali, tra cui l'anfiteatro del torrente Schiesone, presso Prata Camportaccio.\nCorsi d'acqua.\nIl corso d'acqua pi\u00f9 importante \u00e8 la Mera, fiume che nasce a 2800\u00a0m s.l.m. in Svizzera (Val Marotz) e scorre in direzione est-ovest fino a Chiavenna. Unito al torrente Liro presso Mese, il fiume finisce poi nel Lago di Mezzola che confluisce nel Lago di Como. Poi c'\u00e8 il torrente Liro, che nasce vicino al Passo dello Spluga e, insieme al torrente della Val Loga, che nasce dal ghiacciaio della Val Loga, si immette nel lago artificiale di Montespluga. La sua acqua alimenta vari impianti idroelettrici, e infine finisce nella Mera, presso l'abitato di Mese. Il corso del torrente Liro e del fiume Mera dopo il congiungimento tra i due determina il confine tra Alpi Lepontine e Alpi Retiche. I molti affluenti minori dei due corsi d'acqua formano varie valli laterali. Il Lago di Mezzola si trova nella bassa Valchiavenna ed \u00e8 preceduto da un laghetto chiamato Pozzo di Riva. Il Lago di Mezzola \u00e8 ci\u00f2 che rimane dell'acqua del Lario che occupava l'attuale Piano di Chiavenna, formato dai detriti della Mera portati verso il lago. Nel lago confluiva anche l'Adda, fino all'alluvione del 1520. Sono presenti in Valchiavenna numerosi laghi artificiali, creati per scopi idroelettrici.\nAlcuni di questi laghi sono i seguenti:\nNel territorio appartenente al comune di Piuro, nella Valle di Lei, vi \u00e8 un grande lago artificiale, il Lago di Lei, che si trova nel bacino del Reno. Le sue acque sono sfruttate dalla Svizzera, a cui appartiene il tratto del muraglione della diga, siccome in caso di attacco e distruzione di esso a venire inondate sarebbero le cittadine svizzere dell'Hinterrhein. La Svizzera ha cos\u00ec attuato uno scambio di territori e adesso pu\u00f2 controllare la diga per la protezione civile.\nGhiacciai.\nI ghiacciai formarono la morfologia della valle, ma sono ora ridotti a pochissimo territorio. Ora ne sono presenti circa una decina in Valle Spluga e in Val di Lei e alcuni in Val Codera. Nella Valle Spluga i pi\u00f9 grandi sono quelli del Ferr\u00e9, del Suretta (ormai pi\u00f9 simili a nevai) e di Ponciagna.\nRilievi pi\u00f9 importanti.\nLa Valchiavenna, come tutte le valli alpine, possiede sul suo territorio vari monti pi\u00f9 o meno alti. In Val San Giacomo il pi\u00f9 importante \u00e8 il Pizzo Stella (3163 m), il pi\u00f9 alto \u00e8 il Pizzo Tamb\u00f2 (3279 m), poi il Pizzo Ferr\u00e9 (3103 m), il Pizzo Suretta (3027 m, insieme al Tamb\u00f2 circonda il Passo dello Spluga), il Pizzo Quadro (3015 m). Nella Val Bregaglia il pi\u00f9 importante \u00e8 il Pizzo Galleggione (3107 m), nella bassa Valchiavenna ci sono il Pizzo Ligoncio (3032 m), il Pizzo di Prata (2727 m, domina con la sua mole la Val Schiesone, sopra Prata). Si pu\u00f2 considerare appartenente al bacino vallivo il Pizzo Badile (3308 m).\nValichi.\nMolto importante \u00e8 il Passo dello Spluga, che ebbe nei secoli scorsi molta rilevanza di traffici di merci e persone. Dal confine svizzero a Villa di Chiavenna si pu\u00f2 andare all'altrettanto importante Passo del Maloja. Vi sono poi il Passo del Settimo, in Val Bregaglia, il Passo del Baldiscio, in Valle Spluga, e il Passo della Forcola, a conclusione della Valle della Forcola, situata sopra Gordona. Si fanno notare anche il Passo del Turbine, tra il comune di Piuro e quello di Villa di Chiavenna, vicino al Lago dell'Acquafraggia, e il Passo di Lei, che dalla valle sospesa dell'Acquafraggia porta alla Valle di Lei.\nParticolarit\u00e0 geografiche.\nTra le caratteristiche particolari della Valchiavenna vi sono la presenza di una grande palude presso il Lago di Mezzola, formata dalla Mera, chiamata Pian di Spagna. Ora \u00e8 un posto adatto al bird-watching: vi si possono osservare infatti vari uccelli acquatici. Altra caratteristica, gi\u00e0 citata prima, \u00e8 la presenza di numerose valli laterali.\nLe tre valli principali in dettaglio.\nValle San Giacomo/Valle Spluga.\nLa Valle S. Giacomo (oggi pi\u00f9 comunemente chiamata Valle Spluga) \u00e8 la zona pi\u00f9 settentrionale della Valchiavenna ed \u00e8 dislocata tra i 333 m s.l.m. di Chiavenna e i 2113 m s.l.m. del Passo dello Spluga. La valle confina a ovest con il bacino del fiume Moesa, affluente del Ticino, e a est con il bacino del Reno di Lei, affluente del Reno posteriore. La Valle Spluga \u00e8 centrale nell'arco delle Alpi ed \u00e8 posta tra il solco del Lago di Como a sud e la valle del Reno a nord. Collega i centri di Chiavenna e Thusis, distanti in linea d'aria . Le valli laterali di una certa rilevanza, da nord verso sud, sono le seguenti:\nDestra orografica\nSinistra orografica\nLa Val Scalcoggia e la Valle di Starleggia sono sospese sulla valle principale e i loro torrenti formano delle cascate all'immissione nella valle Spluga. La Val Rabbiosa e la Valle del Drogo finiscono invece il loro corso tramite una gola scavata dal proprio torrente. Nella valle sono presenti numerosi laghi e laghetti glaciali. Ad esempio i laghi dell'Angeloga, presso il Pizzo Stella, quelli attorno al Passo del Baldiscio, il Lago Emet (incastrato nella particolare conformazione dell'alto comune di Madesimo), il Lago Azzurro di Suretta (sul gruppo del Suretta) e di Motta (comune di Campodolcino). Ci sono molti laghi artificiali: a Montespluga, a Isola, a Madesimo (comune di Madesimo), e a Prestone (comune di Campodolcino). Inoltre c'\u00e8 il lago di Truzzo, sulla sinistra orografica: si tratta di un lago naturale ampliato artificialmente. Il comune pi\u00f9 popolato \u00e8 Campodolcino. Importante \u00e8 la cittadina di Madesimo, stazione sciistica. La valle \u00e8 chiamata con vari nomi. Nel XII secolo d.C. fu nominata (nel documento pi\u00f9 antico pervenuto fino ai giorni nostri) con il nome di \u201cValle Sancti Jacobi\u201d. Localmente \u00e8 chiamata semplicemente \u201cValle\u201d e in dialetto \u201cVal di Gi\u00fcst\u201d. In italiano \u00e8 chiamata anche \u201cValle San Giacomo\u201d, dal nome del primo comune che si incontra arrivando da Chiavenna, San Giacomo Filippo, che un tempo era il pi\u00f9 importante. A oggi il nome pi\u00f9 utilizzato \u00e8 Valle Spluga.\nVal Bregaglia.\nLa Val Bregaglia, chiamata anche Valle della Mera, \u00e8 la valle percorsa dal torrente Orlegna dal Passo del Maloja fino alla confluenza nel fiume Mera (chiamato Maira in Svizzera) a valle di Casaccia, e da qui fino alla confluenza del Mera nel Liro. La valle si trova tra Val di Lei e Val Madris a nord-ovest e la Val Codera a sud-est. L'aspetto dei versanti opposti \u00e8 molto diverso: quello destro \u00e8 ripido e pieno di rupi e valloni, mentre quello sinistro \u00e8 poco ripido. Ci sono poche vallate profonde nei due versanti. Sul versante destro sopra Borgonuovo di Piuro e sotto il Pizzo di Lago si possono trovare il Lago dell'Acquafraggia, chiamato anche solamente Lago nel linguaggio comune della zona, e il laghetto di Piangesca. A Villa di Chiavenna si possono ammirare la cascata del torrente Zernone, il lago artificiale formato dalla diga e i caratteristici borghi di Giavera, Chete e San Barnaba; il comune include inoltre una vasta rete di alpeggi e monti sui due versanti della valle, di cui uno degno di nota \u00e8 Malinone. La valle della Mera \u00e8 divisa in tre comuni: Chiavenna, Piuro e Villa di Chiavenna, oltre a Bregaglia in territorio svizzero.\nValchiavenna.\nLa Bassa Valchiavenna si disloca per buona parte sul Piano o Piana di Chiavenna, ed \u00e8 una penetrazione valliva posta a quota pi\u00f9 bassa delle altre zone della regione. Con i suoi prolungamenti laterali, la bassa valle \u00e8 posta tra: a ovest la Valle di Livo (appartenente alla Val Mesolcina, Svizzera), a nord-ovest la Valle Spluga, a nord-est la Val Bregaglia, a est la Val Masino, e a sud-est la Valtellina. La Bassa Valchiavenna fu scavata dall'unione dei ghiacciai della Valle Spluga e della Val Bregaglia. I versanti sono levigati, e non sono presenti laghi alpini. Le valli laterali si immettono spesso nella valle principale con una gola (Val Bodengo, Val Codera e Val dei Ratti. Per aspetto le valli laterali sono aspre e selvagge (un esempio sono l'orrido scavato dal torrente Boggia presso Gordona, e le valli pi\u00f9 a sud, la Val Codera e la Valle dei Ratti. Il Piano di Chiavenna circa 2000 anni fa era occupato dalle acque del Lago di Como fino a Samolaco (da Summu Lacu = sulla sommit\u00e0 del lago). Nel corso del tempo le acque si sono ritirate e hanno lasciato spazio al Pian di Spagna, zona umida situata nel territorio tra il Lario e il Lago di Mezzola. Il comune pi\u00f9 popoloso \u00e8 Prata Camportaccio (3504 ab.), situato nella parte settentrionale della valle, mentre il comune pi\u00f9 popoloso della parte meridionale \u00e8 Samolaco (2863 ab.). Gli altri comuni, in ordine di popolazione, sono Gordona (1953 ab.), Novate Mezzola (1881 ab.), Mese (1829 ab.) e Verceia (1062 ab.).\nStoria.\nPreistoria e Evo antico (Storia pre-romana).\nDurante la Preistoria la Valchiavenna era gi\u00e0 conosciuta (e quindi abitata e frequentata), principalmente a causa della presenza del Passo dello Spluga. Le trib\u00f9 di cacciatori-raccoglitori, nel periodo della conversione in pastori-agricoltori, stabiliscono vari sentieri passanti nella valle e presso il Passo. Quando la conversione \u00e8 terminata, queste popolazioni abitano il fondo-valle, e, nei mesi caldi, \u201cportavano le bestie in alpeggio\u201d, seguendo i sentieri creati in quel periodo. Alcuni di questi sentieri furono usati fino a qualche decennio fa dai pastori locali. In alta Valle Spluga, sul Pian dei Cavalli sopra Isola, gi\u00e0 da vari anni si stanno compiendo degli scavi archeologici. I lavori, diretti dal Prof. F. Fedele, hanno portato al ritrovamento di arnesi litici risalenti al 9000-7000 a.C., nel periodo Mesolitico. Nell'agosto del 1993, presso il lago artificiale di Montespluga, fu trovata un'ascia-martello in pietra con un foro, risalente circa al 3000 a.C. Nello stesso posto, anni prima, nel 1965, fu trovato un coltello con lama serpeggiante, risalente al 900 a.C. Il bronzo di cui \u00e8 costituito proviene dalle miniere di bronzo presso Salisburgo. Questo porta a pensare che allora esistevano gi\u00e0 rapporti tra comunit\u00e0 di luoghi molto distanti tra loro attraverso il Passo. I primi abitanti della valle furono probabilmente i Liguri, ma ai tempi della conquista romana gli abitanti erano i Reti. Essi erano della stessa stirpe degli Etruschi, oppure erano Etruschi cacciati dalla Pianura Padana dai Galli. I romani chiamavano \u201cClavennates\u201d quelli della zona di Chiavenna, e \u201cBergalei\u201d quelli abitanti nella Val Bregaglia e quindi della valle della Mera. Nel 196 a.C. i romani conquistarono Como, e nacquero cos\u00ec i contatti con le popolazioni retiche che vivevano sulle rive settentrionali del Lago di Como. Venne costruita una strada imperiale che collegava Como e Chiavenna, chiamata \u201cClavenna\u201d, passando anche per la stazione di \u201cSummu lacu\u201d, cio\u00e8 \u201csulla sommit\u00e0 del lago\u201d. La localit\u00e0 corrisponde all'odierna Samolaco, e il suo nome indica che il Lago di Como era pi\u00f9 vasto a quei tempi, e si estendeva in parte del piano di Chiavenna.\nEt\u00e0 Romana.\nTra il 16 e il 14 a.C. i romani conquistarono la \u201cRezia\u201d e il \u201cNorico\u201d, le regioni del basso centro-Europa, compresa la Valchiavenna. La strada romana tra Como e Coira passava per tutte e due le attuali dogane tra Italia e Svizzera (Spluga e Maloggia e del Settimo). Infatti, nell'\u201dItinerario di Antonino Pio\u201d, la strada \u00e8 divisa in due a Chiavenna: \u201cTra Curia (Coira) e Clavenna (Chiavenna) due strade.\u201d. Nell'itinerario tra Chiavenna e Coira ci furono tre stazioni per il cambio dei cavalli: \u201cCunus Aureus\u201d, forse presso Isola, \u201cTarvesede\u201d, presso il Passo, \u201cLapidaria\u201d, nell'attuale Svizzera. Ci sono alcune testimonianze letterarie del passaggio dell'Esercito Romano per il Passo dello Spluga. Per quanto riguarda la via d'acqua, l'attuale Samolaco era il porto mercantile posto alla sommit\u00e0 nord del Lago di Como. Risalgono al periodo romano (98-117 d.C.) delle monete trovate a Portarezza, Campodolcino, durante i lavori per l'invaso artificiale. La valle rimase sotto il dominio romano fino alla fine dell'Impero Romano d'Occidente, nel 476. Dopo tale data, si diffuse il cristianesimo nella valle.\nMedioevo.\nPassata al Regno d'Italia, fece parte dell'Impero Carolingio e del territorio dei Re di Germania. Nel X secolo cominciarono i traffici commerciali per la valle, principalmente diretti al Passo dello Spluga. Chiavenna divenne cos\u00ec un centro importante per il transito delle merci. A certificarlo, \u00e8 nel 1030 la fondazione del comune di Chiavenna, il pi\u00f9 antico dell'attuale Provincia di Sondrio. Nell'Alto Medioevo viene attuato il sistema delle chiuse, che regolava i traffici commerciali in direzione del Passo dello Spluga, che dopo il 1000 aumentano di numero. Intanto, nella Valle Spluga si insediano delle famiglia Walser, provenienti dalla Svizzera. Esse faranno costruire delle abitazioni nello stile, appunto, Walser. Degli esempi sono gli abitati di Mottaletta e Rasdeglia, sopra Isola. Il comune di Chiavenna appartiene al Ducato di Svevia, sotto Federico Barbarossa. Nella lotta tra il Barbarossa e i Comuni della Lega Lombarda, Chiavenna - insieme a Como - si schier\u00f2 sempre dalla parte dell'Imperatore. Nel 1176, alla vigilia della Battaglia di Legnano, a Chiavenna si incontrano il Barbarossa e suo cugino Enrico il Leone. Il primo chiede aiuto militare al secondo, ma invano. Fu, probabilmente, il Barbarossa a donare al comune di Chiavenna la cosiddetta: \u201cPace di Chiavenna\u201d, una copertina della Bibbia, prodotto dell'oreficeria renana, composta da oro e pietre preziose. Ora \u00e8 conservata nel \u201cMuseo del Tesoro\u201d, nei pressi della chiesa di San Lorenzo in Chiavenna. Nel 1226, per facilitare il trasporto delle merci per il Passo dello Spluga, fu costruita una strada carreggiabile tra Campodolcino e Madesimo. Intanto, dall'inizio dell'XII sec. la valle fu soggetta al comune di Como, anche se continuava ad avere una propria autonomia amministrativa. Nel 1240 circa iniziano i passaggi per il Passo del San Gottardo che, nel XIX secolo, superer\u00e0 d'importanza lo Spluga con il traforo del 1882.\nEntr\u00f2 nelle complesse vicende della lotta per la Signoria di Milano tra i Della Torre e i Visconti.\nNel 1269 fu catturato da Corrado Venosta Von Matsch (feudatario del Castello di Boffalora sopra Madesimo) Raimondo Vescovo di Como ed esposto in una gabbia al pubblico ludibrio a Sondalo in Valtellina. Venne poi liberato dalle milizie del fratello Napoleone della Torre che distrussero il castello il 25 settembre 1273.\nNel 1335 Azzone Visconti si impadronisce del vescovado di Como, compresa la Valchiavenna. La dominazione \u00e8 mal tollerata, la popolazione si ribella e chiede aiuto a Papa Gregorio XI. Il suo intervento porta a una riconciliazione delle due parti. Nel 1402 muore Gian Galeazzo Visconti e la Valchiavenna \u00e8 ceduta in feudo a Baldassarre Balbiani. Egli fa costruire il suo castello a Chiavenna, situato nell'attuale Piazza Castello. Nel 1473 il Duca di Milano obbliga il passaggio delle merci del suo ducato per il Passo dello Spluga.Nel 1477 risulta essere podest\u00e0 il Cavaliere Aulico Gio Giacomo Vismara, Gentiluomo Regio e consigliere segreto del Duca di Milano. Tra il 1488 e il 1497, su ordine di Ludovico il Moro, vengono costruite le mura attorno a Chiavenna, che diventa cos\u00ec il primo centro fortificato dell'attuale Provincia di Sondrio. Le mura si erano rese necessarie per difendersi dai saccheggi degli abitanti delle Tre Leghe grigionesi.\nEt\u00e0 moderna (dominazioni francese, grigione e conflitti religiosi).\nDurante l'intera dominazione milanese, i borghi di Chiavenna e Piuro divennero luogo di scambi commerciali e culturali tra le zone artigianali ed industriali della Svizzera e della Germania e l'area milanese-comasca. Proprio per le intense attivit\u00e0 commerciali che vi risiedevano, la cittadina di Chiavenna si svilupp\u00f2 urbanisticamente: il tratto per lo Spluga era costituito dall'attuale via Bossi, quello per i passi del Maloggia e del Settimo dall'odierna Via Dolzino. Nel 1500 Luigi XII, Re di Francia, conquista il Ducato di Milano e quindi la Valchiavenna. Le dominazione dura 12 anni, fino a quando le Tre Leghe grigie conquistano tutto il territorio dell'attuale Provincia di Sondrio. La Valchiavenna, per la sua importanza a causa dell'enorme traffico di merci che vi transitavano, godette di alcuni privilegi rispetto ad altri territori soggetti ai Grigioni. Un esempio \u00e8 la forma statutaria molto pi\u00f9 autonoma rispetto ad essi. Nel 1520 un'alluvione dell'Adda cambia il corso del fiume valtellinese. Fino ad allora infatti l'Adda sfociava nel Lago di Mezzola, e l'alluvione devi\u00f2 il suo corso fino a portare la foce direttamente nel Lago di Como. Intanto, i Grigioni governano la Valchiavenna, la Valtellina e la Contea di Bormio in modo ambiguo. Rispettano infatti gli statuti gi\u00e0 in vigore nelle valli, ma i loro funzionari commettono abusi di vario genere. Per calmare gli animi della popolazione soggetta viene istituito, nel 1620, un tribunale per i criminali politici. Il provvedimento ha l'effetto contrario. Aggiunto all'odio religioso per aver diffuso il protestantesimo nelle cattolicissime valli chiavennasche, sondriesi e bormiesi, provoca quindi un'insurrezione che scaccia i Grigioni, che non avviene per\u00f2 in Valchiavenna, che rimane sotto il dominio elvetico. Per risolvere i problemi, i Grigioni proclamano la libert\u00e0 di culto in tutti i loro territori. Nel 1571 muore a Chiavenna l'umanista di Modena Lodovico Castelvetro, residente nel capoluogo valchiavennasco gi\u00e0 da qualche anno. Tredici anni dopo i comuni della Valle della Mera diventano due: Villa di Chiavenna si scinde da Piuro. Quest'ultimo comune, il 4 settembre 1618, viene investito da una frana che seppellisce l'intera cittadina e uccide buona parte dei circa 1000 abitanti. Il comune era centro di lavorazione della pietra ollare, attivit\u00e0 una volta molto diffusa in valle, e del commercio della seta. Nel frattempo, la Valchiavenna era diventata zona di passaggio obbligata per i trasporti delle merci dalle zone pi\u00f9 industrializzate d'Europa (dalla Toscana alle Fiandre, dalla Pianura Padana alla zona del Lago di Costanza), come i porti di Genova e Venezia, che manteneva contatti con i Grigioni per conto della sua Repubblica, anche attraverso la \u201cStrada Priula\u201d, aperta nel 1593, che collegava Bergamo e Morbegno, ma aveva un prolungamento nella Valchiavenna. Nel 1629 passano in valle i Lanzichenecchi di Ferdinando II e diffondono la peste. Vent'anni dopo finisce una guerra quasi ventennale (culminata nel Sacro Macello di Valtellina) scoppiata per i motivi religiosi gi\u00e0 noti nel secolo prima. Secondo gli accordi, il capitolato milanese restituisce i territori della Valtellina e della Contea di Bormio ai Grigioni, a patto che non ci abiti nessun protestante.\nEt\u00e0 contemporanea (Napoleone, dominazione austriaca).\nNel 1797 finisce definitivamente la dominazione elvetica per Valtellina e Contadi. Napoleone, con la Pace di Campoformio, costituisce la Repubblica Cisalpina, di cui fanno parte i territori dell'attuale Provincia di Sondrio. Gli austriaci occupano per\u00f2 la Repubblica nel 1799. I francesi la riconquistano dopo due anni e la legano alla Repubblica italiana (1802-1805) e poi al Regno d'Italia (1805-1814). I Grigioni per\u00f2 non si rassegnano: vogliono riconquistare la valle, insieme alla Valtellina. Il 27 aprile 1814 l'esercito delle Tre Leghe discende su Chiavenna dal confine bregagliotto: trovando la valle gi\u00e0 occupata dagli austriaci, si ritirano. Al Congresso di Vienna del 1815 viene inviato come rappresentante della Valchiavenna il borghese chiavennasco Girolamo Stampa. Egli chiede (e ottiene) l'annessione al Regno Lombardo-Veneto della Valle. La valle, per la prima volta, viene unita amministrativamente alla Valtellina e alla contea di Bormio, per formare la Provincia di Sondrio.\nNel 1818 gli austriaci costruirono la strada carrozzabile Chiavenna-Passo dello Spluga, modificata nel 1822. Nel 1838 fu costruito il tratto di strada sul Sengio, ovvero il pendio scosceso tra Campodolcino e Pianazzo, in comune di Madesimo. L'ultima modifica al tracciato fu quella del 1930 presso la piana di Montespluga per la costruzione del bacino artificiale.\nRisorgimento.\nDurante il dominio austriaco il pensiero di Giuseppe Mazzini si diffonde. Tra gli esponenti c'\u00e8 il chiavennasco Maurizio Quadrio. I fatti del 1848 sono vissuti attivamente dalla popolazione della Valchiavenna. Il 19 marzo arriva in valle la notizia dell'insurrezione milanese. Cos\u00ec, un gruppo di uomini, tra cui Francesco Dolzino, Giuseppe De Giorgi e Cirillo Tunesi, disarmano la gendarmeria austriaca e cacciano i governatori. La popolazione fa festa per le strade. Il 20 marzo, una domenica, l'Arciprete della chiesa di San Lorenzo a Chiavenna, Giovan Battista de Picchi, benedice la bandiera della rivoluzione mentre in Piazza Fontana (oggi Piazza Pestalozzi, nel centro di Chiavenna) viene eretto un monumento chiamato \"l'albero della libert\u00e0\". Il 29 maggio viene fatta una consultazione provinciale per l'unione al Regno di Sardegna. A Chiavenna ci sono solo tre voti contrari. Ma quando l'esercito piemontese perde gli alleati, tutto va in fumo: dopo l'Armistizio di Salasco a Vigevano, gli austriaci tornano nella valle e in tutta la Lombardia. Continuano comunque le insurrezioni. Nell'ottobre del 1848 vengono ancora cacciate le autorit\u00e0 austriache e, precisamente il 22 ottobre, viene ripiantato \"l'albero della libert\u00e0\". Poi un gruppo di volontari guidati da Francesco Dolzino si porta all'imboccatura della Valchiavenna, presso Verceia. Sperando in un'insurrezione generale dell'intera Lombardia, resistono sei giorni all'esercito austriaco, intervenuto per la repressione. A comandare quelle truppe c'era il generale Julius Jacob Haynau, gi\u00e0 repressore dell'insurrezione bresciana. Egli comanda il saccheggio e la distruzione di Verceia, subito eseguito. Avendo paura, il comune di Chiavenna gli manda incontro una delegazione che gli spiega il \u201csincero pentimento della citt\u00e0\u201d. Ma come al solito le scuse non bastano mai. Il 29 ottobre Haynau entra a Chiavenna e annuncia lo sconto della pena ad una multa di \u201c20.000 lire austriache\u201d. L'anno dopo (1849) si chiude definitivamente la prima guerra di indipendenza.\nSeconda guerra di indipendenza e annessione al Regno d'Italia.\nNel 1859, con la seconda guerra di indipendenza, molti valchiavennaschi si arruolano nell'esercito piemontese. Insieme ai francesi, l'esercito in questione batte gli austriaci a Mombello (20 maggio), Pastrengo (30-31 maggio) e a Magenta, il 4 giugno. Il giorno dopo la Provincia di Sondrio \u00e8 annessa ufficialmente al Piemonte e il comune di Chiavenna chiama i suoi giovani alle armi. Il 24 giugno, tra San Martino e Solferino, si combatte la battaglia decisiva tra franco-piemontesi e austriaci. Tra i caduti c'\u00e8 il valchiavennasco diciassettenne Pietro De Stefani. A commemorarlo c'\u00e8 ora una lapide nel cimitero di Chiavenna. Tornando alla battaglia, la vittoria \u00e8 dei primi, e la seconda guerra di indipendenza si conclude cos\u00ec. Infatti, l'11 luglio Napoleone III firma l'armistizio con l'Austria e solo la Lombardia viene ceduta al Regno di Sardegna quando invece, come pattuito da Cavour con l'Imperatore di Francia doveva essere annesso anche il Veneto. La Valchiavenna, insieme a tutta la Lombardia, viene quindi unita al Regno di Sardegna, e successivamente, con l'Unit\u00e0 d'Italia, diviene parte del Regno d\u2019Italia.\nCalo dei traffici passanti per la valle.\nUna delle conseguenze dell'annessione al Regno d\u2019Italia fu il calo dell'importanza commerciale della valle, a causa del governo, favorevole ad altri tracciati (quelli piemontesi). Nel 1882 arriva il colpo di grazia: l'apertura del Traforo del San Gottardo. Inutile poi l'apertura della linea-ferroviaria Colico-Chiavenna nel 1886.\nAlluvione della Valchiavenna.\nNel settembre del 1927 la Valchiavenna fu vittima di una drammatica alluvione che interess\u00f2 la Mera, il torrente Liro e i loro affluenti maggiori. Fortunatamente non ci furono vittime, ma i danni furono pesanti, a causa del fatto che i fiumi erano sprovvisti di argini, che furono costruiti, proprio per evitare che si verificasse un'altra alluvione, negli anni '30. L'alluvione interruppe i passaggi per la valle, l'abitato di Campodolcino fu in gran parte sommerso. Fu interessata anche la Valtellina, nel primo tratto della sua bassa valle (Sondrio-Morbegno).\nNello stesso anno, inoltre, alla presenza dell'allora Principe Umberto I viene inaugurata la centrale idroelettrica di Mese, la pi\u00f9 grande della valle, che allora era l'impianto idroelettrico pi\u00f9 potente d'Europa\nResistenza in valle.\nDopo l'8 settembre 1943 agli ex-soldati e ai giovani di leva della valle si presentarono le seguenti possibilit\u00e0 di sopravvivenza: vivere rintanati in casa propria, scappare in Svizzera, vista la vicinanza al confine, ma non sempre si veniva accettati, oppure rifugiarsi nelle baite di montagna. Molti scelsero quest'ultima possibilit\u00e0, e nacquero cos\u00ec i primi nuclei partigiani, aiutati da sacerdoti, amici e parenti dei componenti, che portano cibo e informazioni sul corso dei fatti. In Valchiavenna si distinse l'opera di alcuni sacerdoti che aiutarono gruppi di ebrei a fuggire in Svizzera e perseguitati politici. Un esempio: prima della Liberazione del 25 aprile nella \u201cCasa Alpina\u201d di Motta sopra Campodolcino vennero ospitati sotto mentite spoglie vari ebrei poi fuggiti in Svizzera. Dopo la Liberazione, invece, a Motta si rifugiarono molti ex-fascisti repubblichini. Tempi duri per la popolazione, si fa uso del baratto visto che il denaro non ha pi\u00f9 valore, alcuni si dedicano al contrabbando. Intanto, i partigiani continuano la loro azione, mentre nell'inverno del 43/44 i nazi-fascisti diminuiscono la loro presenza in Valle Spluga, ritirandosi a Chiavenna. Il grosso dei partigiani ne approfitta e risale la valle del Liro. I tedeschi e le Brigate nere sono intenzionati a trattenere i partigiani in valle, per favorire l'ingresso in Valtellina della colonna fascista, per organizzare l'ultima resistenza. Il piano non riusc\u00ec, Mussolini viene catturato e giustiziato, mentre, ormai alla fine della guerra, gi\u00e0 persa anche nella sua seconda parte, scappano al confine alcuni tedeschi, con familiari dei ministri della Repubblica di Sal\u00f2, a cui fu impedito il trapasso del confine. Nei giorni precedenti il 25 aprile i nazi-fascisti scatenano una grande offensiva contro i partigiani. I tedeschi sulla sponda destra, le Brigate-nere sulla sinistra della Valle Spluga, con una morsa a tenaglia. All'Angeloga, in alta Valle Spluga avviene l'ultimo scontro, con due vittime partigiane e molti feriti. Il 25 aprile le Brigate nere e i tedeschi ricevono l'ordine di scendere a Chiavenna, dato loro dopo aver saputo della cattura del Duce. La resa \u00e8 vicina. Due giorni dopo, il 27 aprile, i fascisti sono tutti alla \u201cSpecola\u201d, edificio presso la stazione ferroviaria, e i tedeschi tutti in un albergo in Piazza Castello. Per evitare uno scontro a fuoco serve un mediatore: il compito fu affidato all'allora Arciprete di Chiavenna Don Pietro Bormetti, nonostante l'opposizione dei partigiani di fede anti-clericale. L'Arciprete si comport\u00f2 bene, i nazi-fascisti si arresero.\nEconomia.\nUn tempo l'economia della valle era fondata sui traffici commerciali in direzione della Svizzera, dovuti alla posizione favorevole. Quando nell'800 essi diminuirono sostanzialmente, la cittadina di Chiavenna sub\u00ec un minore sfavore del resto della valle, dovuto ad una presenza di consolidate industrie. Proprio in quegli anni (1880 circa) cominciarono infatti dei forti flussi migratori dagli altri paesi della valle che, come si \u00e8 detto prima, avevano subito un maggiore sfavore dalla drastica diminuzione dei passaggi commerciali. L'agricoltura a quel tempo era povera e arretrata, perch\u00e9 il Piano di Chiavenna, a sud della valle, doveva essere ancora in gran parte bonificato. I flussi migratori maggiori erano diretti verso l'Argentina, l'Australia e la California. Oggi, visti i profitti e la vicinanza, molti valchiavennaschi lavorano in Svizzera.\nSettore primario.\nOggi nel Piano di Chiavenna sono presenti vari stabilimenti per l'allevamento bovino e, in modo minore, caprino. Quindi il terreno del Piano di Chiavenna \u00e8 utilizzato per il pascolo animale, alle coltivazione e allo sfalcio per produrre fieno. I prodotti dell'allevamento sono specialmente:\nSettore secondario.\nL'industria \u00e8 abbastanza fiorente. Il suo sviluppo, avvenuto nel XIX secolo, ha portato alla creazione di due tipi di lavorazione destinate al mercato nazionale: quella della filatura del cotone e quella della produzione della birra. Alla fine dell'800, erano presenti ben sette birrifici nella valle (uno di essi era ospitato nell'edificio dell'attuale Biblioteca della Valchiavenna, a Chiavenna). L'attivit\u00e0 della filatura sopravvisse fino al 1932, mentre quella della produzione di birra fino agli anni '50, dopo il trasferimento degli impianti. Ultimamente, per\u00f2, sono sorti nella bassa valle dei piccoli impianti di produzione artigianale della birra. A Gordona \u00e8 presente inoltre la fabbrica della rinata Birra Spluga. \u00c8 gi\u00e0 scomparsa da vario tempo la lavorazione della pietra ollare, gi\u00e0 conosciuta ai tempi dei Romani. Il cuore pulsante dell'industria della Valchiavenna \u00e8 nell'area industriale di Gordona. Qui sono presenti industrie meccaniche, edilizie, del vetro\u2026 Oltre alla fabbrica della Birra Spluga, a Gordona \u00e8 presente una fabbrica di articoli sportivi in legno che, quando venne fondata a Chiavenna era la prima fabbrica di sci in Italia. Per quanto riguarda le industrie alimentari, presso l'area industriale di Gordona \u00e8 presente un allevamento di pollame, conosciuto anche nazionalmente. Incastonata tra Chiavenna e Prata Camportaccio vi \u00e8 una fabbrica di pasta, che produce anche prodotti valtellinesi (basta citare i Pizzoccheri). In Valchiavenna vi sono alcune cave per l'estrazione di vari minerali, come il marmo detto \u201cSanfedelino\u201d, per la vicinanza di una delle cave al tempietto dedicato a San Fedele di Como sulle rive del Lago di Mezzola. La Valchiavenna \u00e8 ricca di bacini idrici artificiali. Essi producono molta energia elettrica, utilizzata specialmente in Lombardia.\nTurismo.\nIl turismo \u00e8 un'importante fonte di reddito e pu\u00f2 contare su molte attrattive, non solo legate alla montagna. Chiavenna \u00e8 meta di turismo storico, e riscuote successo la Sagra dei Crotti, nata nel 1956, che vi si tiene nella prima met\u00e0 di settembre. Gli alpeggi montani sono diventati luogo di villeggiatura estiva per molti turisti, mentre d'inverno sono molto frequentate le piste da sci. Esse sono situate in gran parte a Madesimo (famoso \u00e8 il cosiddetto \u201cCanalone\u201d, sul Pizzo Groppera) e nel territorio di Motta, localit\u00e0 in comune di Campodolcino, raggiungibile con una funicolare dal capoluogo della Valle Spluga o con una strada carrozzabile da Madesimo. In quest'ultimo centro si tennero, nel 1911, le prime gare di sci in Italia. I due comuni principali della valle superiore, a causa del turismo, hanno subito un intenso sviluppo urbanistico. Turista illustre nella Valle Spluga fu Giosu\u00e8 Carducci, che frequent\u00f2 la valle dal 1888 al 1905 e, visitando i suoi vari paesaggi, scrisse varie poesie su di essi. Presso Gordona si pu\u00f2 praticare il freeclimbing e il canyoning lungo la gola del torrente Boggia, mentre a Piuro \u00e8 molto frequentata la zona vicino alla cascata dell'\u201dAcquafraggia\u201d.\nIl territorio della valle appartiene alla Diocesi di Como.\nInfrastrutture.\nLa Piana di Chiavenna \u00e8 attraversata dalla strada statale 36 del Lago di Como e dello Spluga, dalla strada provinciale 2 di Trivulzia e dalla ferrovia Colico-Chiavenna. Le strada provinciale nasce come diramazione dalla strada statale a Novate Mezzola e finisce riunendosi con la strada statale in Largo dei Valichi Alpini Antonino Pio, anche chiamata nel linguaggio comune \"4 strade\", a Chiavenna; durante questo percorso la strada si dirama tre volte, formando la SP2 dir/A, dir/B e dir/C, per ricollegarsi alla strada statale prima del termine a Chiavenna. Qui la SS 36 continua attraverso la Valle Spluga fino all'omonimo passo mentre nello stesso punto inizia la strada statale 37 del Maloja, che percorre la Val Bregaglia fino al confine italo-svizzero per poi proseguire in Svizzera come Strada principale 3.\nNella Valle Spluga l'unica strada di fondovalle \u00e8 la statale 36, tranne sopra Campodolcino dove \u00e8 presente anche la strada provinciale 1 di Isola, che si dirama dalla strada principale a Campodolcino, porta fino al paese di Isola per poi riscendere e terminare nei pressi della galleria che porta a Madesimo.\nBibliografia.\nAlcune informazioni nelle sezioni di storia, geografia ed economia sono elaborazioni di appunti tratti da:"}
{"id": "866341", "revid": "1149807", "url": "https://it.wikipedia.org/wiki?curid=866341", "title": "Kadokawa Shoten", "text": " \u00e8 una casa editrice giapponese fondata nel 1945. Azienda principale del Kadokawa Group Holdings, Inc formato nell'aprile 2003, da ottobre 2013 \u00e8 poi diventata una sussidiaria di Kadokawa."}
{"id": "866345", "revid": "33689", "url": "https://it.wikipedia.org/wiki?curid=866345", "title": "Confezionatrice verticale", "text": "La confezionatrice verticale (sigla comunemente utilizzata VFFS, dall'inglese \"Vertical Form Fill and Seal machine\") \u00e8 una macchina per imballaggio che avvolge il prodotto da incartare in un tubo e lo sigilla.\nLa macchina termosalda il nastro dell'incarto trasformandolo in un tubo, tramite un sistema di dosaggio esterno scarica il prodotto da confezionare all'interno del tubo e successivamente salda e taglia la porzione di tubo contenente il prodotto scaricato, ottenendo una busta quale, ad esempio, quella delle patatine, delle caramelle, del detersivo.\nL'incarto \u00e8 una bobina di materiale termosaldabile: polipropilene o polietilene o combinazioni di essi, tra loro o con altri materiali quali ad esempio carta o tessuto non tessuto.\nCaratteristiche peculiari di questo tipo di macchina sono:"}
{"id": "866364", "revid": "11959", "url": "https://it.wikipedia.org/wiki?curid=866364", "title": "Ibn gubayr", "text": ""}
{"id": "866372", "revid": "2175", "url": "https://it.wikipedia.org/wiki?curid=866372", "title": "Anomalokaris", "text": ""}
{"id": "866374", "revid": "290309", "url": "https://it.wikipedia.org/wiki?curid=866374", "title": "Remoergometri", "text": ""}
