{"id": "876458", "revid": "123792657", "url": "https://it.wikipedia.org/wiki?curid=876458", "title": "Omosessualit\u00e0 nel cinema", "text": "L'omosessualit\u00e0 nel cinema \u00e8 stata ritratta in molti modi diversi a seconda del periodo storico, del paese in cui i film sono stati realizzati e anche della visione personale che il regista ne ha voluto dare; viene mostrata in commedie, nel cinema sperimentale e in quello d'orrore, storico, poliziesco e di denuncia, biografico.\nNel corso della storia del cinema si \u00e8 verificata una significativa evoluzione nel modo in cui ci si \u00e8 accostati a questo argomento; da un punto di vista semplicistico, con la raffigurazione sarcastica del personaggio gay che spesso cade in manierismi stereotipati o che viene visto come spietato assassino o disturbato psicologicamente, si \u00e8 arrivati ad un approccio decisamente meno superficiale per molte tra le pellicole prodotte negli ultimi decenni.\nA lungo un tema controverso, al punto che a Hollywood ne \u00e8 stata per lungo tempo proibita la rappresentazione esplicita, o comunque positiva, dal cosiddetto \"Codice Hays\", oggi esistono numerosi festival in tutto il mondo dedicati a premiare i migliori film a tema LGBT e una corrente cinematografica detta New Queer Cinema \u00e8 sorta per indicare una ricca serie di opere proposte e presenti a partire dagli anni novanta del Novecento.\nGran parte di questi ultimi film si soffermano maggiormente su questioni riguardanti il \"coming out\" o l'omosessualit\u00e0 adolescenziale, e cercano di proiettare sullo spettatore la realt\u00e0 in cui gli omosessuali dei nostri giorni si possono ritrovare. Questi cambiamenti e correzioni di rotta sono in realt\u00e0 avvenuti prima nel cinema europeo che in quello statunitense.\n\u00c8 possibile inoltre distinguere film esplicitamente a tema LGBT, in cui cio\u00e8 la trama principale ruota attorno a protagonisti omosessuali e alle loro relazioni con gli altri e con l'ambiente, da film in cui qualcuno dei personaggi secondari \u00e8 LGBT e poca o nessuna influenza sulla trama \u00e8 data dalla loro sessualit\u00e0, e da quelle pellicole che pur non essendo a tema LGBT contengono al loro interno componenti - le quali possono o meno essere volute - di omoerotismo.\nNella sitcom americana \"Friends\" viene rappresentato uno dei pochi matrimoni tra due donne dell'industria cinematografica .\nLa maggior parte di questi film si concentrano sull'omosessualit\u00e0 o sulla bisessualit\u00e0 maschile, mentre il lesbismo e la transessualit\u00e0 sono stati presi in considerazione meno frequentemente.\nA Hollywood.\nA partire dal mediometraggio muto \"Lot in Sodom\" (1933), che indicava gli omosessuali come pericolosi individui depravati e ossessionati dal sesso, Hollywood ha fatto un lungo percorso per arrivare a \"I segreti di Brokeback Mountain\" (2005), in cui vengono invece presentate al grande pubblico due persone dello stesso sesso che hanno una relazione d'amore tra loro, in una maniera del tutto normale, con aspetto tradizionalmente maschile e senza alcuna patologia tale da poter giustificare la presenza del personaggio all'interno del film.\nCinema muto.\nL'omosessualit\u00e0 \u00e8 presente nella cinematografia fin dall'inizio della sua storia: due uomini che ballano un valzer con un altro che suona assorto il violino, in un film sperimentale della Edison Studios datato 1895 (\"Dickson Experimental Sound Film\"), rappresentano la prima suggestione omoerotica reperibile in pellicola..\nIl cinema muto \u00e8 ricco, poi, di fugaci apparizioni d'individui omosessuali genericamente rappresentati, se uomini, con una gestualit\u00e0 affettata ed esagerata effeminatezza, o truccati o con all'occhiello un garofano verde (simbolo distintivo dello scrittore omosessuale Oscar Wilde); una tale raffigurazione garantiva l'immediato riconoscimento da parte del pubblico ed era tesa a suscitare la risata. \u00c8 il caso di \"A Florida Enchantment\", del 1914, nel quale una coppia di uomini propone a due donne di ballare; le due si guardano e subito dopo cominciano a danzare tra di loro. Gli uomini rimasti cos\u00ec senza compagna fanno lo stesso.\nUn altro esempio \u00e8 dato da una scena di \"Charlot macchinista\" (1916) di Charlie Chaplin ove lo stesso Chaplin si trova a baciare una donna vestita da maschio, conoscendone il suo vero sesso; a quel punto un uomo manifestamente effeminato che li vede comincia ad avvicinarsi per attrarne l'attenzione fino a che Chaplin esasperato dalla sua invadenza non \u00e8 costretto a farlo uscir di scena con un calcio ben assestato nel sedere.\nIl personaggio gay \u00e8 facilmente identificabile anche in film come \"Algie, the miner\" (1912), \"The Soilers\" (1923) e \"Wandered of the West\" (1927). Anche se i riferimenti alle eventuali preferenze sessuali o emotive \"diverse\" di questi personaggi non venivano mai esplicitati il pubblico poteva facilmente riconoscerli dall'apparenza estremamente educata o dal carattere remissivo, dai baffi estremamente sottili o dal trucco alquanto grottesco.\nAltri film che includono queste figure, a cavallo tra gli anni venti e trenta e col primo avvento del sonoro, sono \"La canzone di Broadway\" (1929), \"Our Betters\" (1932), \"Cerco il mio amore\" (1934) e \"Myrt and Marge\".\nDagli anni '30 agli anni '60.\nBisogner\u00e0 aspettare il 1930 per vedere il primo celebre bacio omosessuale della storia del cinema: Marlene Dietrich, nel film \"Marocco\", travestita da uomo durante uno spettacolo, d\u00e0 un bacio a una donna del pubblico. Di poco successivo \u00e8 \"Sangue ribelle\" (1932) che ritrae e in cui due ballerini, dalle sembianze femminili, cantano e ballano quasi travestiti fra i tavoli.\nIn questo periodo si pu\u00f2 confrontare la parodia di uomini vestiti o che si atteggiano da donne, con la rappresentazione di donne che assumevano ruoli decisamente maschili; mentre la prima situazione come detto era oggetto di battute e situazioni comiche, la seconda era invece giudicata affascinante sia da parte degli uomini sia delle donne.\nUna tal reazione pu\u00f2 essere ben notata nel succitato \"Marocco\", in cui una Dietrich in smoking in un night club applaudita da tutti i presenti bacia un'altra donna sulla bocca. Altro film con riferimenti al lesbismo e alle \"donne mascoline\" in genere \u00e8 \"La regina Cristina\" (1933) dove, anche se la storia \u00e8 stata modificata per non dover fare alcun riferimento diretto all'omosessualit\u00e0 di Cristina di Svezia, \u00e8 comunque presente la stretta, affiatata e sodale amicizia tra lei e una delle proprie servitrici. E proprio Greta Garbo, qui protagonista assieme alla Dietrich, divenne presto una delle prime icone lesbiche per eccellenza del '900.\nPer reazione alla libert\u00e0 espressiva dei primi anni del cinema, nel corso degli anni trenta esso fu messo sotto processo sia da parte di cattolici sia di protestanti. Furono fondate delle commissioni di censura per tagliare i contenuti ritenuti osceni: la \"Legione della decenza\" e la \"Lega delle donne\" minacciavano di promuovere boicottaggi nei confronti di quei film considerati indecenti e poco esemplari per la societ\u00e0.\nPer frenare queste pressioni, l'industria di Hollywood ha dato la sua approvazione al Codice Hays (dal nome del suo ideatore Bill Hays) il cui scopo era quello di censurare tutti i temi ritenuti indecenti. Tra questi vi erano tutte le scene di nudit\u00e0, di baci troppo ardenti, di aborto, prostituzione o di perversioni sessuali in genere, tra le quali vi era ovviamente inclusa anche l'omosessualit\u00e0 in quanto considerata tale.\nPer quasi tre decenni, la censura \u00e8 stata autorizzata a cambiare tutti i dialoghi, le scene, i personaggi e le trame che non erano coerenti con i principi del codice: Cos\u00ec in \"Giorni perduti\" (1945) i dubbi riguardanti la sessualit\u00e0 del protagonista che sono presenti nel romanzo su cui si basa, sono messi totalmente in sordina. \"Odio implacabile\" (1947), tratto da un libro che si occupava di un omicidio di omosessuali, \u00e8 diventato un film sull'assassinio degli ebrei.\nLa figura dell'omosessuale non spar\u00ec comunque del tutto dalle pellicole, divenendo per\u00f2 molto pi\u00f9 difficile da identificare: i registi fecero ricorso ad allusioni, codici, piccoli stereotipi (ad esempio: l'attaccamento alla madre, la sensibilit\u00e0 artistica, l'amicizia virile...) che erano relativamente espliciti per la loro epoca, ma che lo spettatore di oggi pu\u00f2 avere difficolt\u00e0 a decodificare. La difficolt\u00e0 d'identificazione caratterizz\u00f2 in effetti tutto il cinema successivo fino ai primi anni settanta.\nLa principale differenza con il periodo precedente \u00e8 che gli omosessuali smettono di costituire un elemento comico, per assumere invece sempre pi\u00f9 il ruolo di personaggi depravati e perversi, essendo ci\u00f2 pi\u00f9 in linea con il concetto di omosessualit\u00e0 che il Codice Hays intendeva trasmettere alla societ\u00e0. Film come \"La figlia di Dracula\" (1933), \"Rebecca - La prima moglie\" di Alfred Hitchcock (1940) con la signora Danvers (Judith Anderson) morbosamente attaccata alla sua defunta padrona Rebecca, o pi\u00f9 tardi, \"Prima colpa\" (1950) con figure femminili decisamente mascoline in grado di perseguire i loro obiettivi senza alcuno scrupolo, e \"Chimere\" (1950) con Lauren Bacall che interpreta la parte di una donna bisessuale che vive una vita autodistruttiva e disordinata, sono solo alcuni esempi di questa nuova visione dell'omosessuale nella storia cinematografica.\nAnche in \"Nodo alla gola\" (1948), due giovani uomini uniti da una storia d'amore, appena suggerita e allusa, uccidono un loro compagno di studi in nome di una contorta interpretazione del Superuomo/Oltreuomo di Nietzsche. Si pensi infine alla violenza del personaggio velatamente omosessuale di Plato (nome in inglese di Platone con allusione all'antica Grecia) in \"Giovent\u00f9 bruciata\" (1955). Tutte figure accomunate dal fatto che di solito scontavano con la morte le loro colpe.\nEssendo impossibile fare riferimento diretto all'omosessualit\u00e0, essa veniva insinuata per mezzo di allusioni rivolte soprattutto a quel pubblico che poteva facilmente identificarvisi. Cos\u00ec, in \"Il mistero del falco\" (1941) il personaggio interpretato da Peter Lorre, che nel romanzo originale \u00e8 gay, \u00e8 rappresentato in una scena evidenziandone la profumata gardenia durante l'esecuzione di un brano musicale molto sensuale.\nSi prenda come altro esempio il film \"La gatta sul tetto che scotta\" (1958), nel quale l'attrazione tra il protagonista e un amico \u00e8 solo accennata, nonostante l'opera teatrale da cui fu tratta la sceneggiatura fosse pi\u00f9 generosa d'indizi sulla natura omoerotica dell'attaccamento del protagonista per l'amico.\nAddirittura, in \"Improvvisamente l'estate scorsa\" (1960) non viene mai mostrato per tutto il film il volto (se ne scopre solo l'ombra) del personaggio attorno al quale ruota tutta la vicenda, un omosessuale dal nome evocativo di \"Sebastian\" che si serve della madre (appassionata di piante carnivore) e della cugina per attirare le sue \"prede\": poveri adolescenti che finiscono per linciarlo.\nDopo questi due film, la spinta al moralismo imperante si attenua, e il cinema diventa progressivamente pi\u00f9 esplicito nel rappresentare l'omosessualit\u00e0. Nel 1962 usc\u00ec \"Sapore di miele\", un film nel quale la protagonista, una scandalosa madre sola, incontra un omosessuale dolce e sensibile che si offrir\u00e0 di sposarla. Dopo una parentesi di tenerezza, i due torneranno alla loro dura vita di single.\nAll'inizio degli anni sessanta la censura cominci\u00f2 un po' alla volta ad allargare le proprie maglie e il Codice Hays smise gradualmente di essere applicato alla maggior parte delle situazioni in esso contemplate; c'era per\u00f2 ancora da abbattere un ultimo tab\u00f9, quello costituito dal mostrare apertamente dei personaggi omosessuali.\nCominciarono cos\u00ec a uscire film che affrontavano chiaramente la questione della realt\u00e0 di persone gay e lesbiche, sempre per\u00f2 attraverso uno stereotipo che doveva accompagnare questi personaggi: essi dovevano condurre un'esistenza quantomai travagliata che si doveva concludere con una tragica fine, o attraverso una morte violenta o tramite il suicidio.\nAlcuni esempi a questo proposito sono rappresentati dal personaggio interpretato da Sal Mineo in \"Giovent\u00f9 bruciata\" (1955), dal film \"Anime sporche\" (1962) e da \"Tempesta su Washington\" (1962); in quest'ultima pellicola si pu\u00f2 vedere un senatore statunitense che viene ricattato a causa della sua omosessualit\u00e0. Anche in \"Quelle due\" (1962) il personaggio interpretato da Shirley MacLaine vive una situazione tormentata per essersi innamorata di Audrey Hepburn e infine si suicida.\nAlla fine degli anni sessanta anche la stessa parola \"omosessuale\" comincia a venir usata apertamente in alcuni film, nonostante domini ancora la visione truculenta, disgraziata e raccapricciante della vita di lesbiche e gay: \"Inchiesta pericolosa\" (1968) narra la storia di un detective che deve svolgere un'indagine per risolvere un caso di omicidio riguardante il giovane figlio omosessuale di un importante politico del luogo, brutalmente assassinato su una spiaggia.\n\"La volpe\", tratto da un racconto di David Herbert Lawrence, \u00e8 la storia di un triangolo amoroso: un uomo s'intromette nella serena vita di due donne lesbiche, riesce a \"convertirne\" una all'eterosessualit\u00e0 mentre l'altra muore schiacciata sotto un albero.\n\"Quei due\" (1969) \u00e8 una tragicommedia a tema gay: Richard Burton e Rex Harrison incarnano la classica coppia di parrucchieri gay, invischiati in situazioni sgradevoli e accusati di vari scandali, offese al pudore e insulti alla moralit\u00e0 pubblica.\nDagli anni '70 a oggi.\nAl principio degli anni settanta, quando il movimento di liberazione omosessuale stava facendo i suoi primi passi, uscirono le prime pellicole nelle quali si notava una piccola quanto significativa evoluzione nel rapporto tra l'industria cinematografica e omosessualit\u00e0.\n\"Festa per il compleanno del caro amico Harold\" (1970) di William Friedkin \u00e8 stato il primo film riguardante questo tema con un finale non-tragico prodotto da Hollywood, anche se per la visione ancora molto stereotipata che d\u00e0 di personaggi omosessuali non \u00e8 stato molto ben accolto dagli attivisti; la storia riguarda un gruppo di amici che si ritrova per festeggiare il compleanno di uno di loro: alcuni dei personaggi riflettono sulla loro condizione sessuale con una certa autocommiserazione.\n\"Cabaret\" (1972) diretto da Bob Fosse \u00e8 andato un passo oltre, mostrando il personaggio interpretato da Michael York (che se tra le righe pu\u00f2 essere letto fin dal principio come un omosessuale che ha una inaspettata relazione con una donna, almeno a un certo punto ammette esplicitamente di essere andato a letto con un altro personaggio maschile) come una persona assennata, non superficiale e con la testa sulle spalle che non prova alcun sentimento di colpa specificamente nei confronti del proprio orientamento sessuale.\nNonostante queste eccezioni, per poter continuare liberamente a mostrare l'omosessualit\u00e0 nei film, con \"Punto zero\" (1971) e \"Una strana coppia di sbirri\" (1974) si ritorna al vecchio stereotipo del gay delinquente e trasgressore della legge che alla fine viene giustamente punito.\nVarcata la soglia degli anni ottanta film come \"Windows\" (1980) da una parte e \"Cruising\" (1980) dall'altra hanno insistito ancora una volta sulla visione di lesbiche e gay come pericolosi assassini, completamente folli e senza alcuno scrupolo morale; la trama di quest'ultima pellicola trattava di un assassino seriale che va alla ricerca delle sue vittime nei locali leather: la cosa inedita e senza precedenti \u00e8 per\u00f2 che ci\u00f2 caus\u00f2 una forte reazione da parte degli attivisti omosessuali.\nOramai stanchi di vedere come Hollywood continuasse imperterrita a ritrarli in una maniera cos\u00ec fortemente negativa e consapevoli dell'influenza che ci\u00f2 poteva avere nell'immaginario collettivo della societ\u00e0, la comunit\u00e0 gay organizz\u00f2 diverse proteste di massa in molte citt\u00e0 americane al fine di ostacolarne la distribuzione. Infine la pellicola venne ritirata dalle sale e le dimostrazioni servirono a far s\u00ec che l'industria del cinema incominciasse a prender coscienza della potenzialit\u00e0 e capacit\u00e0 di opporsi dell'associazionismo omosessuale davanti a un eccesso di cattiva immagine che il cinema voleva continuare a dare di loro.\nDel 1982 \u00e8 la commedia poliziesca \"Lui \u00e8 mio\" (Partners) in cui due agenti di polizia devono fingere di essere una coppia gay per cercar di risolvere l'omicidio di un giovane omosessuale e catturarne l'assassino.\nCos\u00ec, un poco alla volta anche Hollywood cominci\u00f2 a produrre film rivolti al grande pubblico che cercavano di trattare con maggior rispetto la figura della persona omosessuale. I pionieri in tal senso furono due film, entrambi girati nel 1982: \"Making Love\" di Arthur Hiller, raffigurante una relazione tra due uomini, e \"Due donne in gara\" che ruota attorno all'amore tra due donne.Nel primo film si racconta in particolare di un medico sposato che sperimenta per la prima volta nella vita una crisi nella sua sessualit\u00e0, e che comincia quindi una storia d'amore con uno scrittore gay; il secondo racconta invece una storia d'amore tra due atlete che viene per\u00f2 bruscamente troncata quando una delle due incomincia una relazione eterosessuale.\nIn questo momento e fino ai primi anni novanta Hollywood ha prodotto diversi film in cui i personaggi e le relazioni omosessuali, in particolare quelle tra lesbiche, vengono rappresentate in forme diverse da quelle precedenti; se in \"Silkwood\" (1983) il personaggio interpretato da Cher, una donna di nome Dolly, vive la propria omosessualit\u00e0 apertamente e senza apparenti problematiche, ancora ne \"Il colore viola\" (1985), \"Pomodori verdi fritti alla fermata del treno\" (1991) e \"Il silenzio degli innocenti\" (1991) i personaggi lesbici non si mostrano come tali rispetto ai romanzi su cui si basano.\nAltre rappresentazioni del lesbismo in questo periodo si trovano in \"Basic Instinct\" (1992) e in \"Thelma &amp; Louise\" (1991): per il primo si ripeterono le manifestazioni delle associazioni LGBT statunitensi contrarie alla presentazione, per l'ennesima volta, del personaggio omosessuale interpretato da Sharon Stone come uno spietato assassino; nel secondo invece la profonda amicizia tra i due personaggi femminili principali \u00e8 stata comunemente interpretata come una relazione lesbica.\nDopo il film-documentario per la TV intitolato \"Guerra al virus\" (1993) \u00e8 \"Philadelphia\" dello stesso anno a esser stata la seconda pellicola di alto budget e con attori famosi, come la coppia costituita da Tom Hanks e Antonio Banderas, ad affrontare la questione dell'AIDS negli Stati Uniti. Ci\u00f2 ha contribuito a segnare un cambiamento, verificatosi proprio a partire dai primi anni novanta, che ha portato ad una rappresentazione pi\u00f9 realistica degli omosessuali nei film hollywoodiani.\nIn seguito l'industria americana presenta tutta una serie di commedie che affrontano l'omosessualit\u00e0 come tema centrale o che comunque includono personaggi secondari omosessuali pi\u00f9 sereni e virtuosi: \"Banchetto di nozze\" (1993) diretto da Ang Lee utilizza la struttura di stile sitcom per narrare le vicende di un giovane taiwanese fidanzato con un altro uomo che si trova costretto a sposare una ragazza per volere della famiglia cinese d'appartenenza.\n\"A Wong Foo, grazie di tutto! Julie Newmar\" (1995) racconta le avventure di un gruppo di drag queen durante un viaggio effettuato nell'entroterra degli Stati Uniti.\nUna struttura simile viene usata anche in \"In &amp; Out\" (1997); questa volta \u00e8 un professore di letteratura a veder esposta la propria omosessualit\u00e0, fino a quel momento tenuta occultata, a seguito della confessione di un suo ex-alunno ora famoso attore durante l'intervista per un premio televisivo.\n\"Il matrimonio del mio migliore amico\" (1997) \u00e8 una commedia in cui il personaggio gay interpretato da Rupert Everett sostiene la sua pi\u00f9 cara amica in una farsa per aiutarla a conquistare un ragazzo che \u00e8 innamorato di un'altra.\nUn altro esempio \u00e8 dato da \"Qualcosa \u00e8 cambiato\" (1997), in cui uno scrittore solitario e affetto da misantropia e omofobia interpretato da Jack Nicholson deve vedersela col suo vicino di casa, che \u00e8 un artista gay dichiarato.\n\"Flawless - Senza difetti\" (1999) di Joel Schumacher tratta di un'amicizia improbabile tra una guardia di sicurezza in pensione e la sua vicina di casa drag queen.\nAnche in \"American Beauty\" (1999) viene toccato il tema dell'attrazione omosessuale e dell'omofobia.\nNel 2006 hanno ricevuto nomination per il premio Oscar ben tre film con tematiche LGBT: \"I segreti di Brokeback Mountain\" (8 candidature e tre premi vinti), \"Transamerica\" con due nomination e infine \"Truman Capote - A sangue freddo\" con cinque candidature e un premio assegnato come miglior attore.\nNel 2008 Sean Penn ha vinto l'Oscar come miglior attore per la sua performance in \"Milk\", basato sulla biografia del politico gay californiano Harvey Milk.\nAltri film di fama che includono tematiche LGBT sono \"Il talento di Mr. Ripley\" (1999), \"Colpo di fulmine - Il mago della truffa\" (2009) e il film TV \"Prayers for Bobby\"; quest'ultimo \u00e8 basato sul romanzo di Leroy Aarons, che a sua volta proviene da una storia vera avvenuta tra la fine degli anni settanta e l'inizio degli anni ottanta.\n\"Moonlight (film 2016)\" di Barry Jenkins \u00e8 il primo film a tematica LGBT ad ottenere l\u2019Oscar al miglior film.\nNel 2017 esce \"Chiamami col tuo nome\" di Luca Guadagnino, adattamento cinematografico del romanzo \"Chiamami col tuo nome\" di Andr\u00e9 Aciman. Ambientato nel nord Italia nel 1983, il film racconta la storia d'amore tra Elio (Timoth\u00e9e Chalamet), un diciassettenne residente in Italia, e lo studente americano Oliver (Armie Hammer). La relazione tra i due protagonisti risulta priva di minacce interne o esterne e vengono dimostrate una grande apertura e accettazione da parte dello stesso padre di Elio, che in un toccante monologo illustra al figlio le sue convinzioni riguardo alla natura della loro relazione.\nCinema americano di genere indipendente.\nLa differenza principale tra l'industria hollywoodiana e la produzione del cinema indipendente nel trattare fin dall'inizio il tema omosessuale \u00e8 stato che quest'ultimo lo faceva senza ergersi a giudice della sessualit\u00e0 dei personaggi. Questo periodo si definisce per la produzione cinematografica dei film d'exploitation la quale si focalizza sulla presentazione e descrizione di diverse tematiche controverse come la criminalit\u00e0, la sessualit\u00e0, la violenza e la droga.\nEssa ha origine negli anni trenta in cui vari argomenti quali uso di sostanze, incroci razziale, promiscuit\u00e0, omosessualit\u00e0, aborto e fornicazione venivano evidenziate, ufficialmente per \"prevenirne i pericoli\"; ma fu proprio l'alta popolarit\u00e0 di questo genere a permettere tra gli anni sessanta e settanta la fine dell'applicazione del Codice Hays.\nDurante il periodo d'oro dell'exploitation l'estetica camp dell'effeminatezza acquis\u00ec spessore e la cultura del velato anteriore ai moti di Stonewall gi\u00e0 comportava e inseriva notevoli riferimenti all'identit\u00e0 transgender e allo stile drag queen.\nUno dei primi film sul travestitismo che sono stati girati al di fuori del circuito hollywoodiano \u00e8 stato \"Glen or Glenda\" (1953) diretto e interpretato da Edward D. Wood Jr., che ha basato la sua storia sulla vita di Christine Jorgensen, una delle prime persone transgender ad aver effettuato il cambio di sesso.\nAltro regista iconoclasta \u00e8 stato sotto questo punto di vista Kenneth Anger il quale ha influenzato in maniera significativa il cinema moderno e i cui film, tra cui il pi\u00f9 famoso intitolato \"Scorpio Rising\" (1962) si occupa di feticismo gay, occultismo e tossicodipendenza.\nDurante la seconda met\u00e0 degli anni sessanta il regista Paul Morrissey, con la produzione di Andy Warhol, ha girato numerosi film sperimentali che trattano l'omosessualit\u00e0 e la transessualit\u00e0 senza alcuna esitazione; questi vengono a includere \"Cowboy solitari\" (1968), un western ambientato in una citt\u00e0 abitata da soli uomini in cui i \"cavalieri della prateria\" si accarezzano e hanno rapporti sessuali tra di loro (vi anche una \"sissy\", cocco di mamma effeminato e languido), ed in particolare la trilogia composta da \"Flesh\" (1968), \"Trash - I rifiuti di New York\" (1970) e \"Calore\" (1972): tutte pellicole che aprirono la strada nel mostrare il corpo maschile come obiettivo erotico che convertirono l'attore Joe Dallesandro in un simbolo della sessualit\u00e0 gay.\nFilm come quelli di Warhol e Morrisey, assieme all'aumento della controcultura degli anni sessanta, hanno permesso la nascita del cinema underground, un genere in cui s'inserirono vari registi le cui opere si caratterizzano per l'aver affrontato ad esempio il lesbismo dalla posizione politica del femminismo. La prima a far ci\u00f2 \u00e8 stata Barbara Hammer, che dal 1968 in poi ha girato numerosi film sperimentali su questo argomento e che sono considerati pionieri del tema.\nDel 1971 \u00e8 \"Pink Narcissus\" di James Bidgood mentre dell'anno successivo \u00e8 \"Pink Flamingos\" (traduzione letterale: \"Fenicotteri rosa\"), film trash di John Waters.\nNon si pu\u00f2 dimenticare di far riferimento all'inclassificabile e imprescindibile musical \"The Rocky Horror Picture Show\" (1975) il quale combina in una maniera magistrale il divertimento e il trasformismo, il rock and roll, la rappresentazione dell'omosessualit\u00e0 nelle prime relazioni sessuali dei suoi protagonisti.\nDagli anni novanta in poi, vi \u00e8 stato un proliferare di nuove produzioni indipendenti a tematica LGBT, grazie alla creativit\u00e0 di nuovi cineasti. Per questa nuova corrente \u00e8 stato coniato il termine New Queer Cinema. I due precursori sono stati \"Mala Noche\" (1985) di Gus Van Sant e \"Parting Glances\" (1986) in cui l'attore Steve Buscemi interpreta un musicista omosessuale sieropositivo; questa \u00e8 stata la prima produzione ad affrontare apertamente quest'argomento al cinema, ossia il tema dell'epidemia di AIDS allora montante.\nDi grande successo \u00e8 stato \"Amici, complici, amanti\" (\"Torch Song Trilogy\"), un film del 1988 diretto da Paul Bogart. \u00c8 la trasposizione cinematografica di uno spettacolo teatrale di Broadway, scritto e interpretato da Harvey Fierstein (Arnold), che \u00e8 anche protagonista della pellicola, e pu\u00f2 contare sulla strepitosa interpretazione di Anne Bancroft nella parte della madre di Arnold (Ma).\nIl film racconta la storia di Arnold, cantante di origini ebraiche che si esibisce travestito da donna in un locale gay. Arnold \u00e8 solo e cerca un rapporto sentimentale solido. Una sera in un locale incontra Ed, ma la storia non ha fortuna perch\u00e9 l'uomo decide di sposarsi con una donna. Dopo questa delusione, Arnold conosce Alan che ha lasciato la provincia ed \u00e8 venuto a contatto con il mondo gay cittadino.\nNonostante la differenza d'et\u00e0, fra i due nasce l'amore, soprattutto per volont\u00e0 di Alan, e cos\u00ec decidono di vivere insieme e anche di adottare un figlio, finch\u00e9 un grave gesto d'intolleranza pone fine tragicamente alla storia proprio il giorno in cui prendono casa insieme. Rimasto solo, il protagonista si riavvicina al suo vecchio amico Ed, che impara ad accettare la propria omosessualit\u00e0 (dopo un divorzio e un tentato suicidio) e a costruire con lui una famiglia adottando un adolescente inquieto (anch'egli gay) come Arnold aveva progettato con il suo Alan.\nAltri titoli rappresentativi sono \"Belli e dannati\", \"Poison\" di Todd Haynes e \"Swoon\", tutti e tre del 1991, oltre a \"Totally Fucked Up\" (1993) diretto da Gregg Araki e \"Go Fish\" (1994).\nSecondo il critico Diego Tretorola in un \"queer film\" l'omosessualit\u00e0 \u00e8 una \"pratica\" meno stabilizzata, vale a dire un'abitudine sociale, rispetto a una performance, un'azione che non pu\u00f2 essere ripetuta n\u00e9 consumata. In tutti questi film la sessualit\u00e0 in genere non viene rappresentata necessariamente da immagini facilmente digeribili e accettabili, in quanto la sua sola presenza ha un valore talmente critico da destabilizzare fortemente i canoni pi\u00f9 tradizionalisti.\nQuesta visione dell'aspetto omosessuale lontano dalle convenzioni sociali consolidate \u00e8 ben presente anche in altri tra i successivi film del cinema indipendente, come \"Ho sparato a Andy Warhol\" (1995) basato sulla vita della femminista radicale Valerie Solanas, \"Boys Don't Cry\" (1999) dove viene raccontata la vera storia di Brandon Teena, ragazzo americano transgender violentato e assassinato per transfobia, o infine anche i film diretti da John Cameron Mitchell.\n\"Leather Jacket Love Story\" (1997) diretto da David DeCoteau e \"L'allievo\" (1998) di Bryan Singer. \"Dorian Blues\" (2004) racconta le vicissitudini di un adolescente gay alle prese con i tentativi di terapia di conversione. In \"The Adventures of Sebastian Cole\" (1998) diretto da Tod Williams si vede un giovane che va a vivere assieme all'ex patrigno Hank dopo che questi ha cambiato sesso; ora Henrietta aiuta il figliastro con la scuola.\nSono state girate anche commedie romantiche, prive di qualsiasi pesantezza drammatica, cercando di rappresentare le tematiche LGBT dal punto di vista della vita quotidiana: \"Amici per gioco, amici per sesso\" 1994), \"Jeffrey\" (1995), \"In cerca di Amy\" (1997) \u00e8 la storia di due amici artisti comici, uno dei quali s'innamora di una collega che gli rivela d'essere lesbica; nonostante lo shock iniziale l'uomo decide di proseguire la sua amicizia con la giovane, \"Baciami Guido\" (1997), \"Trick\" (1999), \"Il club dei cuori infranti\" (2000), \"All Over the Guy\" (2001), \"Eating Out\" (2004) coi successivi sequel, \"Saved!\" (2005) e \"Longhorns\" (2011).\n\"Sideline Secrets\" e \"Dream Boy\", entrambi del 2008, il secondo \u00e8 tratto dall'omonimo romanzo di Jim Grimsley.\n\"A Single Man\" (2009), esordio alla regia per lo stilista Tom Ford, \u00e8 l'adattamento del classico della letteratura gay \"Un uomo solo\" di Christopher Isherwood. \"Judas Kiss\" (2011) con la partecipazione del pornodivo Brent Corrigan.\n\"Keep the Lights On\" (2012), diretto da Ira Sachs.\nRegisti apertamente gay sono Andy Milligan, Clive Barker, noto anche come scrittore, Roland Emmerich (l'autore di \"Stargate\" del 1994).\nNel 2018 il film biografico su Freddie Mercury, intitolato \"Bohemian Rhapsody\", ha ottenuto un successo strepitoso e numerosi premi, tra cui quattro Oscar: uno come miglior attore protagonista a Rami Malek. Nel 2019 \"Rocketman\", ancora un film biografico sulla vita di un musicista omosessuale, Elton John, ha ottenuto numerosi premi tra cui un Golden Globe al protagonista Taron Egerton. Questi due film contribuiscono a ricostruire, sia pure in forma narrativa e non documentaria, alcune caratteristiche dell'impatto avuto da artisti dichiaratamente omosessuali nella musica leggera a partire dagli anni Sessanta soprattutto in Inghilterra ma anche negli Stati Uniti, all'interno di un lungo elenco che potrebbe annoverare, tra gli altri, i Bronski Beat e i Frankie Goes to Hollywood. Resta ancora da esaminare il ruolo della produzione di video musicali dedicati all'omosessualit\u00e0, che in un certo senso possono essere paragonati ai cortometraggi cinematografici (con sceneggiatura, registi, attori eccetera).\nNel 2019, il film Green Book (2018) incentrato sulla duplice emarginazione di un virtuoso del pianoforte sia nero sia omosessuale (Don Shirley), ottenne un notevole successo e vinse tre premi Oscar: miglior film, miglior sceneggiatura originale e attore protagonista (Mahershala Ali).\nL'omosessualit\u00e0 nel cinema europeo.\nCinema tedesco.\nDurante i primi anni della storia del cinema, l'impero tedesco \u00e8 stato il paese pi\u00f9 prolifico nel ritrarre gli omosessuali. Dalla fine della prima guerra mondiale e fino all'avvento di Adolf Hitler al potere nella Germania nazista, \u00e8 stato un fatto frequente che molti film facessero non soltanto allusioni all'omosessualit\u00e0, ma che addirittura questa fosse la loro trama principale.\nSono stati prodotti inoltre decine di documentari e cortometraggi nei primi tre decenni del XX secolo che hanno provato a combattere il disprezzo rivolto nei confronti degli omosessuali, molti dei quali realizzati appositamente per l'Institut f\u00fcr Sexualwissenschaft (Istituto per la Scienza sessuale) creato dal pioniere e attivista del primo movimento omosessuale: il dottor Magnus Hirschfeld.\nUno dei film in cui venne coinvolto Hirschfeld \u00e8 stato \"Anders als die Andern\" (Diversi dagli altri, 1919); diretto da Richard Oswald tratta i temi dell'omofobia e delle persecuzioni causate dal paragrafo 175, un articolo del codice penale tedesco che puniva come crimine l'omosessualit\u00e0 maschile: la storia ruota attorno a un musicista che viene ricattato a causa delle sue preferenze sessuali.\nLa stessa trama verr\u00e0 utilizzata 40 anni dopo in Inghilterra per girare \"Victim\" con Dirk Bogarde (un avvocato che, a causa della legge che perseguita gli omosessuali, \u00e8 sottoposto a un tentativo di ricatto). Bandito quasi subito e in seguito bruciato, fu creduto perduto per sempre fino a quando non ne venne alquanto fortunosamente ritrovata una copia completa negli anni settanta.\n\"Desiderio del cuore\" (Michael o Mika\u00ebl, 1924) di Carl Theodor Dreyer si basa sulla stessa storia del precedente film svedese \"Vingarne\" (Le ali, 1916) di Mauritz Stiller, a loro volta tratti dal romanzo \"Mika\u00ebl\" (1904) dello scrittore danese Herman Bang; un pittore di mezza et\u00e0 d'innamora di uno dei suoi giovani modelli e per un certo periodo di tempo vivono felicemente assieme sotto lo stesso tetto. Le ultime parole dell'uomo in punto di morte saranno: \"Ora posso morire in pace, perch\u00e9 ho visto cos'\u00e8 il vero amore\".\nUn altro film notevole del periodo \u00e8 stato \"Sesso incatenato\" (1928) che racconta la storia d'amore avvenuta tra due uomini in una prigione.\nMa anche al lesbismo si allude pi\u00f9 o meno velatamente in diversi film dell'epoca, ad esempio in \"Zapatas Bande\" (1914) di Urban Gad e \"Non vorrei essere un uomo\" (1918) di Ernst Lubitsch; quest'ultimo \u00e8 la vicenda di una giovinetta che inizialmente ha un carattere e atteggiamento molto da maschiaccio, tanto da farle desiderare d'essere un uomo... alla fine per\u00f2 trover\u00e0 l'amore tra le braccia del suo \"lui\" e ci\u00f2 le far\u00e0 dire \"per fortuna che non sono un uomo!\". Vi \u00e8 nel corso della vicenda un evidente flirt tra lei e un'altra donna, che indossa abiti spiccatamente maschili.\nNel 1928 viene girato \"Il vaso di Pandora\" uno dei classici del film muto e in cui si racconta la storia di una prostituta chiamata Lulu; nel film il personaggio della contessa Geschwitz corteggia apertamente la protagonista, anche se la sua visibilit\u00e0 viene ridotta in maniera significativa rispetto al dramma teatrale omonimo da cui \u00e8 stato tratto per opera di Frank Wedekind.\nMa il primo film davvero apertamente lesbico della storia del cinema \u00e8 \"Ragazze in uniforme\" la cui trama si svolge in un collegio femminile, dove una delle studentesse s'innamora della propria insegnante: il tema delle \"amicizie particolari\" qui si ricollega alla rivolta contro un ordine sociale sentito come opprimente.\nA seguito della costituzione del Terzo Reich la maggior parte di questi film sono stati vietati e il cinema tedesco pat\u00ec cos\u00ec un periodo di silenzio totale verso i temi omosessuali e che sarebbe durato fino alla fine degli anni cinquanta.\n\"Scene di caccia in bassa Baviera\" (1969) narra la vicenda degli abitanti di un paesino montano che si scatenano contro un giovane (Abram) il cui delitto \u00e8 quello \"di starsene alla larga, isolato dalla comunit\u00e0 e dal segreto della propria vita privata\".\nDel 1970 \u00e8 \"Non \u00e8 l'omosessuale ad essere perverso, ma la situazione in cui vive\", diretto da Rosa von Praunheim, considerato uno dei primi film \"militanti\" del neonato movimento LGBT in Europa.\nIl rappresentante pi\u00f9 ricordato del nuovo cinema tedesco \u00e8 Rainer Werner Fassbinder il quale \u00e8 riuscito a trovare un proprio linguaggio personale per mostrare l'omosessualit\u00e0, ponendo una grande enfasi soprattutto sulle relazioni di sadomasochismo in cui uno dei partner sfrutta egoisticamente l'altro e cercando cos\u00ec d'equiparare lo sfruttamento sessuale all'oppressione data dalla societ\u00e0 capitalista.\nUn altro dei suoi film, il postumo \"Querelle de Brest\" (1982) era un adattamento del \"romanzo omonimo\" dello scrittore francese Jean Genet e che includeva scene con forte contenuto sessuale.\n\"Ai cessi in tass\u00ec\" (1980) di e con Frank Ripploh tratta delle vicende di un insegnante omosessuale a Berlino Ovest.\nDel 2004 \u00e8 \"Sommersturm\", una commedia sentimentale sull'innamoramento di un ragazzo nei confronti del suo miglior amico coetaneo nel corso di una vacanza in mezzo ai boschi: esemplare nel descrivere l'omosessualit\u00e0 adolescenziale contemporanea.\n\"Freier Fall\" (2013) racconta la storia di un poliziotto, Marc Borgmann, e della sua relazione segreta con il suo collega, Kay Engel.\nCinema britannico.\n\"Victim\" (1961) prende posizione contro la legge che, punendo con la reclusione gli atti omosessuali, permetteva anche il ricatto e la continua estorsione nei loro confronti. Questo, oltre a esser stato uno dei film pionieri ad aver affrontato il problema della liberalizzazione dei rapporti omosessuali, \u00e8 stato anche il primo ad aver utilizzato la parola \"homosexual\".\nIl film \u00e8 stato accompagnato da polemiche ancor prima delle riprese, in quanto a quel tempo la libera espressione omosessuale era ancora un reato nel Regno Unito (sar\u00e0 depenalizzata solo nel 1967).\nNe \"La stanza a forma di L\" (1962) vi sono per la prima volta tra i personaggi di un film anche un gay e una lesbica.\nNe \"Il servo\" (1963) viene messo in scena il \"fascino equivoco\" esercitato, su un ricco e distinto giovanotto, dal suo cameriere personale.\nIl 1967 si apre con \"Per favore, non mordermi sul collo!\" di Roman Pola\u0144ski, una commedia horror in cui i protagonisti sono il professor Abronsius (un esperto di vampiri) e il suo assistente Alfred. I due si recano nel castello del Conte Von Krolock, un vampiro che ha rapito Sarah, la ragazza di cui Alfred \u00e8 innamorato. Nel castello Alfred viene inseguito dal vampiro Herbert, il figlio omosessuale del Conte: si salver\u00e0 solamente infilandogli trai denti un libro, sfuggendo cos\u00ec al suo \"bacio fatale\".\nIl primo film britannico sul lesbismo \u00e8 stato \"L'assassinio di Sister George\" (1968), il tema cre\u00f2 non poche polemiche tra il grande pubblico.\n\"Domenica, maledetta domenica\", del 1971: un medico omosessuale ama un giovane scultore bisessuale il quale a sua volta ama sia lui che un'assistente sociale. Vengono narrati gli ultimi dieci giorni di questa relazione triangolare; alla fine il giovane si allontana da entrambi, lasciando il medico e la donna soli. Nella pellicola vi \u00e8 il primo bacio omosessuale filmato \"naturalmente\" tra due uomini.\nNel 1976 Derek Jarman incomincia la propria carriera registica con \"Sebastiane\", a seguire \"Caravaggio\" (1986) ed \"Edoardo II\" (1991); il primo era una resa mitica della figura di San Sebastiano, gli altri due si ispirano alle vite del pittore Caravaggio e del re Edoardo II d'Inghilterra. Conclude con \"Wittgenstein\" (1993), sulla vita del filosofo austriaco Ludwig Wittgenstein.\nDel 1984 \u00e8 \"Another Country - La scelta\": l'inglese che ha consegnato dei segreti di stato all'Unione Sovietica \u00e8 un ex studente dell'Universit\u00e0 di Cambridge, umiliato a suo tempo a causa della propria omosessualit\u00e0 \u00e8 ben deciso a vendicarsi dell'ambiente di nascita e dell'intera Civilt\u00e0 occidentale.\nJames Ivory si \u00e8 invece specializzato in film ambientati in et\u00e0 vittoriana e nel primo Novecento tratti per lo pi\u00f9 da romanzi celebri dello scrittore omosessuale E. M. Forster; l'esempio pi\u00f9 noto \u00e8 dato da \"Maurice\" (1987) tratto dall\"'omonimo romanzo\".\nAnche uno dei pi\u00f9 significativi rappresentanti della cinematografia britannica come Stephen Frears si \u00e8 cimentato nel tema in \"My Beautiful Laundrette - Lavanderia a gettone\" (1985, tratto da un racconto di Hanif Kureishi) che racconta della relazione amorosa nata tra un giovane della classe media anglo-pakistano con un ragazzo inglese di classe operaia: Johnny e il suo amante pakistano affrontano le provocazioni razziste e sessiste della societ\u00e0 inglese.\nLo stesso tema viene ripetuto nel 1987 con \"Prick Up - L'importanza di essere Joe\" basato sulla vita reale del drammaturgo Joe Orton e sul rapporto tormentato di questi col ragazzo che ha amato: questi, geloso della riuscita dell'amico e sentendosi frustrato e umiliato finisce con l'ucciderlo nel timore di venire abbandonato\nIl cineasta di origini irlandesi Neil Jordan da invece una visione pi\u00f9 politicizzata raccontando delle difficolt\u00e0 occorse alle persone transessuali sullo sfondo del conflitto in Irlanda del Nord, questo sia ne \"La moglie del soldato\" (1992) che nel successivo \"Breakfast on Pluto\" (2005).\nL'omosessualit\u00e0 \u00e8 presente anche in altri film dell'epoca, con \"Bent\" (1997) e \"Mrs. Dalloway\" (1997) e in pellicole biografiche come \"Wilde\" (1995) e \"Carrington\" (1996).\nUn altro titolo chiave nel cinema britannico degli anni novanta \u00e8 stato \"Beautiful Thing\" (1996), un film riguardante l'amicizia a sfondo omoerotico tra due adolescenti della classe operaia, di cui uno gay e l'altro maltrattato dal padre violento e alcolizzato.\nEsso ha contribuito, assieme al \"coming out\" effettuato da attori come Antony Sher, Simon Callow, Stephen Fry, Rupert Everett e Ian McKellen a rendere il pubblico in generale pi\u00f9 recettivo e interessato ai film a tema LGBT.\n\"Weekend (film 2011)\" (2011), scritto e diretto da Andrew Haigh, narra di una storia d'amore e di desiderio tra due ragazzi molto diversi fra loro.\n\"The Happy Prince - L'ultimo ritratto di Oscar Wilde\" (2018), scritto, diretto e interpretato da Rupert Everett, \u00e8 incentrato sugli ultimi anni della vita di Oscar Wilde, interpretato dallo stesso Everett, e sulle ripercussioni problematiche della sua condanna per omosessualit\u00e0.\nCinema francese.\nIn \"Zero in condotta\" (1933) di Jean Vigo si racconta di una ribellione di convittori in un collegio di provincia: i due principali agitatori, Tabard e Bruel, paiono legati da un'\"amicizia particolare\". I compagni chiamano difatti il primo \"una femmina\" e il direttore non manca di fargli notare che la \"sensibilit\u00e0\" sua e quella del suo \"amichetto\" sono da neuropatici; in una sequenza al rallentatore si pu\u00f2 notare il loro sesso ballare sotto le camicie da notte rialzate.\nNel mediometraggio intitolato \"Un chant d'amour\" (1950), unica incursione nell'ambito del cinema da parte del poeta e scrittore francese omosessuale Jean Genet, vengono mostrate le relazioni amorose che nascono tra detenuti di un carcere; la pellicola, a causa delle scene sessuali esplicite contenute in essa, \u00e8 stata vietata in diversi paesi, ma diventando allo stesso tempo una delle prime espressioni di omoerotismo nel cinema.\n\"Le amicizie particolari\" (1964) diretto da Jean Delannoy e basato sull\"'omonimo romanzo\" parzialmente autobiografico dello scrittore francese gay Roger Peyrefitte; ambientato in un rigoroso collegio cattolico\n\"Je t'aime moi non plus\" del 1975 con Jane Birkin.\nDal punto di vista pi\u00f9 intimo e sensuale, l'omoerotismo \u00e8 presente in varia misura anche in molti film di Andr\u00e9 T\u00e9chin\u00e9 come \"Les Innocents\" (1987), \"Niente baci sulla bocca\" (1991), \"L'et\u00e0 acerba\" (1994), fino ad arrivare a \"I tempi che cambiano\" (2004) e \"I testimoni\" (2007) e al recente \"Quando hai 17 anni\" (2016).\nAllo stesso tempo \"Notti selvagge\" (1993) di Cyril Collard ha avuto ampio successo raffigurando la storia di un giovane uomo affetto da HIV che esercita la prostituzione maschile e che nel contempo continua ad avere una relazione con una ragazza.\nIl rappresentante pi\u00f9 rilevante del cinema gay contemporaneo in Francia \u00e8 Fran\u00e7ois Ozon, un cineasta che \u00e8 stato paragonato al collega spagnolo Pedro Almod\u00f3var per la sua visione apologetica dell'omosessualit\u00e0: relazioni gay sono presenti in molti suoi film, da \"Sitcom - La famiglia \u00e8 simpatica\" (1998) a \"Gocce d'acqua su pietre roventi\" (2000), da \"Il tempo che resta\" (2005) a \"Il rifugio\" (2009) a \"Nella casa\".\n\"A tutta velocit\u00e0\" (1996), \"Le Clan\" (2004) e \"Apr\u00e8s lui\" (2007) di Ga\u00ebl Morel.\nIl franco-svizzero \"F. est un salaud\" (1998) narra la storia d'amore di un ragazzo quindicenne con il giovane cantante tossicodipendente di un gruppo rock.\n\"Quasi niente\" (2000) diretto dal regista gay dichiarato S\u00e9bastien Lifshitz, seguito da \"Wild Side\", ritrae l'omosessualit\u00e0 adolescenziale.\n\"Grande \u00e9cole\" (2004): un ragazzo fino ad allora felicemente fidanzato si scopre molto attratto fisicamente da un compagno di stanza del college.\n\"Tomboy\" (2011) di C\u00e9line Sciamma.\n\"Lo sconosciuto del lago\" (2013) di Alain Guiraudie.\n\"Th\u00e9o et Hugo dans le m\u00eame bateau\" (2016) di Olivier Ducastel e Jacques Martineau \u00e8 un film erotico che racconta la storia di un ragazzo che dopo aver avuto un rapporto a rischio con uno sconosciuto in un club di cruising, cerca di affrontare la cosa con l'aiuto del suo partner sessuale sieropositivo verso il quale svilupper\u00e0 un interesse amoroso. Il film ha vinto molti premi nel settore, tra i quali il prestigioso Teddy Award del Festival internazionale del cinema di Berlino.\n\"120 battiti al minuto\" (2017) di Robin Campillo racconta l'attivit\u00e0 dell'Act-Up Paris che ha voluto sensibilizzare l'opinione pubblica sull'AIDS. Il film \u00e8 stato selezionato per rappresentare la Francia ai premi Oscar 2018 nella categoria Oscar al miglior film in lingua straniera.\nCinema italiano.\nIl regista Vittorio Caprioli accenna brevemente all'omosessualit\u00e0, nel 1962, in \"Parigi o cara\". Lo stesso regista, negli anni settanta, girer\u00e0 uno tra i film a tematica gay tra i pi\u00f9 famosi della produzione italiana: \"Splendori e miserie di Madame Royale\" con un Ugo Tognazzi che interpreta magistralmente la parte di un gay dalle movenze affettate e decisamente effeminato. La pellicola ebbe un notevole successo, anche se l'epilogo \u00e8 tragico: \"Madame Royale\" verr\u00e0 ucciso alla fine del film e il cadavere vestito da donna sar\u00e0 ripescato nelle acque di un lago.\nUno dei registi pi\u00f9 importanti della storia del cinema italiano \u00e8 stato Luchino Visconti, apertamente bisessuale e tra i fondatori del neorealismo, evolutosi col tempo a uno stile pi\u00f9 personale ed estetico e in cui \u00e8 pi\u00f9 frequente la presenza di personaggi omosessuali e di una forte atmosfera omoerotica.\nNe \"La caduta degli dei\" (1969) egli fa una ricostruzione della notte dei lunghi coltelli e un'associazione tra omosessualit\u00e0 e cultura di destra.\nTuttavia la sua opera pi\u00f9 iconica rimane \"Morte a Venezia\" (1971), adattamento cinematografico ispirato dal racconto lungo di Thomas Mann \"La morte a Venezia\", in cui un compositore ispirato sia a Gustav Mahler che a Friedrich Nietzsche rimane ossessionato dalla bellezza di un adolescente finendo con l'innamorarsene perdutamente.\n\"Ludwig\" (1973) racconta la tragica vicenda esistenziale del re Ludovico II di Baviera.\nL'omosessualit\u00e0 \u00e8 anche uno dei temi determinanti nel cinema di Pier Paolo Pasolini, che l'ha declinata in senso politico presentandola come l'opposto dello stile di vita borghese; \"Teorema\" (1968) mostra una famiglia borghese in cui via via tutti i suoi membri - madre, padre, figlio e figlia - s'innamorano di un misterioso ospite giunto improvvisamente in mezzo a loro.\nNella Trilogia della vita composta da \"Il Decameron\" (1971), \"I racconti di Canterbury\" (1972) e \"Il fiore delle Mille e una notte\" (1974) vengono adattati alcuni classici letterari attraverso cui si mostra soprattutto l'erotismo della loro narrazione.\nIl suo ultimo film \u00e8 stato anche il pi\u00f9 controverso: in \"Sal\u00f2 o le 120 giornate di Sodoma\" (1975), uscito due settimane dopo l'assassinio di Pasolini, egli viene a fondere l'Italia della repubblica di Sal\u00f2 con la filosofia del marchese de Sade, mostrando scene di stupro, umiliazione erotica, coprofagia e tortura.\nSe Visconti e Pasolini fecero dell'omosessualit\u00e0 una parte importante del loro discorso artistico, altri registi come Franco Zeffirelli e Bernardo Bertolucci l'hanno invece menzionata meno frequentemente o solo con allusive atmosfere intrise di omoerotismo: basti solo pensare alla rappresentazione fortemente estetica e tutta incentrata sui personaggi maschili in \"Romeo e Giulietta\" (1968), \"Fratello sole, sorella luna\" (1972) e \"Ges\u00f9 di Nazareth\" (1977).\nDi tutti i film di Bertolucci quello pi\u00f9 apertamente d'impronta omoerotica \u00e8 \"Il conformista\" (1970) (ispirato dall'omonimo romanzo di Alberto Moravia), in cui un uomo negli anni Trenta in Italia nega la sua autentica sessualit\u00e0 sposando una donna e aderendo al fascismo per il desiderio di cancellare, integrandosi nell'ordine del partito, un'esperienza omosessuale di giovent\u00f9.\nIn Profondo Rosso di Dario Argento, Carlo, il coprotagonista del film, \u00e8 omosessuale. \n\"Una giornata particolare\" di Ettore Scola (1977) mostra l'amicizia tra una casalinga interpretata da Sofia Loren e sposata con un membro fanatico del Partito Nazionale Fascista, e un omosessuale interpretato da Marcello Mastroianni e che rappresenta l'opposto esatto di suo marito.\nDi notevole interesse la coproduzione franco-italiana \"Il vizietto\" del 1978, interpretata da Michel Serrault e Ugo Tognazzi, nel quale il regista \u00c9douard Molinaro ripropone, ancora una volta, l'omosessuale effeminato in chiave comica.\n\"Ernesto\" (1979) tratto dall\"'omonimo romanzo\" autobiografico del poeta triestino Umberto Saba, \u00e8 uno dei primi film italiani che tratta il tema dell'omosessualit\u00e0 da un punto di vista decisamente neutro, cos\u00ec come \"Dimenticare Venezia\", film in cui il rapporto amoroso di Nicola (Nicky) col suo giovane compagno Picchio (Sandro), viene descritto in maniera naturale, non lesinando diversi nudi frontali maschili, fatto insolito per il cinema italiano dell'epoca.\n\"Gli occhiali d'oro\" (1987), adattamento dell'omonimo romanzo di Giorgio Bassani, racconta la triste storia di un dottore di mezza et\u00e0 costretto a nascondere la propria affettivit\u00e0 nel periodo immediatamente precedente alla seconda guerra mondiale.\n\"Mery per sempre\" (1989) narra, tra le altre, la vicenda di una giovane transessuale.\nNegli anni novanta il regista Pappi Corsicato tratta il tema dell'omosessualit\u00e0 in film quali I buchi neri e I vesuviani, con il tipico tocco surreale dell'autore.\nIl testimone di rappresentante del cinema gay italiano lo raccolse a met\u00e0 degli anni novanta il cineasta turco-italiano Ferzan \u00d6zpetek, il quale ha realizzato tutta una serie di opere il cui comune denominatore \u00e8 l'amore omosessuale: \"Il bagno turco\" (1997), \"Le fate ignoranti\" (2001), \"La finestra di fronte\" (2003) e \"Mine vaganti\" (2010).\nNegli anni 2010, nel cinema italiano si diffonde la presenza del tema omosessuale sia attraverso film in cui personaggi omosessuali hanno un rilievo centrale, come nella commedia \"Scusate se esisto!\" (2014), sia tramite storie incentrate su \"coming out\" e accettazione, come nei film \"Diverso da chi?\" (2009), \"Come non detto\" (2012), e \"Io e lei\" (2015).\n\"Gli anni amari\" (2019) di Andrea Adriatico restituisce sul piano cinematografico la centralit\u00e0 della figura di Mario Mieli nella formazione del movimento omosessuale italiano.\nCinema spagnolo.\nEloy de la Iglesia \u00e8 stato uno dei maggiori esponenti del Cinema quinqui spagnolo, e Ventura Pons.\nPer quanto riguarda il cinema di Pedro Almod\u00f3var, il tema dell'omosessualit\u00e0 \u00e8 presente praticamente in tutti i suoi film, anche se ve ne sono quattro in cui rappresenta la spina dorsale della trama: \"Labirinto di passioni\" (1982), \"L'indiscreto fascino del peccato\" (1983), \"La legge del desiderio\" (1987) e \"La mala educaci\u00f3n\" (2005).\nDel 2000 \u00e8 la commedia \"Kr\u00e1mpack\" la quale narra l'estate trascorsa assieme da due adolescenti, uno gay e innamorato dell'amico, l'altro irrimediabilmente eterosessuale.\nNel resto d'Europa.\nGli svedesi \"Pensione Oskar\", \"Sebastian\" (1995) e \"Patrik 1,5\" (2008); quest'ultimo \u00e8 una commedia drammatica in cui una coppia gay che desidera adottare un figlio, per un errore nella stampa delle pratiche si vedono entrare in casa non un bambino di un anno e mezzo come pensavano, bens\u00ec un quindicenne problematico e con forti pregiudizi omofobi.\nIl danese \"Du er ikke alene\" (Tu non sei solo, 1978): in una scuola di recupero estiva imperniata a una forte impostazione cristiana sboccia l'amore tra uno studente sedicenne e il figlio dodicenne del preside.\nL'islandese \"101 Reykjav\u00edk.\"\nI norvegesi \"S\u00f8nner\" (Figli, 2006), che affronta il tema dell'accusa di pedofilia, e \"Mannen som elsket Yngve\" (2008).\nGli olandesi \"Voor een verloren soldaat\" (Per un soldato perduto, 1992) e \"Jongens\" (2014): nel primo viene raccontata la relazione amorosa tra un ragazzino e un giovane soldato canadese, ambientato temporalmente nel 1945; nel secondo viene descritto il cammino di auto-consapevolezza di un quindicenne che si sente attratto dai ragazzi suoi coetanei.\nIl ceco \"Mandragora\" (1997).\nL'ungherese \"B\u00e1thory\" (2008).\nLo svizzero \"Gar\u00e7on stupide\" (2004).\nOmosessualit\u00e0 nel cinema latino americano.\nI messicani \"Do\u00f1a Herlinda y su hijo\" (1985) e \"Y tu mam\u00e1 tambi\u00e9n\" (2001)\nIl cubano \"Fragola e cioccolato\" (1994). Anche se di produzione statunitense \"Prima che sia notte\" (2000) \u00e8 ambientato a Cuba e girato in spagnolo; racconta la vita dello scrittore Reinaldo Arenas e la persecuzione contro gli omosessuali attuata da Fidel Castro.\nIl peruviano \"No se lo digas a nadie\" (1998).\nL'argentino \"Plata quemada\" (2000).\nIl venezuelano \"Azul y no tan rosa\" (2012), la prima e propria pellicola cinematografica a tematica LGBT prodotta nel paese ed entrata nel circuito commerciale di massa; racconta il difficile rapporto di un fotografo gay col figlio adolescente avuto a 15 anni da una compagna di scuola e che non vedeva da ben cinque anni: dovr\u00e0 riuscire a superare, per\u00f2, anche le drammatiche conseguenze di un brutale pestaggio subito dal compagno medico.\nIl brasiliano \"Hoje eu quero voltar sozinho\" (2014)\nProduzioni cinematografiche asiatiche.\nDalla met\u00e0 circa degli anni novanta si \u00e8 verificato un vero e proprio boom sia di film veri e propri sia di dorama live action (adattamenti di serie televisive di manga e/o anime a tematica LGBT provenienti dall'estremo Oriente): queste produzioni sono soprattutto giapponesi, ma non solo, non mancano difatti pellicole create in Corea del Sud, Taiwan, Hong Kong, Filippine e Thailandia.\nNella maggioranza dei casi, per chi \u00e8 abituato agli standard del cinema occidentale, potrebbero anche apparir come viziati da esagerata ingenuit\u00e0; ma proprio questa risulta esser la loro specialissima caratteristica. V'\u00e8 poi da sottolineare l'estrema lentezza del cinema asiatico rispetto all'iper-velocit\u00e0 a cui ci ha abituato quello europeo e americano, che ad alcuni pu\u00f2 risultar insostenibile. Pochissimi di questi film sono giunti fino a noi, doppiati o comunque disponibili in DVD sottotitolati; per il resto vengono raccolti e tradotti da appassionati in fansub specializzati; soprattutto di lingua spagnola, ma anche in russo e arabo.\nIl vietnamita \"Lost in Paradise\" (2011), la prima pellicola cinematografica a forte impatto commerciale a tematica LGBT mai prodotta nel paese.\nCinema cinese e taiwanese.\nL'omosessualit\u00e0 \u00e8 stata ampiamente ritratta nell'arte cinese, ma a seguito della creazione della Repubblica popolare cinese nel 1949 \u00e8 diventata qualcosa di illegale. Dopo la morte di Mao Tse Tung (1976) un poco alla volta il parere sopra l'omosessualit\u00e0 \u00e8 cambiato e si \u00e8 venuto a verificare un progresso, rappresentato ad esempio dalla depenalizzazione della sodomia (1997) e dalla rimozione dell'omosessualit\u00e0 dalla lista delle malattie mentali (2001).\nI riferimenti pi\u00f9 antichi presenti nei film cinesi sono rappresentati da The Big Road (\"La grande autostrada\" del 1934) diretto da Sun Yu, un film muto ambientato durante la guerra sino-giapponese che racconta la vita di un gruppo di uomini impegnati nella costruzione di una strada strategica per lo sviluppo della scena del conflitto in corso; e \"Due sorelle\" (1965, di Xie Ying), un dramma che narra la vicenda di due donne di una compagnia d'opera in viaggio nel 1935.\nMa \u00e8 con \"Addio mia concubina\" (1993, di Chen Kaige, dramma storico che racconta di un triangolo amoroso tra due attori di teatro dell'Opera di Pechino e una prostituta, che l'omosessualit\u00e0 torna ancora una volta al centto della scena nella filmografia cinese.\nQuesti tre film sono un punto di riferimento per il pi\u00f9 noto regista di tematiche gay cinese, Stanley Kwan di Hong Kong, ampiamente riconosciuto nel suo paese. Il suo primo film intitolato \"Nu ren xin\" (\"Donne\", 1985) abborda il tema omosessuale in una maniera del tutto nuova attraverso un gruppo di amiche divorziate.\nIn \"Ren Zai Niu Yue\" (\"Luna piena a New York\", 1989) appaiono le vicende molto diverse di tre lesbiche cinesi residenti a New York, dove viene messo in evidenza il rapporto tra la cultura cinese e l'omosessualit\u00e0. Anche in Hold You Tight (1997) si affaccia nuovamente il tema mostrando il deterioramento della relazione tra una donna e suo marito, il quale incomincer\u00e0 un'avventura con il guardiano di una piscina.\n\"Lan Yu\" (2001), una storia d'amore tra due uomini nella Cina del 1989 che esplora il mondo della prostituzione maschile; un imprenditore di successo assume giovani ragazzi per il sesso e finisce con l'incontrare Lan Yu, inesperto e appena giunto a Pechino per studiare architettura.\nMa il film gay cinese che ha acquistato maggior importanza in occidente \u00e8 stato \"Happy Together)\" (1997) diretto da Wong Kar-Wai che ha ottenuto la Palma d'oro al Festival di Cannes. \u00c8 il tortuoso rapporto d'amore tra due uomini cinesi sopravvissuti in ambienti marginali di Buenos Aires; uno dei suoi due protagonisti, Leslie Cheung, non ha esitato a rendere pubblica la sua omosessualit\u00e0 pur essendo un idolo per gli adolescenti nel suo paese.\nDong gong xi gong (1996, di Yuang Zang) in cui il rapporto di sadomasochismo tra un giovane scrittore gay e la polizia mette in mostra la difficolt\u00e0 di essere omosessuale nella Cina contempiranea. In chiave sitcom \u00e8 invece \"N\u00e1nn\u00e1n n\u01dan\u01da\" (1999, di Liu Bingjian) in cui viene mostrato l tentativo di matrimonio combinato da parte di un giovane il quale per\u00f2 non mostra alcun interesse ad avere buoni risultati con le donne.\n\"Looking for Rohmer\" (Wang Chao, 2013) \u00e8 una co-produzione franco-cinese che \u00e8 riuscita a ottenere il permesso da parte delle autorit\u00e0 per la proiezione senza alcuna censura; mostra la storia d'amore tra due uomini - un francese e un cinese - nel corso di un viaggio in Tibet.\nNel frattempo il cinema taiwanese non ha prodotto una serie di film su temi gay, ma un titolo di grande impatto in tutto il mondo \u00e8 stata senza dubbio la coproduzione taiwanese-statunitense \"Il banchetto di nozze\" (1992) di Ang Lee, il primo approccio del regista con la tematica e che ha ottenuto l'Orso d'oro al Festival di Berlino. Il film racconta le nozze di convenienza di un emigrante asiatici a New York con una donna, cercando di nascondere alla famiglia la relazione d'amore consolidata con un giovane newyorkese.\nCinema filippino.\nA partire dalla met\u00e0 degli anni '50 del XX secolo possiamo trovare film comici con personaggi LGBT prodotti nelle Filippine; la pellicola pionierista \u00e8, in questo senso, \"Jack and Jill\" (di Mar Torres, 1955). Dalla fine degli anni '70 s'incominciano a mostrare dei ritratti pi\u00f9 veri delle persone omosessuali, soprattutto in produzioni drammatiche, commedie o film di stile exploitation.\nNella vasta filmografia del regista Gil Portes ci sono film con sentori di attivismo LGBT come ad esempio \"Miguel/Michelle\" (del 1998), che mostra un giovane uomo emigrante negli Stati Uniti d'America e che in anni pi\u00f9 tardi \u00e8 tornato a casa propria dopo un'operazione di riassegnamento sessuale, oppure \"Markova: Comfort Gay\" (del 2000), che si concentra su un gruppo di giovani i quali, durante l'occupazione giapponese a seguito della campagna delle Filippine (1941-1942), sono costretti ad avere rapporti sessuali con i soldati dell'esercito giapponese come unico modo per sopravvivere in mezzo alla guerra.\nUn altro regista importante \u00e8 Carmelo \"Mel\" Chionglo con \"Midnight Dancers\" (\"Sibak\", del 1994) che offre la storia di tre giovani e attraenti fratelli che di lavoro fanno i \"go-go dancers\" e in certe occasioni capita loro anche di prostituirsi, riflettendo anche i principali problemi della societ\u00e0 filippina come la corruzione della polizia.\nCinema giapponese.\nLa filmografia di tematiche LGBT in Giappone \u00e8 stata rappresentata in diverse occasioni e con vari approcci principalmente a partire dagli anni '80 del XX secolo. Il primo film che come tema centrale ha affrontato questo argomento \u00e8 considerato un cult: \"Beautiful Mystery\" del 1983 diretto da Genji Nakamura. Gli indirizzi in chiave parodistica e comica sono un fatto reale in questa pellicola; la storia narra del suicidio rituale attraverso seppuku dello scrittore Yukio Mishima, candidato in diverse occasioni al Premio Nobel per la letteratura nonch\u00e9 omosessuale mai dichiaratosi pubblicamente, il tutto visto attraverso gli occhi di un giovane studente di nome Shinoara, attratto dall'esercito privato creato da Mishima. Il ragazzo scopre ben presto che, dopo lunghe ore di addestramento militare estenuante, i soldati praticavano continue orge a letto tra di loro. Nakamura \u00e8 un prolifico regista giapponese di film per adulti, mercato a cui era originariamente diretto anche questo film, ma che in seguito \u00e8 stato mostrato in diversi festival LGBT e nel circuito commerciale.\nUno dei pi\u00f9 importanti registi giapponesi fu Nagisa \u014cshima (1932-2013). Direttore di straordinaria sensibilit\u00e0 e produttore di alcuni dei film giapponesi maggiormente internazionali, come ad esempio \"Ecco l'impero dei sensi\" (1976) o \"L'impero della passione\" (1978), e acclamato sia in patria sia all'estero, ha guadagnato un ampio riconoscimento in festival internazionali come il festival di Cannes. La tematica omosessuale \u00e8 particolarmente presente in due delle sue produzioni: \"Furyo\" (1983) e \"Tab\u00f9 - Gohatto\" (1999).\nDavid Bowie nella prima pellicola ha assunto uno dei ruoli pi\u00f9 importanti assieme a Ry\u016bichi Sakamoto e Takeshi Kitano, egli si trova in un campo di prigionia giapponese durante la seconda guerra mondiale; il capitano Yanoi impone valori come la disciplina, l'onore e la gloria in autentico stile giapponese, ma in realt\u00e0 il suo zelo nasconde un'omosessualit\u00e0 repressa e rivelarlo equivarrebbe al disonore. Jack inaspettatamente, un soldato britannico catturato in combattimento, \u00e8 destinato al campo sotto gli ordini di Yanoi, catalizzando tutte le energie e i desideri del capitano.\nL'ultima pellicola di Oshima \u00e8 stata Gohatto; esso rompe il tab\u00f9 dell'omosessualit\u00e0 nel mondo dei samurai mostrando scene d'intenso erotismo e la forma di lotta del kend\u014d come fosse una danza di seduzione. Basato su due romanzi brevi di Ruorato Shiba, la storia viene ambientata nella primavera del 1865 in una scuola di formazione per samurai durante il periodo Bakumatsu; la milizia Shinsengumi \u00e8 alla ricerca di nuove reclute da far diventare guerrieri. Il comandante e il tenente sorvegliano il duro processo di formazione e che richiede che ogni aspirante debba affrontare l'uomo migliore della milizia, ma con l'arrivo di un adolescente di una bellezza mozzafiato viene piantato tra i giovani samurai il seme del desiderio, della gelosia, della passione e della morte.\n\"Summer Vacation 1999\" (di Sh\u016bsuke Kaneko, 1988) \u00e8 un film indipendente basato sul manga pubblicato nel 1974 \"Il cuore di Thomas\". Narra delle vacanze estive di tre ragazzi i quali sono rimasti da soli senza adulti che controllino a contatto nel collegio in cui studiano: tra due di loro emerge una relazione d'amore.\n\"Kira Kira Hikaru\" (Twinkle, del 1992) per la regia di Joji Matsuoka racconta della forte pressione sociale subita da una donna emotivamente instabile, alcolizzata e troppo vecchia per sposarsi e di un medico gay; assieme a uno studente, con cui il medico ha avuto un rapporto, nasce tra i tre la storia di un'avventura indescrivibile di amicizia e amore.\nIl regista Ry\u014dsuke Hashiguchi ha pi\u00f9 volte affrontato le tematiche omosessuali nei suoi film, conosciuto attraverso il suo esordio cinematografico di maggior successo \"A Touch of Fever\" (Hatachi non binetsu, del 1993). Tatsuro \u00e8 uno studente di college e Shinichir\u00f4 uno studente di liceo; per motivi differenti si sono edicati entrambi alla prostituzione maschile e fra i due si forgia presto una solida amicizia che arriva fino al punto da farli convivere insieme, spingendo presto il ragazzo a innamorarsi del giovane uomo. Shinichir\u00f4 si rifiuta per\u00f2 di ammettere i loro reciproci sentimenti e perde cos\u00ec l'occasione di rivelarli a Tatsuro.\nIl successo che ebbe a ottenere con questo film permise a Hashiguchi di affrontare nuove produzioni come \"Nagisa no Shindobaddo\" (1995) che narra la storia di Ito, un timido ragazzo di seconda media attratto dal suo compagno di classe e miglior amico Yoshida, il quale non \u00e8 a conoscenza dei sentimenti pi\u00f9 intimi di Ito. \"Hush!\" (2001) parla di un nuovo modello di famiglia che emerge tra Asako, una giovane donna depressa sempre distante e ostile con le persone che gli stanno intorno la quale, dopo aver incontrato Naoya e Katsushiro, una giovane coppia gay che gli propone di avere un figlio con uno di loro. La storia fra il terzetto riuscir\u00e0 e l'amore, l'amicizia e la comprensione cominciano a fiorire intorno a loro.\n\"800 Two Lap Runners\" (1994) diretto da Ry\u016bichi Hiroki \u00e8 una storia di rivalit\u00e0 sportiva tra due corridori di atletica leggera delle scuole superiori; provenienti da culture e classi sociali differenti sembrano uniti solamente dal loro presunto interesse per le donne, ma dopo essersi incontrati scoprono una pulsione che li porta ognuno ad amare l'altro.\nIl controverso e prolifico regista Takashi Miike ambienta il suo \"Blues Harp\" (1998) nei sobborghi e nell'ambiente della mafia giapponese. Mentre si trova in fuga da un clan rivale yakuza Kenji si nasconde in un vicolo e l\u00ec incontra il cameriere Chuji che, quella stesa notte, accoglie il fuggiasco in camera sua e, nonostante siano appartenenti a clan contrapposti s'impegnano in un intenso rapporto d'amicizia.\nIn \"Big Bang Love, Juvenile A\" (46-okunen no koi, del 2006) narra della relazione e del rapporto di stima e di affetto che nasce in carcere tra Jun, un giovane introverso che lavora in un bar, e il compagno assassino che ha violentato e ucciso Shiro, un prigioniero che esercitava la violenza per diventare il leader incontrastato. Bloccati nella stessa prigione e nonostante le differenze apparenti tra i due s'instaura uno stretto rapporto interrotto da un delitto misterioso.\nL'esordio alla regia di Akira Ogata ha avuto luogo con il film \"Boy's Choir\" (Dokuritsu shonen Gasshoudan, del 2000), il dramma di un gruppo di adolescenti detenuti in un orfanotrofio cattolico nel decennio travagliato degli anni '70. Michio \u00e8 un quindicenne il cui padre balbuziente muore all'improvviso, viene pertanto inviato nell'orfanotrofio cattolico poco distante; presto conosce Yasuo, un ragazzo dall'aspetto effeminato, che \u00e8 la principale voce del coro. Egli canta per prepararsi al concorso corale nazionale, ma il caos politico dei tempi arriva a influenzare il loro rapporto. Il film \u00e8 stato presentato al festival di Berlino e il suo direttore ha vinto il \"New Directors Award\" dalla \"Directors Guild of Japan\".\nIn un'atmosfera complessa, obsoleta e bizzarra si snoda \"Mayonaka senza Yaji-san Kita-san\" (2005, di Kankur\u014d Kud\u014d). \u00c8 un film d'avventura con una coppia di samurai gay del periodo Edo, Yaji e Kita i quali anelano a sfuggire dalla loro esistenza noiosa; quando hanno abbastanza fiducia in s\u00e9 stessi per proclamare il loro reciproco amore, salgono su una moto e fuggono in cerca di avventura fino a effettuare il pellegrinaggio al santuario di Ise. Entrambi sperano che il viaggio li porter\u00e0 alla felicit\u00e0 e Yaji di essere in grado di lasciare la dipendenza che deve all'eroina e alle pillole.\n\"Mezon do Himiko\" (2005) diretto da Isshin Inudo presenta un dramma ambientato in una casa per anziani gay e parla di Saori e del figlio omosessuale di uno degli anziani che medita la morte imminente del vecchio.\n\"Sukitomo\" (di Mitshuhiro Mihara, 2006) propone un triangolo amoroso insolito tra il giovane Aoi, membro di una squadra di boxe che \u00e8 al suo terzo anno di college, Yoshiko, il suo migliore amico e che sembra pi\u00f9 un fratellino anche se questo sente qualcosa di pi\u00f9 per lui di una semplice amicizia, e la sorella Misao, che vuole anche lei il suo amore in segreto ed \u00e8 gelosa della sua relazione con Yoshiko.\nIl film indipendente \"Itsuka no kimi e\" di Kei Horie (2207) \u00e8 la storia incentrata su Noburu, studente di fotografia dalla personalit\u00e0 introversa, e il suo popolare compagno di classe Hayase; questi durante un'escursione subisce un incidente e Noboru gli viene in soccorso salvandogli la vita e senza quasi rendersene conto gli pratica la respirazione artificiale bocca a bocca, dando cos\u00ec presto luogo alle interpretazioni errate dei compagni. Ma ora Hayase comincia a provare dei forti sentimenti nei confronti di Noboru cercando di rompere la corazza che circonda i giovani.; quando Hayase ha incontrato il fratello gemello di Noboru, Ryu, un ragazzo estroverso e divertente, Hayase ci vuole fare amicizia anche se i sentimenti di Hayase cominciano a farsi sempre pi\u00f9 confusi. Tuttavia ben presto si scopre una terribile verit\u00e0 dietro la vita dei due gemelli.\nCinema thailandese.\nI thailandesi \"The Iron Ladies\" (2001), \"Beautiful Boxer\" (2004), \"Bangkok Love Story\" (2007), \"The Love of Siam\", \"My Bromance\" (2014) e \"Water Boyy\" (2015).\nNel resto del mondo.\nGli israeliani \"Yossi &amp; Jagger\" (2002), \"Camminando sull'acqua\" (2004) e \"Yossi\" (2012), tutti e tre per la regia di Eytan Fox. \"Out in the Dark\" (2012).\nL'australiano \"Head On\", \"Holding the Man e \"Priscilla - La regina del deserto\" (\"The Adventures of Priscilla, Queen of the Desert\") 1994 diretto da Stephan Elliott,\"\nI canadesi \"Hustler White\" (1997) di Bruce LaBruce, \"Lilies\" (1996), \"C.R.A.Z.Y.\" (2005) e soprattutto \"J'ai tu\u00e9 ma m\u00e8re\" e \"Les amours imaginaires\" di e con l'attore-regista gay Xavier Dolan. In \"Jet Boy\" (2001) un tredicenne \u00e8 costretto a prostituirsi per procurare la droga alla madre tossicodipendente\nIl sudafricano \"Skoonheid\" (2011).\nFestival e premi cinematografici LGBT.\nAccanto alla produzione di film, negli anni settanta del XX secolo incomincia a svilupparsi l'idea di un festival cinematografico dedicati alle tematiche LGBT. Negli Stati Uniti d'America, nel 1976, viene fondato dall'associazione \"Frameline\" il \"San Francisco International LGBT Film Festival\", manifestazione che oggi \u00e8 in grado di attrarre dai sessantamila agli ottantamila spettatori e che detiene il primato di pi\u00f9 grande rassegna cinematografica LGBT. Qualche anno pi\u00f9 tardi, nel 1982, sempre negli Stati Uniti d'America, a Los Angeles, nasce l'Outfest.\nIl primo festival internazionale europeo a tematica LGBT nasce negli anni ottanta a Torino. Si tratta del Torino GLBT Film Festival - Da Sodoma a Hollywood, noto anche con il nome Togay, e fondato nel 1986. Nello stesso periodo hanno inizio come rassegne cinematografiche il London Lesbian and Gay Film Festival e il Festival MIX Milano. L'anno successivo, nel 1987 in Germania alla Berlinale viene introdotto il Teddy Awards, premio dedicato alla cinematografia gay e assegnato per la prima volta a Pedro Almod\u00f3var per il suo film \"La legge del desiderio\", con Antonio Banderas. Sulla scorta del modello berlinese, nel 2007, alla Mostra internazionale d'arte cinematografica di Venezia, viene introdotto il Queer Lion premio collaterale dedicato al miglior film a tematica gay, lesbica, bisessuale, trans* o queer. Nasce nel 2011 infine il Sicilia Queer Filmfest, primo festival internazionale di cinema LGBT e nuove visioni, che si svolge a Palermo nel mese di giugno.\nLa sempre maggior attrazione dei paesi economicamente sviluppati verso il cinema gay ha portato al crescente sviluppo di festival a tema omosessuale, quando, soprattutto sul finire degli anni ottanta e l'inizio degli anni novanta, sono stati fondati diversi eventi culturali di questo tipo. La nazione che ha avuto il pi\u00f9 grande proliferare di festival sono stati gli Stati Uniti d'America. Sono statunitensi l'Out on Film di Atlanta del 1987, il Tampa International Gay and Lesbian Film Festival e il Rainbow Film Festival di Honolulu del 1989, il Reel Affirmations di Washington del 1991, il North Carolina Gay &amp; Lesbian Film Festival di Durham e il Philadelphia International Gay &amp; Lesbian Film Festival del 1995, il Seattle Lesbian &amp; Gay Film Festival del 1996, lo Houston Gay and Lesbian Film Festival del 1997 e il Southwest Gay and Lesbian Film Festival di Albuquerque del 2003.\nNel resto dei paesi ricchi sono stati fondati i canadesi Reel Pride di Winnipeg del 1987, il Vancouver Queer Film Festival del 1988, l'Inside Out Film and Video Festival di Toronto nel 1991 e il Fairy Tales International Gay &amp; Lesbian Film Festival di Calgary del 1997, l'australiano Melbourne Queer Film Festival e il finlandese Vinokino di Turku del 1991, l'irlandese Dublin Lesbian and Gay Film Festival del 1992, il giapponese Tokyo International Lesbian &amp; Gay Film Festival del 1992, il sudafricano Out In Africa South African Gay and Lesbian Film Festival di Johannesburg e Citt\u00e0 del Capo del 1994, lo spagnolo LesGaiCineMad di Madrid nel 1995, il portoghese Lisbon Gay &amp; Lesbian Film Festival nel 1996; gli svizzeri il Pink Apple di Zurigo e Queersicht di Berna, entrambi del 1997.\nSolo nel XXI secolo sono invece nati i primi festival in stati economicamente in via di sviluppo come il rumeno Serile Filmului Gay di Cluj-Napoca del 2003, il russo International Gay and Lesbian Film Festival \u00abSide by Side\u00bb del 2008 e l'indiano Kashish - Mumbai International Queer Film Festival del 2010."}
{"id": "876459", "revid": "287204", "url": "https://it.wikipedia.org/wiki?curid=876459", "title": "SHU", "text": ""}
{"id": "876462", "revid": "599013", "url": "https://it.wikipedia.org/wiki?curid=876462", "title": "Shw", "text": ""}
{"id": "876464", "revid": "599013", "url": "https://it.wikipedia.org/wiki?curid=876464", "title": "Shx", "text": ""}
{"id": "876465", "revid": "256896", "url": "https://it.wikipedia.org/wiki?curid=876465", "title": "Teorie dello sviluppo regionale", "text": "Le teorie dello sviluppo regionale fanno riferimento a matrici disciplinari diverse, tra le quali prevalgono l'economia urbana e regionale e la geografia economica, pi\u00f9 propriamente nelle declinazioni della geografia dello sviluppo e della geografia regionale. Tuttavia, a partire dagli anni Settanta, il paradigma dello sviluppo regionale si arricchisce dei contributi derivanti dall'economia applicata interessata al fenomeno dei distretti industriali e dalla \"planning theory\". Questo corpus teorico multidisciplinare si prefigge di descrivere e spiegare i meccanismi dello sviluppo (non solo la crescita economica) nella dimensione territoriale, affrontando le questioni dello sviluppo ineguale, delle relazioni centro-periferia e dello sviluppo endogeno.\nTeoria degli stadi di sviluppo.\nLa \"teoria degli stadi di sviluppo\", portata avanti negli anni cinquanta da Walt Whitman Rostow, suggerisce che vi siano degli stadi in cui una economia regionale si sviluppi e raggiunga un ottimo livello di salari e la piena occupazione.\nSe una regione si blocca in uno di questi stadi si parla di sottosviluppo.\nTeoria della base di esportazione.\nSecondo la \"teoria della base di esportazione\", l'economia di una regione si basa sulle esportazioni, le uniche attivit\u00e0 che possano dare impulso alle importazioni e quindi ad aumentare la ricchezza del territorio. Le fonti delle esportazioni portate a termine fuori dai confini regionali sono dette attivit\u00e0 \u00abdi base\u00bb, tutte le altre di \u00abservizio\u00bb o \u00abnon di base\u00bb.\nModello neoclassico di sviluppo regionale.\nIl \"modello neoclassico di sviluppo regionale\" sostiene che il pi\u00f9 importante fattore dell'economia sia l'offerta (capitale e lavoro). Secondo i teorici, vi sono due correnti contrapposte: il lavoro si trasferisce dalle regioni pi\u00f9 povere a quelle pi\u00f9 ricche, mentre il capitale percorre un cammino inverso. In questo modo, si arriver\u00e0 ad un livellamento della condizione di vita delle due regioni.\nModello neokeynesiano di sviluppo cumulativo.\nIl \"modello neokeynesiano di sviluppo cumulativo\", il cui nome deriva dall'economista John Maynard Keynes, sostiene che le teorie sullo sviluppo regionale devono prendere in considerazione che l'economia non \u00e8 lineare n\u00e9 spontanea, \u00e8 discontinua e non d\u00e0 punti di riferimento equilibrati. Tutto ci\u00f2 genera un relativismo: le teorie non possono essere generali perch\u00e9 in ogni regione vi sono delle peculiarit\u00e0 che le rendono uniche.\nIl modello neokeynesiano si contrappone ulteriormente al modello neoclassico perch\u00e9 sostiene che la migrazione della popolazione dalle zone pi\u00f9 povere a quelle pi\u00f9 ricche generi ulteriori squilibri che portano le prime ad impoverirsi, perdendo la domanda interna e le forze migliori, e le seconde ad arricchirsi, aumentando la propria capacit\u00e0 produttiva, il mercato interno e nuovo sviluppo.\nTeoria dei poli di sviluppo.\nLa \"teoria dei poli di sviluppo\" \u00e8 stata ideata da Fran\u00e7ois Perroux. Si basa sull'idea che un'agglomerazione industriale in cui ci siano delle attivit\u00e0 che fungano da poli di sviluppo possa trainare un'intera economia e determinare il rilancio economico di un'area depressa con tanto maggiore rapidit\u00e0 quanto pi\u00f9 questo \u00e8 fondato su impianti industriali di grosse dimensioni (economie di scala). Tali attivit\u00e0, chiamate \"propulsive\" o \"industrie motrici\", hanno un effetto detto \"moltiplicatore\" nei confronti delle altre attivit\u00e0. Il territorio descritto da Perroux \u00e8 per\u00f2 astratto e topologico, quindi non reale.\nGli stadi del processo prevedono:\nLa teoria dei poli di sviluppo, tuttavia, non tiene conto di una serie di fattori. Ovvero del fatto che non sempre lo sviluppo polarizzato pu\u00f2 dar luogo a economie esterne; che il rilancio economico di una regione pu\u00f2 essere fondato anche su attivit\u00e0 terziarie; che i profitti prodotti \"in situ\" possono anche non alimentare processi di reinvestimento nell'area della localizzazione del polo industriale."}
{"id": "876468", "revid": "599013", "url": "https://it.wikipedia.org/wiki?curid=876468", "title": "Shy", "text": ""}
{"id": "876470", "revid": "599013", "url": "https://it.wikipedia.org/wiki?curid=876470", "title": "Shz", "text": ""}
{"id": "876471", "revid": "599013", "url": "https://it.wikipedia.org/wiki?curid=876471", "title": "Sia", "text": ""}
{"id": "876472", "revid": "1776051", "url": "https://it.wikipedia.org/wiki?curid=876472", "title": "Beneath the Encasing of Ashes", "text": "Beneath the Encasing of Ashes \u00e8 il primo album del gruppo metalcore As I Lay Dying pubblicato nel 2001 attraverso Pluto Records."}
{"id": "876473", "revid": "599013", "url": "https://it.wikipedia.org/wiki?curid=876473", "title": "Sib", "text": ""}
{"id": "876474", "revid": "599013", "url": "https://it.wikipedia.org/wiki?curid=876474", "title": "Sie", "text": ""}
{"id": "876475", "revid": "287204", "url": "https://it.wikipedia.org/wiki?curid=876475", "title": "SIF", "text": ""}
{"id": "876476", "revid": "599013", "url": "https://it.wikipedia.org/wiki?curid=876476", "title": "Sih", "text": ""}
{"id": "876477", "revid": "599013", "url": "https://it.wikipedia.org/wiki?curid=876477", "title": "Sii", "text": ""}
{"id": "876478", "revid": "599013", "url": "https://it.wikipedia.org/wiki?curid=876478", "title": "Sij", "text": ""}
{"id": "876480", "revid": "287204", "url": "https://it.wikipedia.org/wiki?curid=876480", "title": "Sik", "text": ""}
{"id": "876481", "revid": "1318658", "url": "https://it.wikipedia.org/wiki?curid=876481", "title": "Sir (disambigua)", "text": ""}
{"id": "876482", "revid": "465169", "url": "https://it.wikipedia.org/wiki?curid=876482", "title": "Siu", "text": ""}
{"id": "876483", "revid": "767487", "url": "https://it.wikipedia.org/wiki?curid=876483", "title": "Le et\u00e0 di Lul\u00f9 (film)", "text": "Le et\u00e0 di Lul\u00f9 (\"Las edades de Lul\u00fa\") \u00e8 un film del 1990 diretto da Bigas Luna, tratto dall'omonimo romanzo del 1989 di Almudena Grandes.\nTrama.\nLul\u00f9 \u00e8 una graziosa quindicenne. Si innamora di Pablo, il miglior amico del fratello, di diversi anni pi\u00f9 grande di lei. Pablo, accorgendosi dell'innamoramento della ragazza, la seduce, iniziandola al sesso. Dopo il loro primo incontro e rapporto sessuale, Pablo parte per gli Stati Uniti, dove inizia a lavorare come professore. Al suo ritorno, rivede subito Lul\u00f9 e, dopo averla sodomizzata, le chiede di sposarlo. Dopo il matrimonio, hanno una bambina. Lul\u00f9 continua ad essere attratta dalle perversioni del marito e questo li porta a coinvolgere nella loro vita privata anche Ely, una transgender (da loro chiamata \"travestito\") sessualmente disinibita e dall'animo gentile.\nPassano gli anni, e una sera Lul\u00f9 acconsente a farsi bendare da Pablo e a sperimentare da bendata un rapporto a tre, coinvolgendo uno sconosciuto. Quando per\u00f2 le viene tolta la benda, Lul\u00f9 vede con sgomento che lo sconosciuto con cui sta avendo un rapporto \u00e8 suo fratello Marcelo; s'arrabbia col marito e lo lascia. Sola, preda di forti stimoli sessuali, Lul\u00f9 cerca incontri occasionali: si appassiona di film pornografici omosessuali e decide di volerli sperimentare di persona, cos\u00ec in un bar incontra Jimmy, che le permette di assistere e partecipare a un rapporto omosessuale in cambio di denaro.\nPer guadagnare i soldi necessari a mantenere questa nuova ossessione, Lul\u00f9 accetta di partecipare a un incontro sadomaso per il piacere di un cliente. Durante l'incontro per\u00f2 cambia idea e vuole andarsene, ma l'organizzatore glielo impedisce. Per salvarla interviene Ely, che nel frattempo ha avvisato Pablo: accorre sul luogo dell'incontro ma rimane uccisa nella lotta con Jimmy. Lul\u00f9, liberata dalla polizia, incontra Pablo, riabbracciando il marito.\nProduzione.\nStando alle parole di Bigas, il set \u00e8 stato difficile da gestire: spesso, infatti, il regista \u00e8 stato costretto a non poter essere presente a causa di gravi problemi familiari.\nInizialmente, il ruolo della protagonista fu proposto a \u00c1ngela Molina la quale, poco prima di incominciare le riprese, si ritir\u00f2 dal progetto. Javier Bardem compare in un ruolo secondario, \u00e8 una delle sue prime interpretazioni sul grande schermo.\nLa maggior parte delle scene sono state girate a Madrid.\nAccoglienza.\nCritica.\nPaolo Mereghetti, nel suo dizionario omonimo, giudica il lungometraggio ipocrita, \u00abincapace di leggere l'erotismo femminile\u00bb. Dello stesso avviso anche Morando Morandini, il quale reputa la pellicola come \u00abfintamente trasgressiva, con qualche immagine indisponente\u00bb. Maurizio Fantoni Minnella sostiene che \"Le et\u00e0 di Lul\u00f9\" sia un racconto di formazione sessuale. Traspare, nella prima parte del film, un tono leggiadro, tipico di chi si affaccia per la prima volta al contatto fisico . Nella seconda tranche, invece, la donna scopre la deriva psicopatologica dell'erotismo estremo."}
{"id": "876484", "revid": "599013", "url": "https://it.wikipedia.org/wiki?curid=876484", "title": "Siv", "text": ""}
{"id": "876485", "revid": "287204", "url": "https://it.wikipedia.org/wiki?curid=876485", "title": "SIX", "text": ""}
{"id": "876486", "revid": "599013", "url": "https://it.wikipedia.org/wiki?curid=876486", "title": "Siz", "text": ""}
{"id": "876488", "revid": "599013", "url": "https://it.wikipedia.org/wiki?curid=876488", "title": "Sja", "text": ""}
{"id": "876489", "revid": "599013", "url": "https://it.wikipedia.org/wiki?curid=876489", "title": "Sjb", "text": ""}
{"id": "876490", "revid": "599013", "url": "https://it.wikipedia.org/wiki?curid=876490", "title": "Sjd", "text": ""}
{"id": "876491", "revid": "599013", "url": "https://it.wikipedia.org/wiki?curid=876491", "title": "Sje", "text": ""}
{"id": "876492", "revid": "599013", "url": "https://it.wikipedia.org/wiki?curid=876492", "title": "Sjf", "text": ""}
{"id": "876493", "revid": "599013", "url": "https://it.wikipedia.org/wiki?curid=876493", "title": "Sjg", "text": ""}
{"id": "876494", "revid": "842", "url": "https://it.wikipedia.org/wiki?curid=876494", "title": "Fifa 07", "text": ""}
{"id": "876495", "revid": "599013", "url": "https://it.wikipedia.org/wiki?curid=876495", "title": "Sjh", "text": ""}
{"id": "876496", "revid": "599013", "url": "https://it.wikipedia.org/wiki?curid=876496", "title": "Sji", "text": ""}
{"id": "876497", "revid": "599013", "url": "https://it.wikipedia.org/wiki?curid=876497", "title": "Sjk", "text": ""}
{"id": "876498", "revid": "599013", "url": "https://it.wikipedia.org/wiki?curid=876498", "title": "Sjl", "text": ""}
{"id": "876499", "revid": "599013", "url": "https://it.wikipedia.org/wiki?curid=876499", "title": "Sjm", "text": ""}
{"id": "876500", "revid": "599013", "url": "https://it.wikipedia.org/wiki?curid=876500", "title": "Sjo", "text": ""}
{"id": "876501", "revid": "599013", "url": "https://it.wikipedia.org/wiki?curid=876501", "title": "Sjp", "text": ""}
{"id": "876502", "revid": "599013", "url": "https://it.wikipedia.org/wiki?curid=876502", "title": "Sjq", "text": ""}
{"id": "876503", "revid": "599013", "url": "https://it.wikipedia.org/wiki?curid=876503", "title": "Sjr", "text": ""}
{"id": "876504", "revid": "125038466", "url": "https://it.wikipedia.org/wiki?curid=876504", "title": "Scorpiones", "text": "Gli scorpioni (Scorpiones ) sono un ordine di artropodi velenosi della classe degli aracnidi. Ci sono circa duemila specie di scorpioni nel mondo, caratterizzati da un corpo allungato e una coda segmentata che termina con un pungiglione da cui viene iniettato il veleno.\nDescrizione.\nMorfologia.\nCome aracnidi, gli scorpioni hanno vicino alla bocca degli organi chiamati cheliceri, un paio di pedipalpi, e quattro paia di zampe. I pedipalpi, a forma di tenaglia, sono usati principalmente per catturare le prede e per la difesa e sono ricoperti di diversi tipi di peli sensoriali. Il corpo \u00e8 diviso in due zone principali, il cefalotorace e l'addome. Il cefalotorace \u00e8 coperto da un carapace, o guscio della testa, che ha di solito un paio di occhi mediani e da due a cinque paia di occhi laterali nelle zone periferiche della testa; alcuni scorpioni di caverna sono privi di occhi.\nL'addome consiste di dodici segmenti distinti, di cui gli ultimi cinque formano ci\u00f2 che viene comunemente chiamata \"coda\". Al termine dell'addome c'\u00e8 il telson, o pigidio, che ospita una struttura a forma di bulbo che contiene le ghiandole velenifere e un aculeo incurvato per iniettare il veleno.\nNel lato inferiore lo scorpione ha un paio di organi sensoriali unici chiamati pettini; nel maschio sono solitamente pi\u00f9 grandi e hanno pi\u00f9 \"denti\", si suppone rilevino la conformazione del terreno su cui camminano e fungano da chemiocettori per individuare feromoni della propria specie di scorpione.\nDimensioni.\nGli scorpioni hanno tipicamente lunghezze di qualche centimetro. Lo scorpione sudafricano \"lungacoda\" (\"Hadogenes troglodytes\") supera la lunghezza di 20\u00a0cm ed \u00e8 probabilmente il pi\u00f9 lungo scorpione vivente del mondo, mentre al secondo posto si colloca \"Pandinus imperator\", che raggiunge lunghezze intorno a 18\u201320\u00a0cm. Il pi\u00f9 piccolo \u00e8 probabilmente \"Microtityus fundora\", lungo appena 12\u00a0mm. Tra gli scorpioni fossili, se ne annoverano alcuni lunghi fino a circa un metro (genere \"Brontoscorpio\").\nCuriosit\u00e0.\nParticolarit\u00e0 degli scorpioni \u00e8 quella di diventare luminescenti, se esposti ad alcune frequenze di ultravioletti. \nDistribuzione e habitat.\nComunemente si pensa agli scorpioni come animali da deserto, invece vivono anche in molti altri paesaggi come praterie e savane, foreste caduche, foreste pluviali e caverne.\nSono stati trovati scorpioni sotto rocce coperte di neve a oltre 3600\u00a0m di altitudine nelle Ande sudamericane e nell'Himalaya, in Asia.\nComportamento.\nPredazione.\nGli scorpioni sono animali predatori notturni che si cibano di una grande variet\u00e0 di insetti e ragni. La preda viene individuata principalmente percependo le vibrazioni. I pedipalpi hanno una serie di peli sensoriali che sentono le vibrazioni dell'aria; le punte delle zampe hanno piccoli organi sensoriali che percepiscono le vibrazioni della terra.\nLa superficie di zampe, cheliceri e corpo \u00e8 ricoperta di peli pi\u00f9 fitti sensibili al tocco diretto. Sebbene siano armati di veleno per difendersi, gli scorpioni cadono preda di molti tipi di animali, come rane,rospi, serpenti, lucertole, uccelli (specialmente gufi), e mammiferi carnivori.\nA meno che non siano disturbati, gli scorpioni sono timidi e fanno uso del pungiglione solo allo scopo di uccidere la preda.\nCiclo vitale.\nGli scorpioni hanno un complesso rito di accoppiamento in cui il maschio usa i suoi pedipalpi per afferrare quelli della femmina e condurla in una \"danza di corteggiamento\". I dettagli del corteggiamento variano da specie a specie, con alcune che addirittura comportano la puntura da parte del maschio.\nGli scorpioni hanno un lungo periodo di gravidanza, da alcuni mesi a un anno e mezzo, a seconda della specie in cui i piccoli si sviluppano da embrioni nelle ovaie della madre. Durante questo periodo, sostanze nutritive vengono trasferite dalle ghiandole digestive della madre all'embrione. I piccoli appena nati salgono sulla schiena della madre, che li aiuta in questo costruendo un \"cesto di nascita\" con le sue zampe incrociate per prenderli quando nascono e dare loro un mezzo per arrampicarsi.\nDi solito una femmina d\u00e0 vita a circa 25-35 piccoli che restano sulla schiena della madre fino alla prima muta, che costituisce una cuticola, un rivestimento esterno, di solito entro una settimana o due dalla nascita. Una volta scesi, conducono una vita indipendente, e compiono una muta periodicamente fino a raggiungere lo stato adulto. Per raggiungere la maturit\u00e0 sessuale sono solitamente richieste cinque o sei mute in un lasso di tempo che varia da due a sei anni.\nIl veleno degli scorpioni.\nIl veleno degli scorpioni viene usato principalmente per la cattura delle prede ed \u00e8 formato da complesse miscele di neurotossine (tossine che bloccano il funzionamento del sistema nervoso), formate principalmente da proteine e da cationi di sodio e di potassio; ogni specie ha la sua miscela unica.\nLe tossine possono essere classificate in:\nIl veleno degli scorpioni \u00e8 principalmente rivolto a bloccare l'attivit\u00e0 in altri artropodi; di conseguenza in generale \u00e8 innocuo per gli esseri umani, e una puntura pu\u00f2 produrre solo effetti localizzati (dolore, gonfiore e sensazioni di sfinimento). Alcuni scorpioni per\u00f2, principalmente della famiglia dei Butidi (come lo scorpione dorato della Cina), possono essere molto pericolosi per l'uomo. Secondo G.A.Polis , solo otto generi, tutti Butidi, includono specie letali per l'uomo.\nFra le specie pi\u00f9 pericolose vi \u00e8 il \"Leiurus quinquestriatus\", che possiede il pi\u00f9 potente veleno della sua famiglia, e i membri dei generi \"Parabuthus\", \"Tityus\" e \"Androctonus\". Il veleno di questi scorpioni in rari casi si \u00e8 verificato letale poich\u00e9 in generale questi animali non sono in grado di inoculare veleno sufficiente a uccidere un adulto sano: la maggior parte dei decessi avviene fra i giovani, gli anziani e gli infermi. A meno che non siano disturbati, gli scorpioni sono generalmente timidi e fanno uso del loro pungiglione solo allo scopo di uccidere la preda. Solitamente cercano di fuggire al pericolo o rimangono immobili. Non si sa con precisione se sono soliti conservare il veleno, ma spesso questo \u00e8 usato solamente se non sono in grado di sottomettere la loro preda con i due artigli. Molti generi di scorpioni (come \"Pandinus\" e \"Hadogenes\") usano raramente il loro veleno, confidando invece nei loro possenti pedipalpi.\nPer anni si \u00e8 creduto che gli scorpioni non fossero immuni al loro veleno. Tuttavia alcuni biologi francesi condussero una ricerca nel 1998 dimostrando il contrario almeno per una specie.\nEvoluzione.\nGli scorpioni sono stati tra i primi animali a conquistare le terre emerse; si suppone che il passaggio dall'ambiente acquatico a quello terrestre sia avvenuto per gradi nel corso del Siluriano superiore (circa 420 milioni di anni fa). Tuttavia i primi scorpioni erano animali compiutamente acquatici, essendo privi di polmoni. Questi animali si originarono da un antenato appartenente ai chelicerati, probabilmente simile ai cosiddetti \"scorpioni di mare\" o euripteridi. Uno dei primi scorpioni a camminare sulle terre emerse fu \"Palaeophonus\" del Siluriano. Nel corso del Siluriano e del Devoniano alcuni scorpioni acquatici raggiunsero dimensioni notevoli, di circa un metro di lunghezza (\"Brontoscorpio\"); anche alcune forme del Carbonifero \"(Pulmonoscorpius\") raggiunsero dimensioni simili. Nel corso di molti milioni di anni gli scorpioni persero del tutto le loro caratteristiche acquatiche e si specializzarono quali animali completamente terrestri.\nSistematica.\nLe numerosissime specie di scorpioni viventi sono ripartite in sei superfamiglie e diciassette famiglie:\nIn Italia \u00e8 rappresentata la sola famiglia degli Euscorpidi.\nScorpioni in cattivit\u00e0.\nEccetto i pi\u00f9 velenosi, gli scorpioni sono semplici da tenere: buona umidit\u00e0 (min 50-60% per i deserticoli), temperatura ottimale, che si aggira intorno ai 24 gradi di notte e ai 26/27 di giorno (per gli \"Euscorpius\" va bene anche la temperatura di casa) e cibo vivo come grilli, locuste, blatte, ragni, larve di lepidotteri, ecc. Lo spazio pu\u00f2 essere anche esiguo.\nLo scorpione nella cultura popolare.\nArte.\nNel veterotestamentario Libro di Ezechiele (2-6), si afferma che i nemici del profeta e della parola divina fossero chiamati scorpioni, antagonisti della verit\u00e0: l'animale \u00e8 attributo di colui che sfida con la parola il Verbo divino, che discute il dogma e che mina la legge dei Profeti. Nel Medioevo lo scorpione assurge a simbolo dell'eretico, di colui che ha la lingua velenosa, che insinua dubbi e maldicenze, poich\u00e9, come la puntura dell'animale, avvelena la comunit\u00e0 con dispute ed apostasie (lo ricorda anche l'apologeta Tertulliano nello \"Scorpiace\"). Ritroviamo lo scorpione ad esempio nei rilievi del \"Portale dello Zodiaco\" nella Sacra di San Michele nel torinese e su uno degli estradossi della cattedrale di Chartres. In pittura si ricordano lo scorpione dipinto su un bordo del sepolcro nel \"Trionfo della Morte\" affrescato da Giacomo Borlone de Buschis nell'Oratorio dei Disciplini a Clusone; gli scorpioni dipinti sugli abiti dei soldati dell\"Andata al Calvario\" del Beato Angelico (\"Armadio degli Argenti\"; Museo Nazionale di San Marco, Firenze), ove lo scorpione sottolinea la colpa morale e la condanna per infamia ed empiet\u00e0 deicida. Come nel caso del Beato Angelico, altri esempi propongono la connotazione negativa dello scorpione in relazione alla religione ebraica: la \"Crocifissione\" di Bernardo Luini in Santa Maria degli Angeli a Lugano; la \"Crocifissione\" di Giovanni Boccati (Galleria Nazionale delle Marche, Urbino); la \"Resurrezione\", parte della predella della pala di \"Madonna con bambino e santi\" in Sant'Agostino a San Gimignano.\nCinema.\nCi sono vari che fanno riferimento agli scorpioni:"}
{"id": "876505", "revid": "599013", "url": "https://it.wikipedia.org/wiki?curid=876505", "title": "Sjs", "text": ""}
{"id": "876506", "revid": "842", "url": "https://it.wikipedia.org/wiki?curid=876506", "title": "FIFA Soccer 07", "text": ""}
{"id": "876507", "revid": "842", "url": "https://it.wikipedia.org/wiki?curid=876507", "title": "FIFA Football 07", "text": ""}
{"id": "876508", "revid": "599013", "url": "https://it.wikipedia.org/wiki?curid=876508", "title": "Sjv", "text": ""}
{"id": "876509", "revid": "599013", "url": "https://it.wikipedia.org/wiki?curid=876509", "title": "Sjw", "text": ""}
{"id": "876510", "revid": "13833", "url": "https://it.wikipedia.org/wiki?curid=876510", "title": "Trattato di Pressburg", "text": ""}
{"id": "876511", "revid": "599013", "url": "https://it.wikipedia.org/wiki?curid=876511", "title": "Sjx", "text": ""}
{"id": "876512", "revid": "599013", "url": "https://it.wikipedia.org/wiki?curid=876512", "title": "Sjy", "text": ""}
{"id": "876513", "revid": "599013", "url": "https://it.wikipedia.org/wiki?curid=876513", "title": "Sjz", "text": ""}
{"id": "876514", "revid": "599013", "url": "https://it.wikipedia.org/wiki?curid=876514", "title": "Skb", "text": ""}
{"id": "876515", "revid": "599013", "url": "https://it.wikipedia.org/wiki?curid=876515", "title": "Skc", "text": ""}
{"id": "876516", "revid": "599013", "url": "https://it.wikipedia.org/wiki?curid=876516", "title": "Skd", "text": ""}
{"id": "876517", "revid": "599013", "url": "https://it.wikipedia.org/wiki?curid=876517", "title": "Skh", "text": ""}
{"id": "876518", "revid": "1305772", "url": "https://it.wikipedia.org/wiki?curid=876518", "title": "SKI", "text": ""}
{"id": "876519", "revid": "599013", "url": "https://it.wikipedia.org/wiki?curid=876519", "title": "Skj", "text": ""}
{"id": "876521", "revid": "599013", "url": "https://it.wikipedia.org/wiki?curid=876521", "title": "Skk", "text": ""}
{"id": "876522", "revid": "599013", "url": "https://it.wikipedia.org/wiki?curid=876522", "title": "Skl", "text": ""}
{"id": "876524", "revid": "228587", "url": "https://it.wikipedia.org/wiki?curid=876524", "title": "Skm", "text": ""}
{"id": "876525", "revid": "599013", "url": "https://it.wikipedia.org/wiki?curid=876525", "title": "Skq", "text": ""}
{"id": "876526", "revid": "599013", "url": "https://it.wikipedia.org/wiki?curid=876526", "title": "Skr", "text": ""}
{"id": "876527", "revid": "287204", "url": "https://it.wikipedia.org/wiki?curid=876527", "title": "Ercole de' Roberti", "text": "Biografia.\nFormazione.\nDe' Roberti fu apprendista di Gherardo da Vicenza, Francesco del Cossa e Cosm\u00e8 Tura e fu come loro uno dei protagonisti della scuola ferrarese, un gruppo di artisti attivo presso la famiglia degli Este a Ferrara. A causa di un errore di Vasari, il pittore venne a lungo confuso con Ercole Grandi, pure attivo a Bologna ma alcuni decenni pi\u00f9 tardi.\nLavor\u00f2 da adolescente agli affreschi di Palazzo Schifanoia, a Ferrara, a circa diciassette anni. Nel riquadro del mese di \"Settembre\", a lui attribuito, le forme subiscono una stilizzazione geometrica (soprattutto nelle rocce) e le figure assumono una tale dinamismo, grazie ai contorni tesi e spigolosi, da rendere tutto antinaturalistico, ma di grande violenza espressiva.\nA Bologna.\nNel 1470-1472 accompagn\u00f2 o comunque raggiunse Francesco del Cossa a Bologna, con il quale risulta impegnato in alcune importanti commissioni. Nel \"Polittico Griffoni\" in particolare (1472-1473) dipinse i santi sui pilastrini (sparsi in vari musei) e la predella con \"Storie di san Vincenzo Ferrer\" (nella Pinacoteca Vaticana). Nella predella in particolare si nota un'evoluzione del suo stile: se le architetture appaiono pi\u00f9 organizzate razionalmente, restano i contorni spezzati delle figure, i panneggi sbalzati con forza e i paesaggi onirici, che nel complesso si addicono alle inquietudini serpeggianti nel periodo, che portarono sul finire del secolo a una crisi degli ideali rinascimentali.\nSempre con il Cossa lavor\u00f2 ai perduti affreschi della Cappella Garganelli nella cattedrale di San Pietro a Bologna, completando il lavoro dopo la morte del collega (1478). L'opera, che ebbe un importante impatto sulla scuola locale e sui visitatori della citt\u00e0 emiliana, in particolare Niccol\u00f2 dell'Arca e Michelangelo, \u00e8 andata perduta e ne restano solo pochi frammenti che non sono sufficienti per restituire il significato iconografico. Secondo Vasari l'opera richiese a Ercole ben dodici anni: \"sette per condurla a fresco e cinque in ritoccarla a secco\".\nPittore di corte a Ferrara.\nNel 1479 torn\u00f2 a Ferrara apr\u00ec una bottega con il fratello Polidoro e con l'orafo Giovanni di Giuliano da Piacenza. Un punto di arrivo per il suo stile fu la \"Pala Portuense\" (1479-1481), per la chiesa di Santa Maria in Porto nei pressi di Ravenna, dove le tensioni espressionistiche sono relegate ad alcuni bassorilievi sul basamento del trono della Vergine, mentre il sentimento generale \u00e8 accordato a una pacata ed equilibrata armonia, con corrispondenze simmetriche nei colori. Il tutto viene per\u00f2 anche movimentato dalla vertiginosa architettura del trono, che lascia spazio per un panorama aperto alla base (dove si allude alla mitica fondazione della chiesa) con colonnine dove il marmo \u00e8 reso con straordinaria sensibilit\u00e0 luministica. Al 1486 \u00e8 documentato un piccolo dipinto per Eleonora d'Aragona e un altro per il cardinale Ippolito I d'Este, che si apprestava a partire per l'Ungheria.\nContinu\u00f2 a dipingere oltre che a Ferrara in altre citt\u00e0 dell'Emilia-Romagna, influenzando vari artisti locali. Divenuto pittore di corte presso gli Estensi nel 1487, in sostituzione di Cosm\u00e8 Tura, quando \u00e8 iscritto tra i salariati della corte per 240 lire marchesane all'anno. Per gli Este esegu\u00ec dipinti, affreschi, scenografie per ricevimenti e progetti architettonici. Il 27 giugno 1488 \u00e8 documentato come \"Herculi de Roberti pictori\" quando riceve dodici braccia di stoffa pregiata. Nel 1489 decor\u00f2 un casotto nel giardino di Eleonora d'Aragona e il camerino del duca Alfonso. Venne inviato a Venezia dalla duchessa per acquistare dell'oro con cui eseguire le dorature dei forzieri della figlia Isabella d'Este, che si apprestava ad andare a Mantova per maritarsi con Francesco II Gonzaga. Per Isabella Ercole diresse la costruzione e la decorazione del letto nuziale e part\u00ec con lei per Mantova nel 1490. Il 19 marzo di quell'anno una lettera di scuse \u00e8 inviata da Ercole a Isabella per la sua partenza improvvisa da Mantova. Il 20 marzo \u00e8 documentato il pagamento delle spese del suo viaggio. Nel 1491 scrisse una lettera di supplica al duca Ercole richiedendo il pagamento di alcuni lavori arretrati (19 marzo).\nNel 1492 fu occupato con altri artisti alla decorazione degli edifici del giardino della duchessa Eleonora, tra cui un oratorio e una \"lozeta\" segreta, per cui dipinse stemmi, indor\u00f2 rosoni e una guglia. A novembre di quell'anno accompagn\u00f2 Alfonso d'Este a Roma, in un viaggio di cortesia per rendere omaggio al nuovo papa Alessandro VI Borgia, di cui anni dopo Alfonso spos\u00f2 la figlia Lucrezia.\nL'anno successivo Ercole era al lavoro sui cartoni della perduta decorazione della delizia di Belriguardo, con una storia \"molto bella e grande\" e una veduta di Napoli, per la quale \u00e8 pagato a settembre e a novembre. Nel 1494 tornano gli artisti al seguito di Ippolito in Ungheria, e Ercole si cur\u00f2 del loro pagamento per gli Este. Il 24 gennaio prese impegno per un\"Annunciazione\" per la chiesa di Santo Spirito.\nUltimi anni.\nL'11 dicembre 1494 venne licenziato dalla corte per aver accompagnato Alfonso d'Este nelle sue fughe notturne dal castello. Mor\u00ec nel 1496 a Ferrara e venne sepolto nella chiesa di San Domenico. Sua moglie Lucia de' Fanti doveva essere pi\u00f9 giovane, infatti \u00e8 citata ancora in un documento del 1514. Ebbe un figlio di nome Geronimo.\nPur avendo prodotto molte opere, Ercole De' Roberti non raggiunse mai la ricchezza; la fortuna del pittore inizi\u00f2 subito dopo la sua morte e ne abbiamo testimonianza in numerosi scritti di apprezzamento di artisti e critici del tempo, come il Volterrano, Filippo Achillini, Leandro Alberti e lo stesso Michelangelo Buonarroti."}
{"id": "876528", "revid": "599013", "url": "https://it.wikipedia.org/wiki?curid=876528", "title": "Sks", "text": ""}
{"id": "876529", "revid": "599013", "url": "https://it.wikipedia.org/wiki?curid=876529", "title": "Skt", "text": ""}
{"id": "876530", "revid": "599013", "url": "https://it.wikipedia.org/wiki?curid=876530", "title": "Skv", "text": ""}
{"id": "876532", "revid": "599013", "url": "https://it.wikipedia.org/wiki?curid=876532", "title": "Skx", "text": ""}
{"id": "876533", "revid": "599013", "url": "https://it.wikipedia.org/wiki?curid=876533", "title": "Skz", "text": ""}
{"id": "876534", "revid": "599013", "url": "https://it.wikipedia.org/wiki?curid=876534", "title": "Slb", "text": ""}
{"id": "876535", "revid": "599013", "url": "https://it.wikipedia.org/wiki?curid=876535", "title": "Sld", "text": ""}
{"id": "876536", "revid": "18323", "url": "https://it.wikipedia.org/wiki?curid=876536", "title": "Ercole de Roberti", "text": ""}
{"id": "876537", "revid": "599013", "url": "https://it.wikipedia.org/wiki?curid=876537", "title": "Slf", "text": ""}
{"id": "876539", "revid": "599013", "url": "https://it.wikipedia.org/wiki?curid=876539", "title": "Slj", "text": ""}
{"id": "876540", "revid": "599013", "url": "https://it.wikipedia.org/wiki?curid=876540", "title": "Slk", "text": ""}
{"id": "876541", "revid": "599013", "url": "https://it.wikipedia.org/wiki?curid=876541", "title": "Sln", "text": ""}
{"id": "876542", "revid": "599013", "url": "https://it.wikipedia.org/wiki?curid=876542", "title": "Slp", "text": ""}
{"id": "876543", "revid": "599013", "url": "https://it.wikipedia.org/wiki?curid=876543", "title": "Slq", "text": ""}
{"id": "876544", "revid": "599013", "url": "https://it.wikipedia.org/wiki?curid=876544", "title": "Slt", "text": ""}
{"id": "876545", "revid": "599013", "url": "https://it.wikipedia.org/wiki?curid=876545", "title": "Slx", "text": ""}
{"id": "876546", "revid": "599013", "url": "https://it.wikipedia.org/wiki?curid=876546", "title": "Sly", "text": ""}
{"id": "876547", "revid": "599013", "url": "https://it.wikipedia.org/wiki?curid=876547", "title": "Slz", "text": ""}
{"id": "876548", "revid": "599013", "url": "https://it.wikipedia.org/wiki?curid=876548", "title": "Smc", "text": ""}
{"id": "876550", "revid": "599013", "url": "https://it.wikipedia.org/wiki?curid=876550", "title": "Smg", "text": ""}
{"id": "876551", "revid": "599013", "url": "https://it.wikipedia.org/wiki?curid=876551", "title": "Smh", "text": ""}
{"id": "876552", "revid": "599013", "url": "https://it.wikipedia.org/wiki?curid=876552", "title": "Smk", "text": ""}
{"id": "876553", "revid": "298229", "url": "https://it.wikipedia.org/wiki?curid=876553", "title": "Smm", "text": ""}
{"id": "876554", "revid": "599013", "url": "https://it.wikipedia.org/wiki?curid=876554", "title": "Smq", "text": ""}
{"id": "876555", "revid": "82143", "url": "https://it.wikipedia.org/wiki?curid=876555", "title": "Cinquantasettesimo Festival della Canzone italiana", "text": ""}
{"id": "876556", "revid": "599013", "url": "https://it.wikipedia.org/wiki?curid=876556", "title": "Smu", "text": ""}
{"id": "876557", "revid": "599013", "url": "https://it.wikipedia.org/wiki?curid=876557", "title": "Smv", "text": ""}
{"id": "876558", "revid": "599013", "url": "https://it.wikipedia.org/wiki?curid=876558", "title": "Smw", "text": ""}
{"id": "876559", "revid": "599013", "url": "https://it.wikipedia.org/wiki?curid=876559", "title": "Smx", "text": ""}
{"id": "876560", "revid": "599013", "url": "https://it.wikipedia.org/wiki?curid=876560", "title": "Smy", "text": ""}
{"id": "876561", "revid": "599013", "url": "https://it.wikipedia.org/wiki?curid=876561", "title": "Smz", "text": ""}
{"id": "876562", "revid": "599013", "url": "https://it.wikipedia.org/wiki?curid=876562", "title": "Snb", "text": ""}
{"id": "876563", "revid": "1444886", "url": "https://it.wikipedia.org/wiki?curid=876563", "title": "Franco Gabrielli", "text": "Gi\u00e0 direttore del SISDE e dell'AISI, prefetto dell'Aquila, Capo del Dipartimento della protezione civile e prefetto di Roma. Il 29 aprile 2016 \u00e8 nominato Capo della polizia - direttore generale della pubblica sicurezza.\nDal 1\u00ba marzo 2021 \u00e8 l'Autorit\u00e0 delegata per la sicurezza della Repubblica.\nBiografia.\nIn polizia.\nConseguito il diploma presso il liceo classico Pellegrino Rossi di Massa, laureato in Giurisprudenza all'Universit\u00e0 di Pisa, diviene funzionario della Polizia di Stato, e nel 1987 ha lavorato nella Digos di Imperia e dal 1990 in quella di Firenze. Si \u00e8 distinto poi in numerose esperienze investigative: alle indagini del 1993 sulle stragi di via dei Georgofili a Firenze e di via Palestro a Milano, la gestione dell'Ufficio di Protezione per i pentiti di Cosa nostra.\nNel 1996 \u00e8 passato al Servizio centrale di protezione della Direzione centrale della polizia criminale. Nel 2001 \u00e8 diventato capo della Digos per la Questura di Roma, dove lavorava dal 2000. Il 23 ottobre 2003 \u00e8 stato promosso a dirigente superiore per il contributo nell'indagine contro le Nuove Brigate Rosse. Ha quindi lavorato alla Direzione centrale della polizia di prevenzione dal 2004.\nDal 2005 \u00e8 stato direttore del \"Servizio Centrale Antiterrorismo\" della Direzione centrale della polizia di prevenzione del Ministero dell'Interno. Nel luglio dello stesso anno ha contribuito all'arresto di Hamdi Adus Isaac, uno degli autori degli attentati di Londra del 7 luglio 2005.\nNominato prefetto il 16 dicembre 2006, \u00e8 stato direttore del SISDE, il servizio segreto civile italiano da quella data a ottobre 2007, quando l'agenzia \u00e8 stata sostituita dall'AISI, che ha continuato a guidare fino al 15 giugno 2008, quando \u00e8 stato posto a disposizione.\nPrefetto.\nNell'anno accademico 2008-2009 \u00e8 stato docente di Analisi criminale presso la Facolt\u00e0 di Psicologia dell'Universit\u00e0 dell'Aquila. Il 6 aprile 2009 il Consiglio dei Ministri lo ha nominato prefetto dell'Aquila. Dal 1\u00ba maggio 2009 al 31 gennaio 2010 \u00e8 stato anche vice commissario vicario dell'Emergenza Abruzzo, al fianco del Commissario Guido Bertolaso.\nDal 15 maggio 2010 al 12 novembre 2010 Gabrielli \u00e8 stato vicecapo del Dipartimento della Protezione Civile, responsabile per l'area tecnico amministrativa e per la gestione delle risorse aeree.\nDal 13 novembre 2010 ha assunto l'incarico di Capo del Dipartimento della protezione civile nazionale, al posto di Guido Bertolaso, che due giorni prima era andato in pensione. Dopo le vicende legate agli appalti della Protezione Civile della gestione Bertolaso, Gabrielli ha sottoscritto un accordo con la Consip, la centrale acquisti nazionale, per facilitare - sotto la guida strategica della Protezione Civile - gli approvvigionamenti di gestione delle emergenze, secondo i migliori standard internazionali del cosiddetto \"emergency procurement\".\nDal 7 aprile 2011 al 31 dicembre 2012 \u00e8 stato commissario delegato del Governo per l'Emergenza immigrazione dal Nordafrica. Il 30 dicembre 2011, il Presidente del Consiglio Mario Monti lo ha confermato nell'incarico di Capo del Dipartimento della protezione civile. Il 20 gennaio 2012, \u00e8 stato nominato Commissario delegato per l'Emergenza conseguente al naufragio della motonave Costa Concordia, avvenuto la sera del 13 gennaio 2012, nei pressi dell'Isola del Giglio. La gestione dell'emergenza, cui ha posto fine la delibera del Consiglio dei ministri del giorno 8 agosto 2014, si \u00e8 sostanziata nel coordinamento delle attivit\u00e0 pubbliche volte al controllo dell'azione del privato (armatore: Carnival ed assicuratori: P&amp;I) cui era demandata la rimozione della nave. La nave \u00e8 giunta nel porto di Genova Pra-Voltri il giorno 27 luglio 2014, dopo 4 giorni di navigazione.\nDal 20 maggio al 29 luglio 2012 ha coordinato gli interventi emergenziali, conseguenti al sisma che ha colpito i territori delle province di Modena, Ferrara, Reggio Emilia, Bologna, Mantova e Rovigo. Nell'occasione, stante il decreto legge 59/2012 che ha riformato la protezione civile, ha emanato le ordinanze necessarie alla gestione della prima emergenza, una delle principali novit\u00e0 del nuovo assetto normativo.\nIl 7 giugno 2013, il Presidente del Consiglio Enrico Letta lo conferma nell'incarico di Capo del Dipartimento della protezione civile e anche il Presidente del Consiglio Matteo Renzi lo conferma nell'incarico il 9 aprile 2014.\nIl 2 aprile 2015 il Governo Renzi lo nomina prefetto di Roma. Il 27 agosto 2015, in vista del Giubileo, lo stesso Renzi gli affida inoltre \"il compito [...] di realizzare il necessario \u201craccordo operativo\u201d tra le varie Istituzioni interessate\".\nCapo della polizia e sottosegretario.\nIl 29 aprile 2016 il Consiglio dei ministri lo nomina Capo della Polizia.\nNel Consiglio dei ministri del 24 febbraio 2021 \u00e8 nominato sottosegretario alla presidenza del consiglio nel governo Draghi, con delega alla sicurezza della Repubblica, giurando il 1\u00ba marzo.\nVita privata.\nIl 24 giugno 2017 si sposa con la responsabile dell'Ufficio Emergenze della Protezione Civile, Immacolata (detta Titti) Postiglione.\nOnorificenze e riconoscimenti.\nOnorificenze italiane.\n\u00c8 cittadino onorario di Capitignano (AQ), Cagnano Amiterno (AQ), Crevalcore (BO), Montignoso (MS), Stazzema (LU), Ravenna, Vigarano Mainarda (FE), San Felice sul Panaro (MO), Isola del Giglio (GR), Cingoli (MC), Torri del Benaco (VR).\nFirenze, 7 giugno 2021 - Il Sindaco Dario Nardella, ha conferito la pi\u00f9 alta onorificenza cittadina, il Fiorino d'oro, a Gabrielli, \"straordinario esempio di servitore dello Stato, un esempio per tutti e per l'intera societ\u00e0 che oggi pi\u00f9 che mai ha bisogno di trovare dei punti di riferimento nelle Istituzioni\"\nOnorificenze accademiche.\nUniversit\u00e0 degli studi di Udine - Laurea magistrale ad honorem in \"Comunicazione multimediale e tecnologie dell'informazione\" - \n-- 15 novembre 2021\nRiconoscimenti.\nIl 3 luglio 2015 \u00e8 stato nominato \"Disaster Risk Reduction Champion\" da Margareta Wahlstr\u00f6m, Segretario Generale UNISDR (United Nations Office for Disaster Risk Reduction), per il suo impegno nel far progredire in Italia la cultura della riduzione dei rischi da disastri.\nDal 23 ottobre 2015 \u00e8 Confratello Onorario della Venerabile Misericordia di Firenze."}
{"id": "876564", "revid": "599013", "url": "https://it.wikipedia.org/wiki?curid=876564", "title": "Snf", "text": ""}
{"id": "876565", "revid": "599013", "url": "https://it.wikipedia.org/wiki?curid=876565", "title": "Sng", "text": ""}
{"id": "876566", "revid": "599013", "url": "https://it.wikipedia.org/wiki?curid=876566", "title": "Snh", "text": ""}
{"id": "876567", "revid": "599013", "url": "https://it.wikipedia.org/wiki?curid=876567", "title": "Sni", "text": ""}
{"id": "876568", "revid": "599013", "url": "https://it.wikipedia.org/wiki?curid=876568", "title": "Snj", "text": ""}
{"id": "876569", "revid": "599013", "url": "https://it.wikipedia.org/wiki?curid=876569", "title": "Snl", "text": ""}
{"id": "876570", "revid": "599013", "url": "https://it.wikipedia.org/wiki?curid=876570", "title": "Snm", "text": ""}
{"id": "876571", "revid": "599013", "url": "https://it.wikipedia.org/wiki?curid=876571", "title": "Sno", "text": ""}
{"id": "876572", "revid": "599013", "url": "https://it.wikipedia.org/wiki?curid=876572", "title": "Snq", "text": ""}
{"id": "876573", "revid": "599013", "url": "https://it.wikipedia.org/wiki?curid=876573", "title": "Snt", "text": ""}
{"id": "876575", "revid": "599013", "url": "https://it.wikipedia.org/wiki?curid=876575", "title": "Snv", "text": ""}
{"id": "876577", "revid": "729019", "url": "https://it.wikipedia.org/wiki?curid=876577", "title": "Strada statale 586 della Valle dell'Aveto", "text": "La strada statale 586 della Valle dell'Aveto (SS 586), in Liguria, e strada provinciale 586 R della Val d'Aveto (SP 586 R)\"\", in Emilia-Romagna, \u00e8 una strada provinciale e statale italiana di collegamento interregionale tra Emilia-Romagna e Liguria.\nPercorso.\nLa strada ha inizio a Marsaglia, nel comune di Corte Brugnatella, dalla strada statale 45 di Val Trebbia, all'inizio della val d'Aveto, che d\u00e0 il nome alla strada; segue praticamente il corso del fiume Aveto su un percorso tipicamente montano e si dirige verso sud attraversando i principali centri di Salsominore, Cattaragna e Boschi, dopo il quale entra in Liguria.\nDopo alcuni km dal confine, entra a Rezzoaglio, dove si pu\u00f2 imboccare la strada statale 654 di Val Nure; proseguendo nel suo percorso verso la costa, attraversa Cabanne (Rezzoaglio), valica il Passo della Forcella ed entra in Brizzolara (Borzonasca), dove pian piano digrada verso le zone collinari della Liguria. Qui la strada tocca infine Borzonasca, Borgonovo Ligure (Mezzanego), Terrarossa, e arriva infine a Carasco, dove si innesta sulla strada statale 225 della Val Fontanabuona. Proseguendo in direzione Sud, verso il mare, dopo 4 km si entra nella viabilit\u00e0 urbana di Chiavari.\nIn seguito al decreto legislativo n. 112 del 1998, dal 2001 la gestione del tratto emiliano \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Piacenza; la gestione del tratto ligure \u00e8 passata dall'ANAS alla Regione Liguria che ha provveduto al trasferimento dell'infrastruttura al demanio della Provincia di Genova. Il 1\u00ba gennaio 2015 la gestione ligure \u00e8 passata alla Citt\u00e0 metropolitana di Genova.\nA novembre 2015 il tratto fra Marsaglia e Rezzoaglio presenta frequenti cantieri per lavori di eliminazione frane e ripristino delle opere stradali danneggiate dalle stesse.\nNell'ottobre 2016 la Regione Liguria approva lo schema di Convenzione con l'ANAS, le province di Savona e La Spezia, la Citt\u00e0 metropolitana di Genova ed il ministero delle infrastrutture e dei trasporti che prevede che 11 strade provinciali precedentemente classificate come strade statale e attraversanti pi\u00f9 regioni, tra cui l'ex strada statale 586 vengano classificate come \"strade di interesse nazionale\", passaggio propedeutico ad un ritorno di competenza della strada in capo ad Anas.\nIl 1\u00ba agosto 2018, con la sottoscrizione dei verbali di consegna, il tratto ligure della strada che va da Rezzoaglio a Carasco \u00e8 tornato in gestione all'ANAS."}
{"id": "876578", "revid": "599013", "url": "https://it.wikipedia.org/wiki?curid=876578", "title": "Snw", "text": ""}
{"id": "876579", "revid": "16953", "url": "https://it.wikipedia.org/wiki?curid=876579", "title": "Paeoniaceae", "text": ""}
{"id": "876580", "revid": "599013", "url": "https://it.wikipedia.org/wiki?curid=876580", "title": "Snx", "text": ""}
{"id": "876582", "revid": "599013", "url": "https://it.wikipedia.org/wiki?curid=876582", "title": "Sod", "text": ""}
{"id": "876583", "revid": "599013", "url": "https://it.wikipedia.org/wiki?curid=876583", "title": "Soe", "text": ""}
{"id": "876584", "revid": "599013", "url": "https://it.wikipedia.org/wiki?curid=876584", "title": "Soh", "text": ""}
{"id": "876585", "revid": "416175", "url": "https://it.wikipedia.org/wiki?curid=876585", "title": "Soi", "text": ""}
{"id": "876586", "revid": "599013", "url": "https://it.wikipedia.org/wiki?curid=876586", "title": "Soj", "text": ""}
{"id": "876588", "revid": "599013", "url": "https://it.wikipedia.org/wiki?curid=876588", "title": "Sok", "text": ""}
{"id": "876589", "revid": "287204", "url": "https://it.wikipedia.org/wiki?curid=876589", "title": "SOO", "text": ""}
{"id": "876590", "revid": "599013", "url": "https://it.wikipedia.org/wiki?curid=876590", "title": "Sop", "text": ""}
{"id": "876591", "revid": "599013", "url": "https://it.wikipedia.org/wiki?curid=876591", "title": "Sow", "text": ""}
{"id": "876593", "revid": "599013", "url": "https://it.wikipedia.org/wiki?curid=876593", "title": "Soy", "text": ""}
{"id": "876594", "revid": "599013", "url": "https://it.wikipedia.org/wiki?curid=876594", "title": "Soz", "text": ""}
{"id": "876595", "revid": "599013", "url": "https://it.wikipedia.org/wiki?curid=876595", "title": "Spb", "text": ""}
{"id": "876596", "revid": "599013", "url": "https://it.wikipedia.org/wiki?curid=876596", "title": "Spf", "text": ""}
{"id": "876597", "revid": "599013", "url": "https://it.wikipedia.org/wiki?curid=876597", "title": "Sph", "text": ""}
{"id": "876598", "revid": "599013", "url": "https://it.wikipedia.org/wiki?curid=876598", "title": "Spj", "text": ""}
{"id": "876599", "revid": "599013", "url": "https://it.wikipedia.org/wiki?curid=876599", "title": "Spp", "text": ""}
{"id": "876600", "revid": "599013", "url": "https://it.wikipedia.org/wiki?curid=876600", "title": "Spq", "text": ""}
{"id": "876601", "revid": "599013", "url": "https://it.wikipedia.org/wiki?curid=876601", "title": "Spw", "text": ""}
{"id": "876602", "revid": "599013", "url": "https://it.wikipedia.org/wiki?curid=876602", "title": "Spx", "text": ""}
{"id": "876603", "revid": "287204", "url": "https://it.wikipedia.org/wiki?curid=876603", "title": "SPY", "text": ""}
{"id": "876604", "revid": "599013", "url": "https://it.wikipedia.org/wiki?curid=876604", "title": "Spz", "text": ""}
{"id": "876605", "revid": "599013", "url": "https://it.wikipedia.org/wiki?curid=876605", "title": "Sqb", "text": ""}
{"id": "876606", "revid": "599013", "url": "https://it.wikipedia.org/wiki?curid=876606", "title": "Sqc", "text": ""}
{"id": "876607", "revid": "599013", "url": "https://it.wikipedia.org/wiki?curid=876607", "title": "Sqe", "text": ""}
{"id": "876608", "revid": "599013", "url": "https://it.wikipedia.org/wiki?curid=876608", "title": "Sqf", "text": ""}
{"id": "876609", "revid": "599013", "url": "https://it.wikipedia.org/wiki?curid=876609", "title": "Sqg", "text": ""}
{"id": "876610", "revid": "599013", "url": "https://it.wikipedia.org/wiki?curid=876610", "title": "Sqi", "text": ""}
{"id": "876611", "revid": "2153076", "url": "https://it.wikipedia.org/wiki?curid=876611", "title": "P.I.M.P.", "text": "P.I.M.P. \u00e8 il quinto singolo estratto dall'album d'esordio del cantante rap 50 Cent, \"Get Rich or Die Tryin\"', e rappresenta una delle sue canzoni di maggior successo.\nLa canzone \u00e8 stata scritta da 50 Cent e da Denaun Porter (Kon Artis, membro della band D12) e prodotta da Porter. La seconda parte \u00e8 stata pubblicata durante il 2005 nella colonna sonora del videogioco \"\".\nIl remix ufficiale con Snoop Dogg, Lloyd Banks e Young Buck \u00e8 arrivato nella classifica americana al numero 3 e il video \u00e8 stato nominato come \"Best Rap Video\" agli MTV Video Music Awards del 2004, ma l'award \u00e8 stato assegnato a \"99 Problems\" di Jay-Z."}
{"id": "876612", "revid": "599013", "url": "https://it.wikipedia.org/wiki?curid=876612", "title": "Sqj", "text": ""}
{"id": "876613", "revid": "599013", "url": "https://it.wikipedia.org/wiki?curid=876613", "title": "Sqm", "text": ""}
{"id": "876614", "revid": "599013", "url": "https://it.wikipedia.org/wiki?curid=876614", "title": "Sqn", "text": ""}
{"id": "876615", "revid": "599013", "url": "https://it.wikipedia.org/wiki?curid=876615", "title": "Sqo", "text": ""}
{"id": "876616", "revid": "599013", "url": "https://it.wikipedia.org/wiki?curid=876616", "title": "Sqp", "text": ""}
{"id": "876617", "revid": "599013", "url": "https://it.wikipedia.org/wiki?curid=876617", "title": "Sqr", "text": ""}
{"id": "876618", "revid": "599013", "url": "https://it.wikipedia.org/wiki?curid=876618", "title": "Squ", "text": ""}
{"id": "876619", "revid": "599013", "url": "https://it.wikipedia.org/wiki?curid=876619", "title": "Sqv", "text": ""}
{"id": "876620", "revid": "599013", "url": "https://it.wikipedia.org/wiki?curid=876620", "title": "Sqw", "text": ""}
{"id": "876621", "revid": "599013", "url": "https://it.wikipedia.org/wiki?curid=876621", "title": "Sqx", "text": ""}
{"id": "876622", "revid": "599013", "url": "https://it.wikipedia.org/wiki?curid=876622", "title": "Sqy", "text": ""}
{"id": "876623", "revid": "599013", "url": "https://it.wikipedia.org/wiki?curid=876623", "title": "Sra", "text": ""}
{"id": "876624", "revid": "599013", "url": "https://it.wikipedia.org/wiki?curid=876624", "title": "Srb", "text": ""}
{"id": "876625", "revid": "599013", "url": "https://it.wikipedia.org/wiki?curid=876625", "title": "Src", "text": ""}
{"id": "876626", "revid": "599013", "url": "https://it.wikipedia.org/wiki?curid=876626", "title": "Sre", "text": ""}
{"id": "876627", "revid": "599013", "url": "https://it.wikipedia.org/wiki?curid=876627", "title": "Srh", "text": ""}
{"id": "876628", "revid": "7269492", "url": "https://it.wikipedia.org/wiki?curid=876628", "title": "The Good German", "text": ""}
{"id": "876629", "revid": "1305772", "url": "https://it.wikipedia.org/wiki?curid=876629", "title": "SRI", "text": ""}
{"id": "876630", "revid": "400694", "url": "https://it.wikipedia.org/wiki?curid=876630", "title": "SRJ", "text": ""}
{"id": "876631", "revid": "599013", "url": "https://it.wikipedia.org/wiki?curid=876631", "title": "Srk", "text": ""}
{"id": "876632", "revid": "609169", "url": "https://it.wikipedia.org/wiki?curid=876632", "title": "SRL", "text": ""}
{"id": "876633", "revid": "599013", "url": "https://it.wikipedia.org/wiki?curid=876633", "title": "Srn", "text": ""}
{"id": "876634", "revid": "599013", "url": "https://it.wikipedia.org/wiki?curid=876634", "title": "Sro", "text": ""}
{"id": "876635", "revid": "599013", "url": "https://it.wikipedia.org/wiki?curid=876635", "title": "Srq", "text": ""}
{"id": "876636", "revid": "599013", "url": "https://it.wikipedia.org/wiki?curid=876636", "title": "Srs", "text": ""}
{"id": "876637", "revid": "599013", "url": "https://it.wikipedia.org/wiki?curid=876637", "title": "Srt", "text": ""}
{"id": "876638", "revid": "599013", "url": "https://it.wikipedia.org/wiki?curid=876638", "title": "Srw", "text": ""}
{"id": "876639", "revid": "599013", "url": "https://it.wikipedia.org/wiki?curid=876639", "title": "Srx", "text": ""}
{"id": "876640", "revid": "599013", "url": "https://it.wikipedia.org/wiki?curid=876640", "title": "Sry", "text": ""}
{"id": "876641", "revid": "599013", "url": "https://it.wikipedia.org/wiki?curid=876641", "title": "Ssb", "text": ""}
{"id": "876642", "revid": "599013", "url": "https://it.wikipedia.org/wiki?curid=876642", "title": "Ssm", "text": ""}
{"id": "876643", "revid": "599013", "url": "https://it.wikipedia.org/wiki?curid=876643", "title": "Sso", "text": ""}
{"id": "876645", "revid": "228587", "url": "https://it.wikipedia.org/wiki?curid=876645", "title": "Ssp", "text": ""}
{"id": "876646", "revid": "599013", "url": "https://it.wikipedia.org/wiki?curid=876646", "title": "Ssq", "text": ""}
{"id": "876647", "revid": "599013", "url": "https://it.wikipedia.org/wiki?curid=876647", "title": "Ssr", "text": ""}
{"id": "876649", "revid": "599013", "url": "https://it.wikipedia.org/wiki?curid=876649", "title": "Sss", "text": ""}
{"id": "876651", "revid": "599013", "url": "https://it.wikipedia.org/wiki?curid=876651", "title": "Ssv", "text": ""}
{"id": "876653", "revid": "599013", "url": "https://it.wikipedia.org/wiki?curid=876653", "title": "Ssx", "text": ""}
{"id": "876654", "revid": "1498232", "url": "https://it.wikipedia.org/wiki?curid=876654", "title": "Festival di Sanremo 2008", "text": "Il cinquantottesimo Festival di Sanremo si svolse a Sanremo al Teatro Ariston per cinque serate dal 25 febbraio al 1\u00ba marzo 2008 con la conduzione di Pippo Baudo, che \u00e8 stato anche il direttore artistico, e Piero Chiambretti, affiancati dalle attrici Bianca Guaccero e Andrea Osv\u00e1rt.\nAl posto di Chiambretti era stato inizialmente chiamato Fiorello, che in seguito rifiut\u00f2.\nI 34 partecipanti furono suddivisi in due sezioni: i \"Campioni\", composta da 20 artisti di chiara fama, e i \"Giovani\", formato da 14 artisti emergenti.\nL'edizione venne vinta dall'inedito duo Gi\u00f2 Di Tonno e Lola Ponce con il brano \"Colpo di fulmine\" (brano composto da Gianna Nannini) per la sezione \"Campioni\" e dai Sonohra con il brano \"L'amore\" per la sezione \"Giovani\".\nLa regia venne curata da Gino Landi, la scenografia fu disegnata da Gaetano Castelli, mentre l'orchestra venne diretta dal maestro Pippo Caruso.\nQuest'edizione fu tuttavia poco fortunata dal punto di vista degli ascolti: con il 35,64% di share, infatti, \u00e8 ad oggi la meno vista di sempre. Inoltre, per la seconda volta nella sua storia, il Festival di Sanremo fu superato negli ascolti da un altro programma: la serata del venerd\u00ec fu infatti battuta addirittura dalla quinta puntata della seconda stagione della fiction \"I Cesaroni\", in onda su Canale 5. \u00c8 stata finora l'ultima edizione del Festival condotta da Baudo.\nPartecipanti.\nIl cast \u00e8 stato annunciato nel corso della puntata di \"Domenica in\" del 6 gennaio del medesimo anno.\nSerate e regolamento.\nPrima serata.\nSi sono esibiti 10 \"Campioni\" e 7 \"Giovani\" con votazione della Giuria demoscopica: sono quindi stati eliminati 3 \"Giovani\", mentre non sono state rese note le graduatorie della sezione \"Campioni\".\nSeconda serata.\nSi sono esibiti 10 \"Campioni\" e 7 \"Giovani\" con votazione della Giuria demoscopica: sono quindi stati eliminati 3 \"Giovani\", mentre non sono state rese note le graduatorie della sezione \"Campioni\".\nTerza serata.\nSi sono esibiti i 19 \"Campioni\" in una versione rivisitata della loro canzone, interpretata insieme a un ospite, ed \u00e8 stata introdotta la votazione mediante il televoto. In giornata Loredana Bert\u00e8 \u00e8 stata esclusa dalla gara in quanto il suo brano \"Musica e parole\" \u00e8 risultata non inedita; la cantante ha tuttavia ottenuto di poter esibirsi fuori gara nella terza (in duetto con Ivana Spagna) e nella quarta serata, dove ha ricevuto il Premio alla carriera \"Citt\u00e0 di Sanremo\" e ritirato il Premio della Critica vinto dalla sorella Mia Martini al Festival di Sanremo 1982 con \"E non finisce mica il cielo\".\nQuarta serata.\nSi sono esibiti gli 8 \"Giovani\" rimasti, il cui vincitore \u00e8 stato determinato dal televoto (30%), dalla Giuria demoscopica (50%) e dalla Giuria di qualit\u00e0 (20%).\nQuinta serata - Finale.\nSi sono esibiti i 19 \"Campioni\" e il vincitore \u00e8 stato determinato dai voti del televoto (30%), della Giuria demoscopica (50%) e della Giuria di qualit\u00e0 (20%) accumulati nel corso delle cinque serate.\nOrchestra.\nL'Orchestra \u00e8 stata diretta dal maestro Pippo Caruso, durante le esibizioni dei cantanti dai maestri:\nSigla.\nArrangiamento del Maestro Pippo Caruso di un medley dei successi sanremesi con, in conclusione, il tradizionale \"Perch\u00e9 Sanremo \u00e8 Sanremo!\".\nScenografia.\nLa scenografia del Festival \u00e8 stata curata per la tredicesima volta dallo scenografo Gaetano Castelli, che per l'occasione ha creato una scenografia classica ma allo stesso tempo particolare, in quanto celava botole e pedane mobili a seconda dell'esigenza; essa era inoltre caratterizzata da un particolare effetto che permetteva all'orchestra di sollevarsi da terra e da un grosso diamante in plexiglas, presente al centro del palco e incorniciato da un grande ledwall, sopra al quale si esibivano i cantanti. Lo sfondo della scenografia cambiava inoltre ogni sera, mentre il palco era sempre arricchito da diverse decorazioni floreali.\nAscolti.\nRisultati di ascolto delle varie serate, secondo rilevazioni Auditel.\nIl picco di share si \u00e8 registrato nel momento della proclamazione della canzone vincitrice col 74,54%. In concomitanza con il turno infrasettimanale del campionato di Serie A, il 27 febbraio il Festival non and\u00f2 in onda.\nDopoFestival.\nIl DopoFestival \u00e8 andato in onda dal teatro del Casin\u00f2 di Sanremo ed \u00e8 stato condotto da Elio e le Storie Tese, che hanno intrattenuto il pubblico e rivisitato a modo loro alcuni brani in gara insieme a Lucilla Agosti, che si \u00e8 occupata delle interviste ai cantanti, e l'imitatrice Lucia Ocone, che ha proposto imitazioni di Mina, Sergio Cammariere, Loretta Goggi e Barbra Streisand. Ad ogni puntata venivano sorteggiati dei giornalisti che potevano esprimere un loro giudizio sul Festival e sulle canzoni in gara. Il programma, trasmesso ad orari ovviamente 'notturni', \u00e8 ricordato come uno dei pi\u00f9 brillanti ed intelligenti prodotti della tv italiana di sempre. \u00c8 stato l'ultimo Dopofestival ad andare in onda su Rai 1 prima del suo ritorno nel 2016 (nel 2014 e 2015 fu trasmesso in streaming sul sito Rai.tv).\nCommissione artistica.\nLa commissione artistica si occupa di scegliere i cantanti in gara e i membri sono:"}
{"id": "876655", "revid": "599013", "url": "https://it.wikipedia.org/wiki?curid=876655", "title": "Ssy", "text": ""}
{"id": "876656", "revid": "599013", "url": "https://it.wikipedia.org/wiki?curid=876656", "title": "Ssz", "text": ""}
{"id": "876657", "revid": "599013", "url": "https://it.wikipedia.org/wiki?curid=876657", "title": "Stf", "text": ""}
{"id": "876658", "revid": "599013", "url": "https://it.wikipedia.org/wiki?curid=876658", "title": "Sth", "text": ""}
{"id": "876659", "revid": "599013", "url": "https://it.wikipedia.org/wiki?curid=876659", "title": "Stk", "text": ""}
{"id": "876660", "revid": "599013", "url": "https://it.wikipedia.org/wiki?curid=876660", "title": "Stu", "text": ""}
{"id": "876661", "revid": "599013", "url": "https://it.wikipedia.org/wiki?curid=876661", "title": "Stw", "text": ""}
{"id": "876662", "revid": "599013", "url": "https://it.wikipedia.org/wiki?curid=876662", "title": "Stz", "text": ""}
{"id": "876663", "revid": "599013", "url": "https://it.wikipedia.org/wiki?curid=876663", "title": "Sua", "text": ""}
{"id": "876664", "revid": "400694", "url": "https://it.wikipedia.org/wiki?curid=876664", "title": "Suc", "text": ""}
{"id": "876666", "revid": "1684799", "url": "https://it.wikipedia.org/wiki?curid=876666", "title": "Sud (disambigua)", "text": ""}
{"id": "876667", "revid": "599013", "url": "https://it.wikipedia.org/wiki?curid=876667", "title": "Sue", "text": ""}
{"id": "876668", "revid": "599013", "url": "https://it.wikipedia.org/wiki?curid=876668", "title": "Sug", "text": ""}
{"id": "876669", "revid": "599013", "url": "https://it.wikipedia.org/wiki?curid=876669", "title": "Suh", "text": ""}
{"id": "876670", "revid": "599013", "url": "https://it.wikipedia.org/wiki?curid=876670", "title": "Suj", "text": ""}
{"id": "876671", "revid": "599013", "url": "https://it.wikipedia.org/wiki?curid=876671", "title": "Sul", "text": ""}
{"id": "876672", "revid": "1305772", "url": "https://it.wikipedia.org/wiki?curid=876672", "title": "SUP", "text": ""}
{"id": "876673", "revid": "1784425", "url": "https://it.wikipedia.org/wiki?curid=876673", "title": "William B. Hazen", "text": "Si \u00e8 distinto, in particolar modo, durante la battaglia di Stones River, a Murfreesboro (Tennessee) il 31 dicembre 1862."}
{"id": "876675", "revid": "1305772", "url": "https://it.wikipedia.org/wiki?curid=876675", "title": "SUQ", "text": ""}
{"id": "876676", "revid": "281779", "url": "https://it.wikipedia.org/wiki?curid=876676", "title": "SUR", "text": ""}
{"id": "876677", "revid": "599013", "url": "https://it.wikipedia.org/wiki?curid=876677", "title": "Sut", "text": ""}
{"id": "876678", "revid": "599013", "url": "https://it.wikipedia.org/wiki?curid=876678", "title": "Suw", "text": ""}
{"id": "876679", "revid": "599013", "url": "https://it.wikipedia.org/wiki?curid=876679", "title": "Suy", "text": ""}
{"id": "876680", "revid": "599013", "url": "https://it.wikipedia.org/wiki?curid=876680", "title": "Suz", "text": ""}
{"id": "876681", "revid": "599013", "url": "https://it.wikipedia.org/wiki?curid=876681", "title": "Svb", "text": ""}
{"id": "876682", "revid": "599013", "url": "https://it.wikipedia.org/wiki?curid=876682", "title": "Svc", "text": ""}
{"id": "876683", "revid": "599013", "url": "https://it.wikipedia.org/wiki?curid=876683", "title": "Svd", "text": ""}
{"id": "876684", "revid": "599013", "url": "https://it.wikipedia.org/wiki?curid=876684", "title": "Svf", "text": ""}
{"id": "876685", "revid": "599013", "url": "https://it.wikipedia.org/wiki?curid=876685", "title": "Svh", "text": ""}
{"id": "876686", "revid": "599013", "url": "https://it.wikipedia.org/wiki?curid=876686", "title": "Svi", "text": ""}
{"id": "876687", "revid": "599013", "url": "https://it.wikipedia.org/wiki?curid=876687", "title": "Svk", "text": ""}
{"id": "876688", "revid": "599013", "url": "https://it.wikipedia.org/wiki?curid=876688", "title": "Svl", "text": ""}
{"id": "876689", "revid": "599013", "url": "https://it.wikipedia.org/wiki?curid=876689", "title": "Svm", "text": ""}
{"id": "876690", "revid": "599013", "url": "https://it.wikipedia.org/wiki?curid=876690", "title": "Svs", "text": ""}
{"id": "876691", "revid": "599013", "url": "https://it.wikipedia.org/wiki?curid=876691", "title": "Svu", "text": "Armi.\nSVU Dragunov \u2013 versione bullpup del fucile di precisione SVD Dragunov"}
{"id": "876693", "revid": "599013", "url": "https://it.wikipedia.org/wiki?curid=876693", "title": "Svv", "text": ""}
{"id": "876694", "revid": "599013", "url": "https://it.wikipedia.org/wiki?curid=876694", "title": "Svy", "text": ""}
{"id": "876695", "revid": "599013", "url": "https://it.wikipedia.org/wiki?curid=876695", "title": "Svz", "text": ""}
{"id": "876696", "revid": "599013", "url": "https://it.wikipedia.org/wiki?curid=876696", "title": "Swb", "text": ""}
{"id": "876697", "revid": "599013", "url": "https://it.wikipedia.org/wiki?curid=876697", "title": "Swc", "text": ""}
{"id": "876698", "revid": "125626847", "url": "https://it.wikipedia.org/wiki?curid=876698", "title": "Follicolo pilifero", "text": " Il follicolo pilifero \u00e8 una struttura particolare della pelle che produce le cellule che andranno a costituire il pelo. Strettamente correlato alla presenza del pelo \u00e8 presente su quasi tutta la superficie corporea ad eccezione delle regioni chiamate di \"pelle glabra\" come il palmo delle mani, la pianta dei piedi, la falange distale delle dita, le labbra, il prepuzio, il glande, il clitoride, le piccole labbra e la superficie interna delle grandi labbra.\nIn tutti gli altri distretti si assiste ad una variabilit\u00e0 di numero, dimensione e morfologia individuale e legata al sesso. In queste sedi la crescita dei peli si manifesta come carattere sessuale secondario.\nStruttura.\nIl follicolo pilifero \u00e8 un'introflessione dell'epidermide a forma di sacco che presenta una dilatazione in profondit\u00e0, detta \"bulbo\", che continua con il \"colletto\" restringendosi fino allo sbocco sull'epidermide. Il follicolo fa parte, insieme al pelo e alla ghiandola sebacea annessa, del \"complesso pilosebaceo.\"\n\u00c8 costituita da una parte epiteliale, l\"epidermide del follicolo\" e una parte connettivale, la \"membrana vitrea\" che continua con il derma sottostante.\nEpidermide del follicolo.\nL'epidermide del follicolo, che forma la parete del follicolo stesso, \u00e8 formata da una serie di strati epiteliali sovrapposti. Questa stratificazione cambia dalla parte pi\u00f9 profonda a quella pi\u00f9 superficiale, il \"colletto\". Il limite tra le due strutture viene definito dallo sbocco della ghiandola sebacea annessa e dall'inserzione del muscolo erettore del pelo.\nPorzione profonda.\nLa porzione profonda \u00e8 costituita da due guaine:\nQueste strutture a livello dello sbocco della ghiandola sebacea degenerano lasciando posto al colletto.\nColletto.\nNel colletto la parete \u00e8 formata dalla cuticola del follicolo e dalla guaina esterna della radice e da un sottile strato interposto formato dal sebo e dai detriti della guaina interna.\nMembrana vitrea.\nLa membrana vitrea pu\u00f2 essere divisa in ulteriori due strati: uno profondo in contatto con il connettivo formato da fibre elastiche e collagene longitudinali e uno legato allo strato epiteliale che invece \u00e8 formato da fasci di collagene disposti in circolo. Tra i fasci di fibre sono presenti vasi e abbondanti terminazioni nervose amieliniche denominate \"canestri \" o \"reticoli perifollicolari\". La parte di derma che riveste il bulbo del follicolo viene chiamata \"papilla del pelo\".\nBulbo pilifero.\nIl bulbo pilifero \u00e8 la parte pi\u00f9 profonda del follicolo e, in quelli pi\u00f9 lunghi, pu\u00f2 arrivare all'ipoderma. \u00c8 la zona deputata alla generazione di tutte le componenti del pelo e del follicolo pilifero. Intorno alla papilla dermica si costituisce la parte di bulbo che d\u00e0 vita al pelo, formata da uno spesso strato di cellule epiteliali poliedriche e indifferenziate, che costituiscono la \"matrice del bulbo\". Tali cellule, in maniera analoga allo strato basale dell'epidermide, si riproducono differenziandosi in cheratinociti che formano le tre strutture del pelo: midolla, cuticola e corteccia. Appena sopra la matrice \u00e8 presente lo strato di differenziamento, la \"zona cheratogena\". La cheratinizzazione delle cellule termina a livello del colletto follicolare. Le cellule pi\u00f9 periferiche, invece, vanno a costituire le pareti del follicolo pilifero. I melanociti, invece, anch'essi presenti in questa regione, si dispongono radialmente intorno alla papilla e si insinuano con i loro prolungamenti attraverso le prime file di cellule soprastanti.\nAnnessi.\nLegati strutturalmente al pelo sono i \"muscoli erettori dei peli\" e le \"ghiandole sebacee\".\nGhiandola sebacea.\nLa ghiandola sebacea \u00e8 una piccola ghiandola con uno o due alveoli e un dotto escretore che sbocca nel colletto del follicolo. Tutto il complesso \u00e8 situato, insieme al muscolo erettore, nella parte ottusa dell'angolo che si forma fra follicoli e superficie cutanea. Il loro ruolo \u00e8 la produzione del sebo per la lubrificazione.\nMuscolo erettore del pelo.\nI muscoli erettori dei peli o \"muscoli piloerettori\" o \"muscoli orripilatori\" sono delle piccole strutture muscolari che prendono origine dal derma papillare, appena sotto l'epidermide, e che si inseriscono nella membrana vitrea del follicolo appena sotto lo sbocco delle ghiandole sebacee. Come queste ultime sono situati nella parte ottusa dell'angolo formato con la superficie cutanea. I muscoli mancano in alcuni peli del volto, nelle ciglia, nelle vibrisse (peli nasali) e nei tragi (peli auricolari). La loro contrazione indotta da fibre nervose adrenergiche provoca una compressione delle ghiandole e il raddrizzamento del pelo.\nCiclo del follicolo pilosebaceo.\nLa matrice del bulbo pilifero non \u00e8 in continua produzione di cellula ma segue un ciclo secondo il quale il follicolo entra in una fase quiescente con espulsione del pelo, una fase di riposo e una fase di ricrescita. Questo ciclo riguarda i follicoli piliferi gi\u00e0 esistenti alla nascita e non la formazione di nuovi follicoli, il cui numero \u00e8 lo stesso (o meno) di quelli presenti alla nascita. Il ciclo \u00e8 composto da tre fasi: \"anagen\", \"catagen\" e \"telogen\". Il ciclo \u00e8 indipendente per ogni follicolo e quindi il numero di follicoli quiescenti o a riposo non \u00e8 costante.\nAnagen.\nL'anagen \u00e8 la fase di crescita e morfogenesi che \u00e8 contraddistinta dalla ripresa di attivit\u00e0 della matrice (spinta dalle cellule della papilla e del colletto) con la ricostruzione del bulbo. La fase di anagen \u00e8 suddivisa in ulteriori 6 fasi, che vengono raggruppate in: \"protanagen\" (comprendente le fasi di anagen I, anagen II, anagen III e anagen IV), \"mesanagen\" (corrispondente ad anagen V) e \"metanagen\" (anagen VI).\nProtanagen.\nIl protanagen il bulbo riprendere a crescere e a formarsi completamente insieme alla crescita del pelo:\nMesanagen.\nNel mesanagen la crescita del pelo continua in modo costante e rapido. A livello della matrice, la crescita aumenta dalle 5 alle 10 volte.\nMetanagen.\nDurante la metanagen il ritmo elevato di crescita \u00e8 mantenuto per un tempo variabilie, che pu\u00f2 andare da qualche settimana a sette anni per il cuoio cappelluto femminile.\nCatagen.\nIl catagen \u00e8 la fase successiva all'anagen ed ha una durata di 15 giorni circa nei capelli pi\u00f9 lunghi. In questo periodo l'attivit\u00e0 della matrice cessa, la membrana vitrea si inspessisce intorno al bulbo e i prolungamenti dei melanociti si contraggono lasciando il pelo depigmentato. Le cellule del bulbo vengono eliminate lasciando la papilla scoperta, mentre la parte pi\u00f9 profonda del pelo si atrofizzano a formare un ammasso claviforme che rimane in contatto con la papilla grazie ad un cordone epidermico. La struttura rigonfiata del pelo gli consente di resistere nel follicolo se non viene perduto per una semplice trazione.\nTelogen.\nLa riduzione del pelo raggiunge il suo apice durante il telogen, la fase di riposo, che pu\u00f2 durare fino a 3-4 mesi. La papilla si riduce ad una piccola sfera che rimane nella parte pi\u00f9 profonda del follicolo."}
{"id": "876701", "revid": "74851", "url": "https://it.wikipedia.org/wiki?curid=876701", "title": "Aktion 1005", "text": ""}
{"id": "876702", "revid": "466539", "url": "https://it.wikipedia.org/wiki?curid=876702", "title": "Contea di Lafayette (Florida)", "text": "La contea di Lafayette (in inglese \"Lafayette County\") \u00e8 una contea della Florida, negli Stati Uniti. Il suo capoluogo amministrativo \u00e8 Mayo. \u00c8 una delle cosiddette \"Dry Counties\" (lett. Contee secche), ovvero le contee dove \u00e8 vietata la vendita di alcolici.\nGeografia fisica.\nLa contea ha una superficie di 1419 km\u00b2 di cui lo 0,93&amp; \u00e8 coperta da acqua. Confina con:\nStoria.\nLa contea fu creata nel 1853 e prende il nome dal marchese francese La Fayette che aiut\u00f2 George Washington durante la Guerra d'indipendenza americana."}
{"id": "876703", "revid": "287204", "url": "https://it.wikipedia.org/wiki?curid=876703", "title": "Ayoayo", "text": "LAyoayo \u00e8 un gioco da tavolo astratto della famiglia dei mancala, diffuso presso l'etnia Yoruba della Nigeria. Praticamente lo stesso gioco (con alcune differenze minori) \u00e8 noto come Endodoi presso i Masai di Tanzania e Kenya. Da questo gioco ha preso ispirazione il mancala moderno Kalah, che utilizza un tavoliere diverso ma mantiene le regole essenziali dell'Ayoayo.\nRegole.\n\"Nota: questa sezione fa riferimento alla terminologia definita in Mancala#Concetti generali\"\nTavoliere e disposizione iniziale.\nL'Ayoayo utilizza un tavoliere di due file di sei buche, e 48 semi; inizialmente, quattro semi vengono posizionati in ciascuna buca. L'equipaggiamento e la situazione di partenza sono quindi le stesse del Wari e di numerosi altri mancala II, come il Layli Goobalay. Ogni giocatore controlla la fila di buche sul proprio lato del tavoliere.\nMossa.\nAl proprio turno, il giocatore preleva i semi da una delle sue buche e li semina in senso antiorario, a staffetta. Se i semi prelevati sono pi\u00f9 di dodici, la buca di partenza deve essere saltata durante la semina. Se l'ultimo seme cade in una buca vuota nella file del giocatore di turno, eventuali semi presenti nella buca avversaria antistante vengono catturati e rimossi dal gioco.\nDar da mangiare.\nCome molti mancala, l'Ayoayo prevede una cosiddetta \"regola del dar mangiare\": se all'inizio del turno di un giocatore l'avversario \u00e8 rimasto senza semi, il giocatore di turno \u00e8 obbligato (se pu\u00f2) a fare una mossa che porti almeno un seme in una buca avversaria.\nConclusione del gioco e vittoria.\nIl gioco termina quando uno dei due giocatori non pu\u00f2 pi\u00f9 muovere. L'avversario cattura tutti i pezzi rimasti e vince chi ha catturato pi\u00f9 pezzi.\nEndodoi.\nL'Endodoi \u00e8 quasi identico all'Ayoayo, ma i Masai usano tavolieri con due file di buche di diverse lunghezze, per esempio 2x12. Il numero dei semi usati \u00e8 ugualmente variabile (per esempio si pu\u00f2 partire con 3, 4, 5 o 6 semi per buca). Altre differenze minori sono le seguenti:"}
{"id": "876708", "revid": "1776051", "url": "https://it.wikipedia.org/wiki?curid=876708", "title": "As I Lay Dying/American Tragedy", "text": "As I Lay Dying/American Tragedy \u00e8 uno split album dei due gruppi metalcore As I Lay Dying e American Tragedy pubblicato nel 2002 attraverso la Pluto Records.\nLe tracce dalla 1 alla 5 sono degli As I Lay Dying e sono state ripubblicate nella raccolta uscita nel 2006 per la Metal Blade Records, quelle dalla 6 alla 11 degli ora sciolti American Tragedy."}
{"id": "876711", "revid": "124587204", "url": "https://it.wikipedia.org/wiki?curid=876711", "title": "Storia del campionato mondiale di calcio", "text": "La storia del campionato mondiale di calcio \u00e8 iniziata nel 1928, quando il presidente della FIFA, Jules Rimet, decise di istituire un torneo per squadre nazionali.\nLa prima competizione di questo tipo ebbe luogo nel 1930 e consistette in un torneo avente solo la fase finale alla quale presero parte le 13 nazioni che accettarono l'invito.\nLa competizione si \u00e8 successivamente evoluta fino a comprendere circa 200 squadre nazionali affiliate alla FIFA che si sfidano in un lungo torneo di qualificazione che si tiene nei tre anni precedenti alla fase finale.\nLe competizioni internazionali precedenti.\nLa prima partita di calcio che vedeva affrontarsi due squadre nazionali avvenne nel 1872; in quell'occasione si sfidarono le compagini rappresentanti l'Inghilterra e la Scozia, infatti all'epoca questo sport era ancora poco praticato fuori dai confini della Gran Bretagna. La prima significativa espansione del calcio mondiale avvenne nel maggio 1904 quando venne fondata la FIFA, che per\u00f2 alla data della sua istituzione comprendeva solo sette nazioni dell'Europa. In quegli anni il calcio inizi\u00f2 a diventare sempre pi\u00f9 popolare e fu incluso come sport dimostrativo (cio\u00e8 senza medaglie in palio) ai giochi olimpici del 1900, 1904 e nel 1906 (edizione per\u00f2 mai ufficialmente riconosciuta) e venne parificato agli altri sport nel 1908. Organizzata dall'Inghilterra e dalla Football Association, la competizione venne limitata ai soli giocatori non professionisti (come di regola per l'epoca) per\u00f2 fu trattata pi\u00f9 come un'esibizione piuttosto che come una competizione a tutti gli effetti. La nazionale amatoriale di calcio inglese vinse sia nel 1908 che nell'edizione successiva del 1912.\nNel contempo la FIFA tent\u00f2 di organizzare un torneo internazionale per nazionali al di fuori del contesto olimpico (e anche dilettantistico). Questo tentativo venne effettuato nel 1906 in Svizzera. Per\u00f2 erano ancora i primi anni di sviluppo per questo sport e la FIFA stessa definisce quest'esperimento come un fallimento.\nQuindi solamente durante le olimpiadi le squadre nazionali avevano modo di affrontarsi ma si trattava di formazioni amatoriali e quindi non rappresentanti dell'effettiva forza del movimento calcistico degli stati. Un ulteriore tentativo di far uscire dai cinque cerchi il mondo del calcio fu effettuato da Sir Thomas Lipton che organizz\u00f2 il Sir Thomas Lipton Trophy a Torino nel 1909. Il trofeo Lipton era una competizione per squadre di club (quindi non nazionali) provenienti da stati diversi, quindi un solo club rappresentava una nazione intera. Per questa ragione questo trofeo non \u00e8 considerato un vero antesignano della coppa del mondo (lo fu piuttosto della Coppa dei Campioni). Nonostante ci\u00f2, la competizione viene talvolta chiamata, erroneamente, la prima coppa del mondo, e vide affrontarsi i pi\u00f9 prestigiosi club di Italia, Germania e Svizzera. La prima edizione fu vinta dal West Auckland, una formazione dilettantistica inglese che fu invitata solo perch\u00e9 la Football Association si rifiut\u00f2 di essere associata alla competizione. Il West Auckland si impose nuovamente nel 1911 mantenendo il titolo, e divenne la definitiva detentrice del trofeo, come stabilito dalle regole della competizione. Questo conferm\u00f2 lo strapotere inglese sul resto dell'Europa e sul resto del mondo.\nNel 1914, la FIFA acconsent\u00ec a riconoscere il torneo olimpico come un \"campionato del mondo per dilettanti\", e da allora prese parte attiva nell'organizzazione dell'evento. A questo punto si tenne la prima edizione delle olimpiadi riconosciute dalla FIFA, nel 1920, e ad imporsi fu il Belgio padrone di casa, invece nelle due edizioni successive (1924 e 1928) il successo arrise all'Uruguay. Nel 1928 la FIFA disse che in quel momento si poteva organizzare una Coppa del Mondo. Poich\u00e9 l'Uruguay aveva conquistato per due volte il titolo olimpico \"mondiale\" (anche se per dilettanti), nel 1930 la FIFA lo scelse come paese ospitante della prima edizione per professionisti, in concomitanza con il centenario dell'indipendenza dello stato sudamericano.\nIl primo campionato mondiale: Uruguay 1930.\nIl primo mondiale della storia si disput\u00f2 nel 1930 in Uruguay, paese gi\u00e0 detentore degli ultimi due titoli olimpici e in procinto di festeggiare il centenario della propria indipendenza. Questa edizione si caratterizz\u00f2 per una massiccia opera di boicottaggio da parte delle federazioni europee, deluse dall\u2019assegnazione del torneo a un paese sudamericano: molto scalpore suscit\u00f2 nell'ambiente calcistico latino la rinuncia dell'Italia di Vittorio Pozzo, da poco arrivata prima in Coppa Internazionale nonch\u00e9 medaglia di bronzo olimpica nel '28, la cui presenza era praticamente data per ovvia. Solo grazie all'impegno di Jules Rimet, all\u2019epoca presidente della FIFA, si riusc\u00ec a garantire la partecipazione di 13 squadre, di cui solo 4 europee (Francia, Belgio, Jugoslavia e Romania) e le altre in rappresentanza di paesi del Nuovo Continente (oltre all\u2019Uruguay erano presenti Cile, Argentina, Bolivia, Paraguay, Brasile, Per\u00f9, Messico e Stati Uniti d\u2019America). Non essendo raggiunto il numero minimo previsto, fissato a 16, per l\u2019unica volta nella storia non si disputarono turni di qualificazione.\nTutte le gare di questa edizione si tennero in 3 diversi impianti della capitale Montevideo, ma gran parte di esse ebbe per teatro il monumentale \"Estadio Centenario\", fatto erigere appositamente e non ancora ultimato al momento del fischio d\u2019inizio; peraltro, il mondiale ebbe luogo nel pieno dell'inverno australe, sicch\u00e9 molti incontri, incluse semifinali e finale, avvennero in condizioni climatiche proibitive.\nCome edizione inaugurale del campionato, questo mondiale \u00e8 ricordato soprattutto per il suo lungo elenco di \"prime volte\". Le due gare d\u2019esordio \"USA-Belgio\" e \"Francia-Messico\", giocate in contemporanea alle ore 15.00 del 13 luglio, condividono il primato cronologico assoluto nel torneo iridato, e terminarono rispettivamente 3-0 e 4-1; la prima rete mai messa a segno in una partita dei mondiali fu quella del transalpino Lucien Laurent al 19\u00ba minuto, e nel corso dello stesso incontro si ebbe anche la prima doppietta ad opera di Andr\u00e9 Maschinot.\nNella fase a gruppi si segnalarono peraltro le \"difficolt\u00e0 ambientali\" sofferte dai francesi nella seconda gara del loro girone \u2013 l'unico composto da 4 squadre \u2013 contro l\u2019Argentina, partita vinta dai sudamericani per 1-0 dopo vari scontri ed infortuni e un pessimo arbitraggio (fu \"erroneamente\" fischiata la fine con 6 minuti d\u2019anticipo interrompendo una chiara occasione di pareggio). In \"Argentina-Messico\" si ebbe invece il primo calcio di rigore (ma furono ben 5 quelli fischiati da Ulises Saucedo in corso di gara).\nDel tutto inaspettato fu l\u2019esito del \"Gruppo 2\", nel quale il Brasile, favorito per la vittoria finale, venne clamorosamente battuto da una solida Jugoslavia nel suo esordio mondiale, con due reti segnate in 10 minuti nel primo tempo; gi\u00e0 con la successiva vittoria dei balcanici sulla Bolivia, la \"Sele\u00e7\u00e3o\" si vide matematicamente eliminata. Tutto facile per l\u2019Uruguay, nonostante le critiche mossegli dalla stampa di casa per il risicato 1-0 contro i peruviani nella prima gara, mitigato poi dal 4-0 inflitto ai rumeni; lo scontro diretto fra le due eliminate del girone registr\u00f2 intanto la prima espulsione nella storia dei mondiali, ai danni del peruviano Pl\u00e1cido Galindo al 70\u00ba minuto. L\u2019altro girone delle sorprese fu quello degli USA, impostisi con due rotondi 3-0 sia sul Belgio che sul Paraguay e autori, con Bert Patenaude proprio in quest\u2019ultima gara, della prima storica tripletta iridata.\nIl turno delle semifinali vide quindi gli schieramenti \"Argentina-USA\" e \"Uruguay-Jugoslavia\"; a tutt'oggi, si tratta dell\u2019unico caso di ben tre squadre extraeuropee piazzatesi nel \u201cquadrato\u201d (non contando la Turchia del 2002, che era comunque un\u2019affiliata UEFA), cos\u00ec come dell'unica presenza degli statunitensi fra le \"prime 4\" di un mondiale: una presenza alquanto notevole, se si considera che per le Olimpiadi di Los Angeles del 1932 il calcio era stato addirittura \"depennato\" dalla lista delle discipline in gara, in quanto pressoch\u00e9 sconosciuto in Nordamerica (scelta che aveva peraltro determinato la definitiva rottura tra la FIFA e il CIO, e l'istituzione di un nuovo torneo mondiale aperto ai professionisti). Entrambi gli incontri si conclusero sul 6-1 in favore delle sudamericane \u2013 risultato rimasto insuperato per oltre ottant'anni, fino a \"Brasile-Germania 1-7\" del 2014 \u2013 e tra le aspre contestazioni delle perdenti per presunte irregolarit\u00e0 arbitrali: proprio tali favoritismi sarebbero, secondo alcuni, alla base della mancata disputa di una \"finalina\" per il 3\u00ba posto (la quale non era comunque prevista dal regolamento, e sarebbe stata introdotta ufficialmente solo quattro anni dopo); dai ranking retroattivi della FIFA compilati nel 1986 si evince comunque il riconoscimento ufficiale del \"bronzo\" agli Stati Uniti per quest'edizione.\nLa finalissima del 30 luglio, disputata al \"Centenario\" nel pieno di una nevicata, fu quindi una riedizione della finale olimpica di \"Amsterdam 1928\", che aveva visto l\u2019Uruguay imporsi sugli argentini per 2-1. In una gara imperniata sull\u2019attacco (ben 5 punte per parte) e condotta quasi esclusivamente in avanti soprattutto dai Biancocelesti, questi ultimi chiusero il primo tempo sul 2-1 in rimonta, grazie ai goal di Peucelle e soprattutto Guillermo St\u00e1bile che arriv\u00f2 cos\u00ec a quota 8 reti vincendo la classifica cannonieri; nella ripresa, per\u00f2, gli uruguaiani furono pi\u00f9 lucidi e lavorarono di rimessa, segnando altre tre volte e realizzando il definitivo 4-2 (con reti di Dorado, Cea, Iriarte e Castro). Gli anfitrioni confermarono cos\u00ec l'eccellente livello raggiunto sullo scacchiere internazionale, diventando al tempo stesso la prima compagine di sempre ad alzare la \"Coppa della Vittoria\" e la prima a farlo in casa propria.\nLa scelta di non partecipare alla successiva edizione italiana far\u00e0 poi dell'Uruguay anche la prima e ad oggi unica nazionale campione a non difendere il titolo.\nIl periodo 1934-1950.\nItalia 1934.\nDopo un'iniziale ipotesi di sospensione del campionato per otto anni, nel 1934 la 2\u00aa edizione venne affidata all'Italia, gi\u00e0 propostasi quattro anni prima e capace ora di battere la concorrenza svedese come paese organizzatore. Sin dal principio fu chiaro l'intento del regime fascista di sfruttare la popolarit\u00e0 del calcio come collante sociale e identitario a fini propagandistici, e particolarmente criticato fu il clima di pressioni esercitate da Mussolini in persona sugli arbitraggi (in particolare quello della finale, diretta dallo svedese Ivan Eklind) e sulla stessa Nazionale, oggetto di pi\u00f9 o meno velate minacce affinch\u00e9 cercasse la vittoria a qualsiasi costo.\nQuell'anno il torneo iridato conobbe la prima di numerose modifiche del proprio formato: eliminata la fase a gruppi, si opt\u00f2 per un \"tabellone\" di incontri a eliminazione diretta a partire dagli ottavi di finale, e venne regolamentata anche la gara per l'assegnazione del 3\u00ba posto. Non esistendo ancora i calci di rigore come metodo di spareggio (verranno introdotti solo nel 1978 e utilizzati per la prima volta nelle semifinali dell'82), era previsto che le gare terminate in parit\u00e0 dopo i supplementari venissero ripetute.\nIl successo dell'esordio sudamericano aument\u00f2 il numero delle candidate, sicch\u00e9 per la prima volta si tennero turni preliminari di qualificazione ai quali presero parte 32 nazionali, inclusa, caso unico nella storia, quella del paese organizzatore. L'annunciata defezione dell'Uruguay e il forfait di Cile e Per\u00f9 consentirono tuttavia ad Argentina e Brasile di accedere direttamente alla fase finale \u2013 seppure con schieramenti non competitivi, in polemica con la consuetudine delle federazioni europee di naturalizzare calciatori oriundi (la stessa Italia si presentava con 4 vicecampioni di Montevideo). Tutte le pi\u00f9 forti squadre europee trovarono posto fra le 16 ammesse; resta da segnalare la persistente rinuncia delle compagini britanniche, ostinatamente legate al proprio modello dilettantistico (che le vedr\u00e0 snobbare il mondiale fino al Dopoguerra), e, per contro, la prima qualificazione di un'africana, l'Egitto. Se non si tiene conto delle partecipanti alla 1\u00aa edizione, \"Italia 1934\" resta ad oggi il mondiale con il maggior numero di esordienti (ben 10).\nPer la prima e ad oggi unica volta, avanzarono ai quarti di finale soltanto nazionali europee. Fu a suo modo una sorpresa la disfatta dell'Argentina che, pur non gareggiando con la sua formazione primaria, affront\u00f2 una Svezia altrettanto amatoriale e ne venne comunque battuta; lo stesso accadde al Brasile surclassato dalla Spagna, agli USA travolti per 7-1 dai padroni di casa e all'Egitto eliminato dall'Ungheria. Notevole anche la resistenza dei francesi, capaci di trascinare la strafavorita Austria di Hugo Meisl fino ai primi tempi supplementari della storia dei mondiali, prima di cedere per 2-3.\nNei quarti di finale, il torneo entr\u00f2 nel vivo e divenne piuttosto animoso: sia \"Italia-Spagna\" che \"Austria-Ungheria\" sono ricordati come due degli scontri pi\u00f9 aspri di sempre nel campionato. Nel primo caso, a Firenze le due squadre si affrontarono ben oltre il regolamento, con il beneplacito del direttore di gara e del guardalinee, ma non riuscirono a spareggiare l'1-1 entro la fine dei supplementari; ritentarono l'indomani con schieramenti largamente rivisti a causa degli infortuni \u2013 soprattutto da parte della Spagna che sostitu\u00ec sette uomini incluso il suo capitano e trascinatore, il portiere Zamora: \u2013 in questo secondo incontro l'Italia la spunt\u00f2 grazie a una precoce quanto contestata rete di Meazza, segnata in un momento di inferiorit\u00e0 numerica degli iberici (che ebbero a lamentare anche l'annullamento di due goal). Altrettanto rissoso, come raccontato a suo tempo dallo stesso Meisl, fu il \"derby\" austro-ungarico di Bologna, nel quale il \"Wunderteam\" riusc\u00ec comunque a vincere nei 90 minuti per 2-1.\nDall'altra parte s'imposero senza eccessi la Cecoslovacchia (sulla Svizzera) e la Germania (sulla Svezia), andando a costituire l'altra semifinale del mondiale accanto a \"Italia-\"\"Austria\". Fu ancora una rete polemica, questa volta dell'oriundo Guaita, a permettere agli anfitrioni di piazzarsi in finale, mentre la tripletta del praghese Old\u0159ich Nejedl\u00fd, capocannoniere con 5 reti, elimin\u00f2 per 3-1 i tedeschi, che agganciarono comunque il 3\u00ba posto battendo l\u2019Austria a Napoli.\nNella finalissima di Roma, il 10 giugno allo \"Stadio Nazionale\", davanti ai gerarchi fascisti seduti in tribuna d'onore insieme ai reali Savoia e a Jules Rimet, gli Azzurri subirono a lungo la forza e superiorit\u00e0 della Cecoslovacchia, che in tutta la partita colse tre legni, e fu in pieno controllo della situazione fino alla rete del vantaggio segnata da Pu\u010d in piena ripresa; il pareggio italiano arriv\u00f2 ad appena 9 minuti dal termine con una conclusione di Orsi dalla distanza: per la prima volta, una finale mondiale si decideva ai supplementari. Al 95\u00ba minuto Schiavio, servito in area da Guaita, super\u00f2 il portiere cecoslovacco portando la Squadra in vantaggio; memorabile fu il mancamento che il giocatore ebbe subito dopo aver segnato, effetto sia della tensione che della forte calura \u2013 circa 40 \u00b0C \u2013 nella quale si svolse l'incontro; la nazionale slava, sorpresa dalla rimonta, non fu in grado di pareggiare, e cos\u00ec l'Italia conquist\u00f2 la prima vittoria iridata della sua storia, prima europea di sempre a vincere il trofeo.\nFrancia 1938.\nIn un contesto internazionale sempre pi\u00f9 teso, e nel timore che lo scoppio di un conflitto di grandi dimensioni mettesse fine precocemente e per sempre alla nuova kermesse mondiale, Jules Rimet ottenne che la 3\u00aa Coppa del Mondo avesse luogo nella \"sua\" Francia, venendo meno con ci\u00f2 al criterio di alternanza fra Europa e Sudamerica nell'organizzazione del torneo.\nCi\u00f2 fu causa di un numero di defezioni persino maggiore di quello che si era visto in Italia, con l'Argentina, convinta assegnataria, e l'Uruguay a guidare un boicottaggio cui si accodarono, per varie ragioni, quasi tutte le nazionali del continente americano: le sole eccezioni furono il Brasile (intenzionato a proporsi per l'edizione del \u201942, poi annullata) e Cuba, entrambe rimaste sole nei rispettivi gruppi di qualificazione. A partire da quell'anno, sia la squadra ospitante che quella detentrice del titolo \u2013 nel caso, Francia e Italia \u2013 furono ammesse di diritto alla fase finale; delle 37 nazionali di tutto il mondo in principio candidate per coprire i restanti 14 posti, alla fine solo 21 disputarono almeno una gara preliminare.\nIn Europa, oltre alla solita assenza delle britanniche, i prodromi del conflitto determinarono quella di altre buone compagini, prima fra tutte la Spagna lacerata gi\u00e0 da due anni di Guerra civile. La forte Nazionale austriaca, dal canto suo, ottenne la qualificazione, ma con l'annessione (\"Anschluss\") del paese alla Germania nazista pochi mesi prima del mondiale, e con gli abbinamenti degli ottavi di finale gi\u00e0 decisi, venne dissolta e i suoi migliori uomini convocati nella nuova squadra tedesca che fin\u00ec per avere ben 9 calciatori austriaci in lista; il posto lasciato vacante dal \"Wunderteam\" non venne offerto a nessun'altra nazionale, sicch\u00e9 il mondiale si disput\u00f2 in 15. Trovarono gli ottavi le squadre di Germania, Svezia, Norvegia, Polonia, Romania, Svizzera, Ungheria, Cecoslovacchia, Olanda e Belgio, alle quali si aggiunse la prima asiatica mai qualificatasi a un mondiale, le Indie Orientali Olandesi (attuale Indonesia).\nCon l'incontro \"Svezia-Austria\" annullato in s\u00e9guito allo scioglimento della squadra di Matthias Sindelar, gli scandinavi si qualificarono per \"walkover\" \u2013 il primo e unico nella storia del campionato \u2013 direttamente al turno dei quarti, e attesero la fine dell'incontro \"Cuba-Romania\" per conoscere la loro prima avversaria del torneo. La prima gara fra queste due squadre, a sua volta, termin\u00f2 su un avvincente 3-3 e venne ripetuta quattro giorni dopo, con vittoria dei cubani per 2-1 (unica nazionale caraibica di sempre a superare il primo turno). Si and\u00f2 a ripetizione anche per l'incontro \"Germania-Svizzera\", nel quale la prestazione della nuova \"Mannschaft\", passata entrambe le volte in vantaggio e poi rimontata, fu tale da insinuare il dubbio di un auto-boicottaggio da parte degli attaccanti austriaci; peraltro nella seconda gara, il tecnico elvetico Karl Rappan schier\u00f2 una difesa \"a 3\" impenetrabile \u2013 antesignana del moderno \"catenaccio\" \u2013 che alla fine valse il superamento del turno per 4-2. Si distinse non poco l'incontro \"Brasile-Polonia\", giocato a Strasburgo fra due squadre completamente votate all'attacco che insieme realizzarono il record (poi superato nel \u201954) di 11 reti segnate in una gara iridata \u2013 6-5 per il Brasile, dopo il 4-4 dei regolamentari; \u2013 il polacco Ernest Wilimowski divenne contestualmente il primo autore di un \"poker\" in una partita dei mondiali. Da questa gara \u2013 insieme ad \"Austria-Svizzera 7-5\" del 1954 \u2013 \u00e8 detenuto peraltro il record di reti segnate dalla squadra perdente.\nPi\u00f9 complicate del previsto furono le cose per la Cecoslovacchia, che si fece portare ai supplementari dagli \"Oranje\" prima di dilagare con un 3-0. Ma le maggiori difficolt\u00e0, anche e soprattutto psicologiche, le ebbero i campioni in carica italiani, presentatisi in Francia forti anche del secondo successo in Coppa Internazionale nel 1935 e di quello alle Olimpiadi di Berlino del \u201936; a Marsiglia, il \"saluto romano\" degli Azzurri venne accolto dagli spalti francesi, per l'occasione pieni di antifascisti fuoriusciti, con incessanti ondate di fischi e di insulti. L\u2019Italia, che della rosa vincitrice a Roma conservava soltanto tre elementi, si port\u00f2 avanti per poi subire la forza di volont\u00e0 e il pareggio dell\u2019esordiente Norvegia \u2013 con rete di Brustad a pochi minuti dal 90\u00b0; \u2013 gi\u00e0 nelle prime battute del prolungamento di gara, per\u00f2, Piola agganci\u00f2 i quarti, per andare ad affrontare i padroni di casa a Colombes.\nNel secondo turno del campionato la Svezia, umiliando i volenterosi cubani con un perentorio 8-0, batt\u00e9 i precedenti record mondiali sia di scarto-reti, sia di goal segnati da una sola squadra nella stessa gara \u2013 record detenuti da \"Italia-USA 7-1\" e da \"Ungheria-Indie Olandesi 6-0\"; \u2013 tale primato sarebbe stato a sua volta battuto a \"Svizzera \u201954\" (curiosamente proprio dai magiari). A Colombes, intanto, un'Italia in maglia nera resistette, imperturbabile, all'odio tutto politico dell\"'Olympique \"Yves-du-Manoir\"\", e, con Colaussi e una doppieta del solito Piola, mise fine con un 3-1 al sogno casalingo dei transalpini, ipotecando una nuova semifinale; la Francia fu cos\u00ec la prima nazionale ospitante a venire eliminata nel \"proprio\" mondiale.\nInfine il 12 giugno, il Brasile e la Cecoslovacchia vicecampione in carica si esibirono in una gara a tal punto violenta, da passare alla storia come \"Battaglia di Bordeaux\": le ripetute risse fuori controllo portarono a ben 3 espulsioni nel solo primo tempo regolamentare (record battuto solo nel 2006 da \"Portogallo-Olanda\"), mentre i migliori uomini della compagine slava dovettero lasciare il campo con le ossa rotte; nella ripetizione dell'incontro, il Brasile disponeva ancora del suo irrinunciabile fuoriclasse Le\u00f4nidas e pot\u00e9 rivoluzionare quasi del tutto la squadra contro un'avversaria privata invece di Nejedl\u00fd, Pu\u010d e persino del portiere Pl\u00e1ni\u010dka: i cecoslovacchi ressero un tempo, ma nella ripresa cedettero per 1-2 alla \"Sele\u00e7\u00e3o\" l'ultimo biglietto per Marsiglia.\nLe due semifinali si svolsero contemporaneamente il 16 giugno. Nella prima, disputata al \"V\u00e9lodrome\", gli Azzurri punirono la supponenza dei sudamericani, presentatisi con l'assoluta convinzione di passare il turno tanto da avere prenotato in anticipo l'aereo per Colombes, e soprattutto da aver lasciato Le\u00f4nidas e Tim a riposo proprio in vista della finale: stanca per la doppia impresa compiuta contro la Cecoslovacchia, la \"Sele\u00e7\u00e3o\" gioc\u00f2 invece alla pari solo il primo tempo, mentre nella ripresa l'Italia ne prese d'assalto la porta, andando in rete prima con Colaussi e poco dopo con un leggendario rigore calciato da Meazza \"a sorpresa\" (e con l'elastico dei calzoncini rotto); il goal della bandiera di Romeu a 3 minuti dalla fine non risparmi\u00f2 al Brasile la sua prima cocente sconfitta in sede mondiale, nota alle cronache come \"Paradinha\".\nAl \"Parc des Princes\" di Parigi, la corazzata ungherese ebbe intanto ragione della Svezia con un 5-1 senza storia.\nFinale per il 3\u00ba posto e finalissima, disputate il 19 giugno, si chiusero a loro volta alla stessa ora e con lo stesso risultato. Il Brasile torn\u00f2 a Bordeaux per rifarsi sugli svedesi, e si prese a loro discapito l'ultimo gradino del podio; con la sua doppietta, il grande Le\u00f4nidas raggiunse 7 reti e la vetta della classifica marcatori. A Colombes, invece, l'Italia mise a tacere ogni polemica extra-calcistica, dominando i magiari per tutta la durata dell'incontro sotto la guida di Meazza; gi\u00e0 al termine del primo tempo gli Azzurri conducevano per 3-1 grazie ancora alle segnature di Colaussi (doppietta) e Piola, e nella ripresa Biavati colse un palo prima di servire di nuovo a Piola la palla del 4-2 che chiuse definitivamente la pratica, rendendo inutili le marcature di Titkos e S\u00e1rosi.\nDavanti ad un pubblico finalmente disposto ad applaudire il suo pieno merito in campo, l'Italia divenne la prima nazionale a raggiungere due successi mondiali di fila (come solo il Brasile, in s\u00e9guito, sapr\u00e0 rifare), nonch\u00e9 la prima a vincere fuori dal proprio paese; la sua forza e imbattibilit\u00e0 in tutti i tornei internazionali ebbe il tempo di trovare l'ultima conferma prima che la situazione politica precipitasse, scivolando velocemente nel conflitto mondiale. Con le successive due edizioni cancellate, gli Azzurri finiranno per mantenere il titolo di campioni del mondo per ben 16 anni. Il primato di Vittorio Pozzo quale commissario tecnico vincitore di 2 titoli iridati \u2013 peraltro consecutivi \u2013 ad oggi non \u00e8 stato eguagliato.\nBrasile 1950.\nLa competizione riprese con il Mondiale del 1950 che si tenne in Brasile, che per la prima volta vide la partecipazione dell'Inghilterra che non aveva partecipato alle precedenti edizioni in quanto non associata alla FIFA dalla quale si era ritirata nel 1920 per evitare di affrontare le nazionali dei paesi contro i quali combatt\u00e9 le due guerre mondiali. Un'altra causa fu una sorta di protesta contro le influenze degli altri paesi nel gioco del calcio (sport nato appunto in Inghilterra) ma pi\u00f9 realisticamente in quanto gli inglesi si ritenevano, forse a ragione, assai superiori al resto del mondo nello sport che loro stessi avevano inventato e regolarizzato. Nel 1946 la Football Association decise di riunirsi all'associazione mondiale dopo un formale invito della stessa FIFA.\nIl torneo rivide la partecipazione dell'Uruguay assente per protesta nelle due edizioni precedenti. Per ragioni politiche, invece, le nazionali dei paesi dell'Europa orientale (Ungheria, Unione Sovietica e Cecoslovacchia) non vi presero parte. L'Italia, detentore del titolo, vi partecip\u00f2 nonostante la tragedia di Superga del 1949 nella quale persero la vita i giocatori del Grande Torino (molti dei quali nel giro della nazionale). Per la prima volta il programma non prevede una fase ad eliminazione diretta. Il torneo fu organizzato con due fasi a gironi all'italiana. Comunque, l'ultima partita della seconda fase a gironi fu una vera e propria finale in quanto si affrontarono le prime due del gruppo e la vincitrice si sarebbe laureata campione, anche se ai brasiliani sarebbe bastato il pareggio. L'Uruguay vinse a sorpresa sul Brasile ospitante rimontando l'iniziale svantaggio e divenne per la seconda volta campione (su due edizioni alle quali aveva partecipato). L'ultimo atto di questo mondiale fu una vera e propria tragedia (e non solo sportiva) per i padroni di casa, che assunse il nome di \"Maracanazo\".\nIl periodo 1954-1978.\nSvizzera 1954.\nNel 1954 la manifestazione si svolse in Svizzera e fu la prima ad essere trasmessa in televisione. La nazionale della Scozia fece la sua prima apparizione nel torneo, senza per\u00f2 far registrare neanche una vittoria e usc\u00ec al primo turno. Anche in questo caso il torneo previde una fase iniziale a gironi da 4 squadre in cui per\u00f2 le due teste di serie dello stesso gruppo non si sarebbero affrontate fra loro (quindi ogni squadra nazionale avrebbe giocato due partite invece di tre, a meno di eventuali spareggi per arrivi a pari punti). Il quarto di finale tra l'Austria e la Svizzera vide il record di gol segnati in un match di coppa del mondo, gli elvetici persero infatti per 5-7, dopo essere andati in vantaggio per 3-0. La Germania Ovest fu la vincitrice della competizione, sconfiggendo in finale i campioni olimpici dell'Ungheria col risultato di 3-2, rimontando dal 2-0, con Helmut Rahn che segn\u00f2 il gol partita. Il match \u00e8 conosciuto in Germania come il \"miracolo di Berna\".\nSvezia 1958.\nIl Brasile vinse nel 1958, svoltosi in Svezia, e fu la prima volta che una nazionale proveniente da un altro continente riusc\u00ec ad imporsi (impresa che ripeterono nel 2002). La nazionale dell'Unione Sovietica partecip\u00f2 questa volta sull'onda lunga della vittoria delle olimpiadi del 1956. Per la prima volta (e per adesso l'unica), tutte e quattro le nazionali britanniche si qualificarono alla fase finale (Inghilterra, Scozia, Galles e Irlanda del Nord che estromise l'Italia). Il Galles approfitt\u00f2 della situazione nella zona Africa/Asia, in quest'area l'ammontare di nazionali ritirate permise a Israele di qualificarsi senza neanche dover giocare una partita. Per\u00f2 le regole FIFA non permettono di qualificarsi senza giocare e cos\u00ec agli israeliani fu imposto di affrontare una delle seconde degli altri gruppi. Fu organizzato uno spareggio contro il Galles. I britannici vinsero con un doppio 2-0 nel 1958. Fu l'unica volta che una nazionale si qualific\u00f2 ai mondiali dopo essere stata eliminata nelle fasi a gironi. Il torneo vide l'emergente Pel\u00e9, che segn\u00f2 due gol nella finalissima contro i padroni di casa svedesi vinta per 5-2.\nCile 1962.\nIl Cile fu scelto per ospitare l'edizione '62, fu un torneo in cui prevalse il gioco difensivo e che vide la riconferma del Brasile, pur senza Pel\u00e9 nelle ultime fasi causa infortunio, come detentore della Coppa Rimet, divenendo dopo l'Italia la seconda squadra ad imporsi per due volte di seguito. Per la seconda volta arriv\u00f2 in finale la Cecoslovacchia, dopo il 1934. I padroni di casa cileni arrivarono fino alle semifinali, conquistando il terzo posto, ma con polemiche riguardo all'arbitraggio favorevole alla squadra ospitante.\nInghilterra 1966.\nNel 1966, il torneo fu organizzato dall'Inghilterra, in questa edizione fece la sua comparsa il marketing. Furono disegnate una mascotte e un logo ufficiale. Il trofeo fu rubato nelle imminenze della manifestazione ma fu ritrovato una settimana dopo da un cane di nome \"Pickles\". La nazionale del Sud Africa fu esclusa per la violazione dei regolamenti anti-discriminazione (a causa dell'apartheid). L'esclusione rimase in vigore fino al 1992 quando l'associazione calcistica del Sud Africa fu riammessa dalla FIFA. I gironi di qualificazione videro la protesta delle nazionali africane contro la decisione della FIFA di riservare un solo posto per il continente Africano, Asiatico e Oceanico e decisero di ritirarsi. La nazionale della Corea del Nord divenne la prima squadra asiatica a raggiungere i quarti di finale battendo clamorosamente la nazionale italiana nell'ultima gara del girone (grazie alla rete di un giocatore dilettante che come professione non era dentista come si \u00e8 detto per anni, ma professore di educazione fisica). L'Inghilterra vinse il torneo battendo la Germania Ovest per 4-2 dopo i supplementari. In questa partita l'attaccante inglese Geoff Hurst divenne il primo giocatore a mettere a segno una tripletta in una finalissima di coppa. Uno dei tre gol dest\u00f2 polemiche tra i tedeschi, in quanto non ci fu la certezza che il pallone avesse varcato completamente la linea di porta. Eus\u00e9bio del Portogallo (squadra che partecipava per la prima volta ad un mondiale) vinse la classifica cannonieri violando le porte avversarie per 9 volte.\nMessico 1970.\nLe qualificazioni per il mondiale del 1970 accentuarono le rivalit\u00e0 tra Honduras ed El Salvador scatenando quella che viene definita la guerra del calcio. La fase finale si svolse in Messico e fu l'evento che lanci\u00f2 la televisione a colori a livello internazionale. Israele fu aggregata calcisticamente all'Europa, per motivi politici, e divenne difficile inserirla nei gironi che servivano per accedere alla coppa. Perci\u00f2 fu inserita nella zona Asia/Oceania. La Corea del Nord si rifiut\u00f2 di incontrare gli israeliani e venne automaticamente squalificata. Questo mondiale \u00e8 ricordato per la storica parata del portiere inglese Gordon Banks che salv\u00f2 la sua porta da un ravvicinato colpo di testa di Pel\u00e9, questo gesto atletico viene considerato uno dei pi\u00f9 difficili salvataggi della storia del calcio. Un altro motivo per cui questa edizione \u00e8 passata alla storia \u00e8 la grandiosa semifinale che vide affrontarsi l'Italia e la Germania Ovest (denominata la \"partita del secolo\"); in questo match furono segnati addirittura 5 gol durante i tempi supplementari e il capitano della compagine teutonica, Franz Beckenbauer, gioc\u00f2 parte della partita con una vistosissima fasciatura dovuta alla frattura di un braccio, in quanto l'allenatore tedesco aveva gi\u00e0 effettuato le sostituzioni a sua disposizione. L'Italia vinse per 4-3 e approd\u00f2 in finale dove per\u00f2 venne battuta da un formidabile Brasile col risultato di 4-1. Con questa affermazione la nazionale carioca arrivava alla conquista della terza coppa del mondo e ci\u00f2 le dava il diritto in entrare in possesso del trofeo, la coppa Rimet.\nGermania Ovest 1974.\nPer l'edizione del 1974 fu creato un nuovo trofeo, quello usato ancora attualmente. La competizione si svolse nella Germania Ovest. Dopo essere stata sorteggiata nella zona UEFA/CONMEBOL per giocare lo spareggio qualificazione contro il Cile, l'Unione Sovietica si rifiut\u00f2 di viaggiare a Santiago del Cile per la partita di ritorno a causa di controversie politiche e, come stabilito dal regolamento, il Cile fu dichiarato vincitore e quindi qualificato. In questa edizione le nazionali di Germania Est (che in un accesissimo derby batt\u00e9 i cugini occidentali), Haiti, Australia e Zaire (che sub\u00ec un pesantissimo 9-0 dalla Jugoslavia nella fase a gironi, la vittoria con maggior gol di scarto ad un mondiale fino ad allora, eguagliata poi 8 anni dopo) fecero il loro esordio ad una fase finale di un mondiale. Il torneo cambi\u00f2 nuovamente formato, le due prime squadre di ognuno dei quattro gironi venivano divise in due ulteriori gruppi dai quali sarebbero uscite le finaliste. La Germania Ovest vinse la competizione avendo la meglio in finale di una rivoluzionaria Olanda col risultato di 2-1. In quell'edizione l'Olanda aveva catturato l'attenzione approntando un inedito modo di giocare che venne definito calcio totale che veniva magistralmente interpretato da giocatori del calibro di Johan Cruijff. Un'altra nazionale che si contraddistinse per il modo di giocare fu la Polonia che chiuse il torneo al terzo posto, dopo aver battuto i campioni in carica del Brasile per 1-0; in precedenza si erano imposti su squadre pi\u00f9 blasonate come Argentina (3-2) e Italia (2-1) nel girone iniziale, ed avevano perso la gara decisiva per accedere alla finale con un onorevolissimo 0-1 inflitto dalla Germania Ovest sotto una pioggia battente.\nArgentina 1978.\nLa Coppa del Mondo del 1978 fu ospitata dall'Argentina, causando polemiche a causa di un colpo di Stato militare avvenuto nel paese due anni prima. Il grande campione olandese Johan Cruijff si rifiut\u00f2 di partecipare per questo motivo, comunque nessuna nazione ritir\u00f2 la propria squadra. Per la prima volta al nastro di partenza si presentarono le formazioni di Iran e Tunisia. Ci fu qualche contestazione quando l'Argentina, necessitando di quattro gol di scarto nell'ultima partita per qualificarsi a discapito del Brasile, inflisse un pesantissimo 6-0 al Per\u00f9, cio\u00e8 lo stesso numero di gol che gli albi-celeste avevano totalizzato nella precedente parte del torneo. Alla fine ad imporsi fu proprio la nazionale di casa che sconfisse per 3-1 l'Olanda in finale dopo i supplementari grazie anche ad una doppietta di Mario Kempes. L'Olanda per la seconda volta consecutiva si piazzava cos\u00ec al secondo posto.\nIl periodo 1982-1994.\nSpagna 1982.\nLa Spagna fu scelta per ospitare l'edizione del 1982, il primo a prevedere la partecipazione di ventiquattro squadre; si tratt\u00f2 della prima modifica del numero di partecipanti dalla coppa dal 1934. Le squadre vennero suddivise in sei gruppi da quattro squadre ciascuno; le prime due classificate di ogni girone passavano alla fase successiva, dove venivano nuovamente suddivise in quattro gruppi da tre. Le vincitrici di questi triangolari approdavano alle semifinali. Le debuttanti erano: Camerun, Algeria, Honduras, Nuova Zelanda e Kuwait. Nella fase a gironi l'Ungheria rifil\u00f2 un 10-1 all'El Salvador, diventando la vittoria pi\u00f9 larga ad un mondiale. La partita del girone preliminare tra Francia e Kuwait fu il teatro di un curioso aneddoto. Quando i galletti erano gi\u00e0 in vantaggio per 3-1, i giocatori arabi si fermarono perch\u00e9 avevano scambiato un fischio proveniente dagli spalti con una sanzione decretata dall'arbitro, cos\u00ec il giocatore transalpino Alain Giresse ne approfitt\u00f2 per segnare. I giocatori del golfo protestarono vivacemente, Sheikh Fahid Al-Ahmad Al-Sabah, presidente della federazione del Kuwait, corse dentro il campo per riferire al direttore di gara il suo disappunto, il quale, clamorosamente, procedette nell'annullare la marcatura. Bossis segn\u00f2 nuovamente qualche minuto dopo e la gara fin\u00ec col risultato di 4-1. La semifinale tra Germania Ovest e Francia vide il verificarsi di un altro episodio contestato. Il portiere tedesco Harald Schumacher commise un evidente fallo su Patrick Battiston, quando il risultato era di 1-1. Schumacher scamp\u00f2 all'espulsione e la formazione tedesca si impose ai calci di rigore (prima volta nel campionato del mondo di un match deciso ai tiri dal dischetto), rimontando dopo essere stata in svantaggio per 1-3. La finalissima fu vinta dall'Italia per 3-1 sotto gli occhi di un raggiante presidente della repubblica Sandro Pertini. Il capitano degli azzurri, Dino Zoff, divenne il giocatore pi\u00f9 anziano a fregiarsi del titolo di campione del mondo e la classifica cannonieri fu ad appannaggio di un altro calciatore azzurro: l'attaccante Paolo Rossi soprannominato \"Pablito\".\nMessico 1986.\nNell'edizione del 1986 il Messico divenne la prima nazione ad ospitare per due volte una fase finale dei mondiali. Il formato cambi\u00f2 nuovamente: la seconda fase a gironi fu rimpiazzata dagli ottavi di finale, una fase ad eliminazione, in cui si affrontavano le sedici squadre qualificate (passavano, oltre alle prime due dei gironi, anche le migliori terze), per poi proseguire per i quarti di finale, che mancavano dall'edizione del '70. Fu inoltre stabilito che le ultime due partite di ogni girone dovevano prendere il via simultaneamente per garantire che le squadre giocassero senza conoscere il risultato degli avversari. Le nazionali di Canada, Danimarca e Iraq parteciparono alla loro prima fase finale. Il Marocco divenne la prima formazione africana a superare il girone iniziale. Il quarto di finale tra Argentina ed Inghilterra \u00e8 entrata nella storia del calcio per i due gol segnati da Diego Maradona, che pi\u00f9 tardi verr\u00e0 premiato come giocatore migliore del torneo, il primo gol che il \"pibe de oro\" mise a segno fu il famosissimo gol di mano che lo stesso numero 10 comment\u00f2 dicendo che a segnare fu la mano di Dio, il secondo viene considerato come Gol del Secolo, nel quale Maradona part\u00ec da centrocampo e dribbl\u00f2 cinque giocatori inglesi ed il portiere prima di depositare la palla in rete. Nella finalissima gli albi-celeste ebbero la meglio sulla Germania Ovest col risultato finale di 3-2, gol decisivo segnato da Jorge Burruchaga nato da un'azione di Maradona.\nItalia 1990.\nNel 1990 la rassegna fu ospitata dall'Italia. La nazionale del Camerun raggiunse i quarti di finale, diventando la prima squadra del continente nero a riuscire nell'impresa. Come conseguenza per aver falsificato l'et\u00e0 di un giocatore durante un torneo giovanile il Messico fu sospeso per due anni e dovette quindi saltare questa edizione. Uno spiacevole episodio accadde durante un match di qualificazione tra Brasile e Cile: un petardo atterr\u00f2 in campo, colpendo il portiere cileno Rojas, che si infortun\u00f2 gravemente. La sua squadra si rifiut\u00f2 di continuare la partita (il risultato li vedeva in svantaggio di una rete). Il complotto fu scoperto e, come conseguenza, alla nazionale andina fu imposta una lunga sospensione che la escluse anche dall'edizione 1994 della coppa. Nella finalissima si affrontarono le stesse squadre che si videro contro anche nella finale del torneo di quattro anni prima, ma stavolta il risultato si invert\u00ec: dopo essersi piazzati secondi per due edizioni consecutive, i tedeschi occidentali riuscirono a portare a casa la terza coppa del mondo grazie ad un rigore generoso trasformato da Brehme. Il capocannoniere del torneo fu l'italiano Salvatore Schillaci, che port\u00f2 la nazionale di casa ad un onorevole terzo posto.\nStati Uniti 1994.\nNel 1994, per la prima volta il mondiale usc\u00ec dalla tradizionale alternanza fra Europa e Sudamerica, e venne assegnato agli Stati Uniti. Fu l'ultima edizione a ventiquattro squadre \u2013 portate a trentadue da quella successiva \u2013 e quindi anche l'ultima a fare ricorso al \"ripescaggio\" delle migliori terze classificate, ed ebbe come principale novit\u00e0 la modifica del sistema dei punteggi della fase a gironi, con 3 punti assegnati alla vittoria (in precedenza erano 2). \"USA \u201994\" \u00e8 ricordato per le condizioni climatiche particolarmente difficili \u2013 con temperature vicine ai 40 \u00b0C \u2013 in cui vennero disputate molte delle gare, fissate attorno all'ora di pranzo per permetterne la trasmissione in diretta in Europa in tarda serata; si ebbe inoltre il primo caso di stadio coperto nella storia del torneo iridato: il \"Pontiac Silverdome\", situato nelle vicinanze di Detroit, ospit\u00f2 quattro incontri della prima fase (primo di tutti, l'esordio degli anfitrioni contro la Svizzera).\nNel territorio UEFA, la recente dissoluzione dell'URSS caus\u00f2 lo scioglimento della relativa compagine e ne gener\u00f2 di nuove; fra quelle iscritte, la Russia fu tuttavia l'unica a superare il girone preliminare, esordendo come tale al fianco di Grecia, Nigeria e Arabia Saudita. Esclusa la Jugoslavia per via del conflitto bosniaco, mancarono all'appello anche la Danimarca campione continentale in carica \u2013 superata dall'Irlanda per i soli goal segnati, \u2013 l'Inghilterra e ancora una volta la Francia \u2013 lasciata a casa da una Bulgaria destinata a sorprendere.\nLa fase a gruppi port\u00f2 ogni sorta di record, eventi memorabili e situazioni notevoli o inaudite, a cominciare dalla prima vittoria dei campioni in carica al proprio esordio dal 1974: la Germania, tornata ai mondiali come nazionale riunificata (bench\u00e9 il paese lo fosse gi\u00e0 da prima di \"Italia \u201990\"), batt\u00e9 di misura la debole Bolivia e pareggi\u00f2 con la Spagna, ma da l\u00ec in poi ebbe un percorso travagliato, segnato da una \"quasi\" rimonta della Corea del Sud nella gara decisiva \u2013 da 3-0 a 3-2 \u2013 e dal contestuale polemico ritiro del suo uomo pi\u00f9 importante, Stefan Effenberg, gi\u00e0 a rischio squalifica (per via di un \"dito medio\" rivolto agli spalti a fine gara). Un'eco decisamente maggiore ebbe il \"foglio di via\" comminato dalla FIFA in corso di campionato a Maradona, in seguito ad un controllo anti-doping, effettuato dopo la seconda giornata \u2013 e poi ripetuto, \u2013 da cui \"el Pibe de Oro\" risult\u00f2 positivo all'efedrina, un alcaloide vietato dal regolamento. La Colombia, dal canto suo, non riusc\u00ec a ripetersi dopo il buon mondiale italiano; la sua eliminazione, arrivata con un turno d\u2019anticipo \u2013 complice un'autorete di Andr\u00e9s Escobar nello scontro diretto con gli USA, perso 1-2 \u2013 secondo molti fu alla base di quel che accadr\u00e0 al giocatore al suo rientro a Medell\u00edn, dove verr\u00e0 assassinato in una sparatoria (non senza il coinvolgimento dei cartelli del narcotraffico).\nLe vere inattese del mondiale statunitense furono per\u00f2 la Romania di Florin R\u0103ducioiu, vincitrice del proprio girone (battendo anche gli USA), e la Bulgaria di Hristo Stoi\u010dkov, che si qualific\u00f2 \u2013 dietro all'esordiente e altrettanto sorprendente Nigeria \u2013 spedendo la stessa Argentina fra le ripescate con un 2-0; con il precedente \"poker\" sulla Grecia, i bulgari avevano peraltro realizzato la loro prima vittoria in assoluto in cinque edizioni disputate a partire dal 1962 \u2013 dopo una serie di diciassette fra sconfitte e pareggi ad oggi mai eguagliata da nessuna squadra che abbia preso parte ad almeno un mondiale. L'Arabia Saudita, invece, super\u00f2 il turno battendo il Belgio nell'ultima gara utile con un'incredibile \u2013 anche se non molto ricordata \u2013 rete di Saeed Al-Owairan, soprannominato \"il Maradona del deserto\" per aver segnato a porta vuota dopo aver dribblato cinque avversari e lo stesso portiere (Michel Preud'homme, poi vincitore del \"premio Yashin\") in una corsa solitaria di settanta metri.\nNella classifica del \"gruppo E\", quello dell'Italia \"bronzo\" al precedente mondiale, si verific\u00f2 un caso ad oggi unico nella storia del campionato: tutte e quattro le squadre del girone si ritrovarono alla fine in perfetta parit\u00e0 di punti (4) e di differenza-reti (0), sicch\u00e9 divennero decisivi i goal segnati, che sancirono l'esclusione della Norvegia e la qualificazione diretta di Messico e Irlanda. Per il ripescaggio dell'Italia, fin l\u00ec poco convincente, fu quindi fondamentale l'esito di \"Russia-Camerun 6-1\" nel \"gruppo B\", una gara inutile per gli ex-sovietici, gi\u00e0 eliminati, che tuttavia registr\u00f2 due record notevoli: Oleg Salenko, capocannoniere insieme a Stoi\u010dkov, fu il primo a siglare una \"cinquina\" in una sola gara \u2013 battendo Ernest Wilimowski nel \u201938; \u2013 al tempo stesso, il camerunense Roger Milla, con i suoi 42 anni e 1 mese, divent\u00f2 \u2013 ed \u00e8 ancora \u2013 il pi\u00f9 anziano giocatore ad aver mai segnato in un mondiale. Un primato negativo fu invece quello rimediato dall'Italia nella gara vinta contro la Norvegia, quando Gianluca Pagliuca, intervenendo \"di mano\" fuori dalla propria area per fermare un'occasione di Leonhardsen, in ragione delle nuove regole, divent\u00f2 il primo portiere ad essere espulso in una partita iridata (nei due incontri successivi venne sostituito da Marchegiani).\nDal turno degli ottavi avanzarono agevolmente la Svezia, l'Olanda e la Spagna. Il 4 luglio, giorno di festa nazionale, si rivel\u00f2 nefasto per gli anfitrioni, opposti al Brasile: gli USA, pur giocando la ripresa in superiorit\u00e0 numerica (espulso Leonardo per una gomitata in faccia a Ramos), subirono la rete di Bebeto ad un quarto d'ora dalla fine; ancora difficolt\u00e0 anche per la Germania, alle prese con un Belgio volenteroso, che tuttavia si deconcentr\u00f2 nel momento cruciale, permettendo alla \"Mannschaft\" di superare il turno. All'Argentina, rimasta orfana della sua stella in un mare di polemiche e di reciproche accuse, non rest\u00f2 che ballare al ritmo imposto dalla Romania, ben guidata da Gheorghe Hagi: i \"Biancocelesti\" se ne tornarono a casa sul 2-3.\nIl 5 luglio, malgrado l'iniziale vantaggio siglato dal solito Stoi\u010dkov, la Bulgaria incapp\u00f2 in un arbitraggio a senso unico (e contrario), e le servirono i calci di rigore per continuare la sua corsa a spese del Messico: per \"El Tricolor\" fu la prima di una serie ad oggi ininterrotta di eliminazioni consecutive in questa fase. Contemporaneamente, al \"Foxboro Stadium\" di Boston, contro una Nigeria temuta e campione d'Africa in carica, cominci\u00f2 a materializzarsi il miracolo di Roberto Baggio: sottotono dopo mezz'ora di buon gioco, gli \"Azzurri\" pasticciarono su un corner al ventiseiesimo, permettendo ad Amunike di portare in vantaggio i nigeriani. Nella ripresa, dopo un palo di Dino Baggio, il disastro sembr\u00f2 compiersi con l'espulsione molto discussa di Gianfranco Zola, entrato in campo da poco; la solida difesa africana resse senza troppi problemi fino a cento secondi dal fischio finale, quando il \"Divin Codino\", ricevuta palla in area da Mussi, riprese per un soffio le sorti della Nazionale, portandola ai supplementari. Delusi e tramortiti, gli africani sbandarono e, su di un'ennesima entrata del falloso Eguavoen, ancora Roberto Baggio si ritrov\u00f2 a tirare dal dischetto, beff\u00f2 Rufai con un tiro angolato sul palo interno e spalanc\u00f2 all'Italia la via del turno seguente.\nFra il 9 ed il 10 luglio si tennero le gare dei quarti. L'Italia, sempre a Boston e con in porta di nuovo Pagliuca rientrato dalla squalifica, si sbarazz\u00f2 degli spagnoli dapprima con un gran tiro di Dino Baggio da fuori area \u2013 al quale Caminero rispose nella ripresa (complice una deviazione di Benarrivo), \u2013 poi, a tre minuti dalla fine e dopo vari tentativi delle \"Furie\", con un'azione in profondit\u00e0 di Roberto Baggio, che segn\u00f2 la sua terza rete nel torneo, dribblando Zubizarreta. Polemiche esplosero nei minuti di recupero per una gomitata di Tassotti in area allo spagnolo Luis Enrique: il fallo, che sarebbe valso un rigore e probabilmente un pareggio \"in extremis\", non fu visto dal direttore di gara, ma in seguito alla \"prova TV\" la FIFA commin\u00f2 al difensore italiano una squalifica di otto turni che ne decret\u00f2 la fine della carriera in azzurro.\nLa gara \"Olanda-Brasile\" \u00e8 ricordata come la pi\u00f9 emozionante del mondiale americano, con ben cinque reti tutte nella ripresa: i \"Verdeoro\" segnarono le prime due in un quarto d'ora con Rom\u00e1rio e Bebeto \u2013 di cui la prima in fuorigioco non sanzionato \u2013, poi vennero raggiunti da Bergkamp e Winter e, infine, si imposero con una punizione a fil di palo calciata da Branco ed assegnata dopo un susseguirsi di falli reciproci; fra varie \"sviste\" del direttore di gara, la \"Sele\u00e7\u00e3o\" torn\u00f2 meritatamente in semifinale dopo un'assenza di sedici anni. Per i tedeschi allenati da Berti Vogts and\u00f2 invece esattamente all'inverso: dopo quattro semifinali e tre finali consecutive, i teutonici vennero battuti in rimonta negli ultimi minuti da una Bulgaria inarrestabile, qualificata per la prima e ad oggi unica volta ancora da Stoi\u010dkov e poi da Le\u010dkov \u2013 in risposta al rigore di Matth\u00e4us al quarantasettesimo. \"Romania-Svezia\" si concluse sul 2-2, dopo l'1-1 dei regolamentari: al goal di Brolin fece seguito il solito R\u0103ducioiu col pareggio e poi con una doppietta, vanificata sul finale dal riaggancio di Andersson; gli svedesi vinsero dagli undici metri per 5-4, tornando nel \"quadrato\" dopo trentasei anni.\nEntrambe le semifinali si disputarono nel pomeriggio del 13 luglio. Al \"Giants Stadium\", non lontano da New York, and\u00f2 in scena \"Bulgaria-Italia\"; gli Azzurri, nel corso del primo tempo, realizzarono cinque minuti del loro miglior calcio di sempre, con una prestazione corale guidata da Albertini ed incoronata da un Roberto Baggio in stato di grazia: al ventesimo minuto il \"Divin Codino\", ricevendo una rimessa laterale di Donadoni, si accentr\u00f2 superando due avversari e spiazz\u00f2 il portiere con un rasoterra imprendibile; con l'Italia in pieno dominio, seguirono due tentativi di Albertini \u2013 uno fermato dal palo, l'altro, immediatamente dopo, da Mihajlov, \u2013 finch\u00e9 al venticinquesimo di nuovo Baggio, servito nella mischia, realizz\u00f2 il 2-0 con un diagonale da destra. Alcune occasioni sprecate permisero poi ai bulgari, sullo scadere della prima met\u00e0, di rimettersi in gara con un rigore, per fallo su Sirakov di Pagliuca, a rischio di rimediare un'altra squalifica. Il conseguente gol del 2-1 valse a Stoi\u010dkov la vetta della classifica marcatori, condivisa con Salenko, ma nel resto dell'incontro l'Italia si difese bene, confermando la tradizione di portarsi in finale mondiale ogni dodici anni.\nAl \"Rose Bowl\" di Pasadena, per la Svezia si ripet\u00e9 invece quella di trovare sulla propria strada il Brasile ad ogni sua presenza fra le \"migliori quattro\" (cos\u00ec infatti anche nel 1938, nel 1950 e nel 1958). Le due compagini venivano da un pareggio 1-1 nella fase a gruppi, ma stavolta i \"Giallobl\u00f9\", con ancora nelle gambe i supplementari e i rigori contro i rumeni, non tennero il passo. Le porte rimasero inviolate nel primo tempo solo grazie ai riflessi di Ravelli e alla poca incisivit\u00e0 della \"Sele\u00e7\u00e3o\" negli ultimi metri; la severa e contestata espulsione al sessantatreesimo di Jonas Thern, uomo chiave della nazionale scandinava, diede a quest'ultima il colpo di grazia: a dieci minuti dalla fine Rom\u00e1rio \u2013 su cross di Jorginho \u2013 mand\u00f2 in rete di testa la palla decisiva.\nSempre a Pasadena, dove si tennero gli ultimi atti del torneo; l'exploit di una Bulgaria capace di battere sul campo entrambe le finaliste di \"Italia \u201990\" non fu premiato: la nazionale dell\"'Ayatollah\" usc\u00ec di scena piegandosi per 0-4 ad una Svezia solida, ma il mancato podio non intacc\u00f2 le critiche entusiaste sia in America che in patria.\nLa finalissima del 17 luglio ripropose quello che fu il quinto e ad oggi ultimo \"Brasile-Italia\" del torneo iridato, a dodici anni dalla \"Tragedia del Sarri\u00e1\" ed a ventiquattro dalla finale dell\"'Azteca\". Fiaccate dal caldo torrido, entrambe le compagini resero per\u00f2 assai meno di quanto pronosticabile, equivalendosi in tattica ed occasioni: Taffarel blocc\u00f2 Massaro, mentre Pagliuca ferm\u00f2 due insidiose punizioni di Branco; alla mezz'ora della ripresa il portiere azzurro rischi\u00f2 l'autogoal, parando, ma non riuscendo, a trattenere un tiro di Mauro Silva che and\u00f2, per sua fortuna, a stamparsi sul palo. Gli \"Azzurri\" resistettero in difesa grazie a Baresi, recuperato appena in tempo dopo un infortunio al menisco ed in grado anche di rilanciare sporadici attacchi; il risultato non cambi\u00f2 tuttavia neanche nei supplementari, quando Rom\u00e1rio sprec\u00f2 una chiara occasione, mentre nell'Italia, per volere di Arrigo Sacchi, Roberto Baggio continuava a giocare rallentato dallo stiramento alla coscia rimediato a New York. Per la prima volta nella storia delle finali iridate lo 0-0 non si ruppe e l'assegnazione del titolo si decise dal dischetto.\nDopo due errori (Baresi tir\u00f2 alto, M\u00e1rcio Santos fu intercettato), andarono a segno per l'Italia Evani ed Albertini, per il Brasile Rom\u00e1rio e Branco; il primo sbaglio decisivo fu quindi quello di Massaro \u2013 fermato da Taffarel \u2013 cui segu\u00ec il goal di Dunga. La stella di Roberto Baggio si spense clamorosamente all'ultimo tentativo degli \"Azzurri\", quando il suo tiro fin\u00ec alto sulla traversa, regalando alla \"Sele\u00e7\u00e3o\" al tempo stesso la quarta vittoria e la vetta solitaria dell'albo d'oro mondiale.\n1998-presente.\nFrancia 1998.\nNel 1998 la coppa del mondo si tenne in Francia e cambi\u00f2 nuovamente il suo formato, arrivando alla formula attuale che comprende trentadue squadre. In televisione, dagli anni novanta, i mondiali non vengono pi\u00f9 trasmessi in Eurovisione. Nella fase di qualificazione, l'Iran inflisse alle Maldive un pesante 17-0, che divenne il pi\u00f9 ampio scarto reti nella storia del mondiale fino ad allora. Quattro le squadre al loro debutto nel campionato mondiale: la Croazia, il Giappone, il Sudafrica (dopo aver scontato la squalifica della FIFA per l'Apartheid) e la Giamaica. Nella fase finale, precisamente nell'ottavo di finale tra la nazionale di casa ed il Paraguay, si assistette al primo Golden gol nella storia della coppa, quando, dopo lo 0-0 dei tempi regolamentari, Laurent Blanc regal\u00f2 ai \"Bleus\" la possibilit\u00e0 di giocare i quarti di finale. I transalpini vinsero il torneo superando in finale il Brasile per 3-0, con doppietta di Zin\u00e9dine Zidane e rete di Petit. La debuttante Croazia conquist\u00f2 il terzo posto.\nCorea del Sud e Giappone 2002.\nL'edizione 2002 fu la prima tenutasi in Asia e la prima ospitata da due nazioni: Corea del Sud e Giappone. Il togolese Souleymane Mamam divenne il pi\u00f9 giovane giocatore di sempre a giocare un match di qualificazione ad un mondiale, scendendo in campo all'et\u00e0 di 13 anni e 310 giorni a Lom\u00e9 nel maggio 2001. Sempre durante la fase preliminare l'Australia batt\u00e9 le Samoa Americane per 31-0, battendo il record per il pi\u00f9 grande margine di reti in un incontro ufficiale. Il torneo si caratterizz\u00f2 per gli exploit di paesi considerati non competitivi ai massimi livelli. Mentre la Francia campione del mondo veniva eliminata al primo turno come ultima in classifica con 1 solo punto e zero reti segnate (mai era successo che i campioni del mondo arrivassero ultimi nel girone l'edizione successiva), nazionali come il Senegal e gli Stati Uniti raggiunsero i quarti di finale, mentre la Corea del Sud padrona di casa si classific\u00f2 addirittura quarta, dopo aver eliminato, con polemiche per via degli arbitraggi, squadre del calibro di Italia e Spagna nelle gare ad eliminazione diretta. Nella finalissima il Brasile ebbe la meglio sulla Germania per 2-0 grazie ad una doppietta di Ronaldo nel primo match di coppa del mondo tra le due squadre da sempre protagoniste nella competizione. I brasiliani divennero \"pentacampe\u00f5es\".\nGermania 2006.\nNel 2006 la manifestazione torn\u00f2 in Europa e fu ospitata dalla Germania. Fu la prima edizione nella quale i campioni in carica \u2013 in quel caso il Brasile \u2013 non erano pi\u00f9 ammessi di diritto alla fase finale e dovevano perci\u00f2 affrontare le qualificazioni, mentre la rappresentativa ospitante godeva ancora della qualificazione automatica. Prima dell'inizio del torneo, i bookmaker quotavano come possibili vincitori lo stesso Brasile e l'Inghilterra, entrambi eliminati ai quarti di finale.\nFecero la loro prima comparsa il maggior numero di esordienti dal 1934: ben sei \u2013 di cui quattro africane (Angola, Ghana, Togo e Costa d'Avorio), un'europea (Ucraina) ed una caraibica (Trinidad e Tobago), \u2013 che diventano sette se si d\u00e0 per esordiente anche la Repubblica Ceca, erede della dissolta Cecoslovacchia.\nL'unica effettiva sorpresa della fase a gironi fu l'Australia, qualificatasi al suo secondo mondiale (dopo quello del 1974, curiosamente anch'esso disputato nell'allora Germania Ovest) nello spareggio interzona a spese dell'Uruguay, battuto ai rigori; rimontando due volte il vantaggio di un'agguerrita Croazia nella terza giornata, gli \"Aussies\" riuscirono ad estrometterla dal torneo e a raggiungere al suo posto gli ottavi di finale. Oltre a ci\u00f2, \u00e8 da segnalare un'ottima prestazione dei padroni di casa \u2013 allenati da J\u00fcrgen Klinsmann, campione del mondo nel 1990, \u2013 non molto quotati neanche in Germania bench\u00e9 fossero vicecampioni in carica; la loro avanzata, conquistando gradualmente il sostegno casalingo, li porter\u00e0 fino all'avvincente semifinale di Dortmund del 4 luglio contro l'Italia, da molti considerata come la pi\u00f9 bella gara dell'intero torneo. Qualche difficolt\u00e0 in pi\u00f9 del previsto ebbe la Francia del fuoriclasse Zin\u00e9dine Zidane, fermata su due pareggi nelle prime due giornate e salvata dal 2-0 sul debole Togo che la piazz\u00f2 seconda alle spalle della Svizzera. L'unica africana a superare il turno fra le cinque presenti fu il Ghana, subito eliminato dal Brasile agli ottavi.\nNel turno degli ottavi si ricordano in particolare l'animosa gara \"Portogallo-Olanda\", che detiene il record assoluto di cartellini rossi in una partita dei mondiali \u2013 ben quattro, a fronte di sedici gialli \u2013 comminati dal direttore di gara russo Valentin Ivanov e dil polemico confronto \"Italia-Australia\", vinto dagli \"Azzurri\" per 1-0 (dopo aver giocato tutto il secondo tempo in inferiorit\u00e0 numerica) grazie ad un controverso rigore fischiato in pieno recupero e trasformato da Francesco Totti. Singolare l'esito di \"Svizzera-Ucraina\", con \u0160ev\u010denko e compagni qualificati ai rigori per 3-0 e la Svizzera estromessa con due notevoli record: prima squadra di sempre a uscire da un mondiale senz'aver subito una sola rete e prima di sempre a non andare mai a segno in una sessione di rigori.\nLe quattro semifinaliste del mondiale furono tutte europee per la quarta volta nella storia: si qualificarono la Germania, che batt\u00e9 l'Argentina ai rigori (fu la prima di tre sconfitte consecutive dei \"Biancocelesti\" in altrettanti mondiali per mano della \"Mannschaft\"), l'Italia, impostasi per 3-0 sull'Ucraina, ed il Portogallo vittorioso dal dischetto sull'Inghilterra (terza sconfitta dagli undici metri per i \"Tre Leoni\" dal 1990); l'ultimo confronto del turno, \"Francia-Brasile\", vide il risveglio e la magnifica prestazione del capitano Zidane, autore anche dell'assist su punizione che permise a Thierry Henry di segnare nel secondo tempo la rete della vittoria ed eliminare i campioni in carica.\nLa sera del 4 luglio and\u00f2 in scena la prima delle due semifinali, in cui l'Italia affront\u00f2 i padroni di casa nel loro \"stadio-talismano\", il \"Signal Iduna Park\" (\"Westfalenstadion\") di Dortmund \u2013 dove i teutonici non erano mai stati sconfitti \u2013 davanti ad un pubblico per la stragran parte tedesco. Dopo novanta minuti combattuti chiusi sullo 0-0, i supplementari divennero spettacolari: Gilardino e Zambrotta presero in un minuto un palo ed una traversa, quindi, dopo vari capovolgimenti di fronte e due decisivi interventi in porta di Buffon e Lehmann, ad un soffio dai rigori Fabio Grosso su corner e Alex Del Piero su contropiede ammutolirono lo stadio. L'Italia tornava cos\u00ec a confermarsi \"bestia nera\" della Germania dopo il 4-3 in semifinale del 1970 ed il 3-1 della finale di Madrid del 1982.\nNella gara della sera successiva, disputata a Monaco di Baviera, la Francia si impose sul Portogallo, arrivato in semifinale per la seconda volta dopo quarant'anni esatti: a decidere l'incontro fu un rigore segnato da Zidane nel corso del primo tempo; i \"Galletti\" raggiunsero cos\u00ec la loro seconda finale in tre edizioni.\nLa finalissima del 9 luglio all\"'Olympiastadion\" di Berlino vide quindi affrontarsi le stesse avversarie della finale di Rotterdam di \"Euro 2000\". Al settimo minuto Zidane port\u00f2 in vantaggio i francesi su tiro dagli undici metri assegnato dall'argentino Horacio Elizondo per un dubbio contatto in area fra Marco Materazzi e Malouda: \"Zizou\" trasform\u00f2 il rigore con un 'cucchiaio' che, dopo aver colpito la traversa, varc\u00f2 appena la linea di porta. Al diciannovesimo fu lo stesso Materazzi a pareggiare su corner, mentre nei primi minuti della ripresa un'incornata di Toni venne annullata per il fuorigioco passivo di De Rossi. Malgrado i ripetuti attacchi della Francia, pi\u00f9 lucida e propositiva a partire dalla met\u00e0 del secondo tempo, la salda difesa italiana resse fino allo scadere dei supplementari (notevole la parata di Buffon in pieno secondo supplementare su un colpo di testa di Zidane diretto appena sotto la traversa); a dieci minuti dal fischio, tuttavia, i due marcatori dell'incontro tornarono protagonisti, con il capitano dei \"Bleus\", alla sua ultima partita giocata, che si fece espellere per una testata nel petto ai danni del difensore interista. La finale si decise per la seconda volta nella storia (dopo quella del 1994) ai calci di rigore e questa volta gli \"Azzurri\" riuscirono a prevalere per 5-3 (con l'errore decisivo di Trezeguet) ed a laurearsi campioni del mondo per la quarta volta.\nLa sera prima la Germania chiuse con un onorevole terzo posto, battendo a Stoccarda il Portogallo per 3-1.\nSudafrica 2010.\nL'edizione del 2010 si tenne in Sudafrica: per la prima volta nella storia si gioc\u00f2 un campionato del mondo nel continente africano. Trionf\u00f2 la Spagna, al suo primo titolo mondiale, battendo in finale i Paesi Bassi (per la terza volta sconfitti nell'ultimo atto) per 1-0 dopo i tempi supplementari, con un gol di Andr\u00e9s Iniesta al centosedicesimo minuto. Per la prima volta una squadra europea vinse il torneo fuori dal proprio continente. La finale fu la seconda di seguito tra nazionali europee.\nCome gi\u00e0 successo nel 2002, la squadra campione del mondo in carica, ovvero l'Italia, fu eliminata a sorpresa al primo turno, come ultima nel proprio girone, addirittura dietro alla Nuova Zelanda. La nazionale neozelandese chiuse il girone eliminatorio con tre pareggi, divenendo, al termine della competizione, l'unica squadra a non avere subito sconfitte.\nQuesta edizione segn\u00f2 il debutto, nella fase finale, della nazionale della Slovacchia, a seguito della divisione incruenta della Cecoslovacchia, ufficializzata il 1\u00ba gennaio 1993. La Corea del Nord fu invece la nazionale presente alla fase finale con l'assenza pi\u00f9 lunga, essendo la sua ultima apparizione risalente ai Mondiali del 1966.\nBrasile 2014.\nIl mondiale del 2014 si tenne per la seconda volta in Brasile, a sessantaquattro anni dalla prima. La ventesima edizione dei mondiali diede alla luce alcune novit\u00e0, come la tecnologia sulla linea di porta (in inglese \"goal-line technology\") per scongiurare i goal fantasma, il \"time-out\" come contromisura all'eccessivo caldo \u2013 usato per la prima e finora unica volta nell'ottavo di finale \"Olanda-Messico\" \u2013 e gli spray in dotazione agli arbitri per far rispettare la posizione del pallone e la distanza delle barriere nelle punizioni.\nCome mai accaduto prima, furono due le africane a superare la fase a gruppi: la Nigeria e l'Algeria \u2013 quest'ultima per la prima volta in quattro mondiali disputati \u2013, entrambe poi eliminate agli ottavi di finale. La squadra campione del mondo \u2013 in quel caso la Spagna \u2013 fu nuovamente estromessa dal torneo gi\u00e0 al primo turno: stessa infausta sorte era toccata nelle ultime edizioni ad altre compagini europee: la Francia nel 2002 e l'Italia nel 2010. Vennero eliminate subito anche altre nazionali blasonate o favorite alla vigilia per la vittoria finale, come nuovamente l'Italia, l'Inghilterra ed il Portogallo di Cristiano Ronaldo. L'unica esordiente dell'edizione fu la Bosnia-Erzegovina.\nSquadre con una storia calcistica meno ricca, quali Colombia e Costa Rica, accedettero al tabellone eliminatorio, riuscendo con sorpresa a spingersi fino ai quarti di finale. Da segnalare anche la presenza agli ottavi della Grecia: al loro terzo mondiale (dopo le edizioni 1994 e 2010), i \"Biancoazzurri\" strapparono la qualificazione al secondo turno alla Costa d'Avorio nello scontro diretto, grazie ad un rigore trasformato da Samar\u00e1s tre minuti dopo il novantesimo; stessa cosa accadde nella gara successiva, con il pareggio (1-1) di Papastath\u00f3poulos al novantunesimo, ma i tiri dagli undici metri arrisero poi ai costaricani, che migliorarono cos\u00ec la prestazione del 1990.\nNelle semifinali l'Argentina costrinse a San Paolo l'Olanda ad un'altra roulette di rigori \u2013 dopo quella gi\u00e0 affrontata e vinta dagli \"Oranje\" contro la Costa Rica \u2013 e si impose per 4-2. Al \"Mineir\u00e3o\" di Belo Horizonte, invece, la Germania inflisse ai padroni di casa un clamoroso 7-1, del tutto impensabile alla vigilia: la \"Mannschaft\", dopo essere andata in vantaggio all'undicesimo minuto con M\u00fcller, fra il ventitreesimo ed il ventinovesimo assunse il pieno controllo della gara, annullando completamente il gioco del Brasile, e segn\u00f2 altre quattro volte; altre due reti \u2013 e quella della bandiera brasiliana sul finale \u2013 arrivarono nella ripresa. Si tratt\u00f2 di un risultato storico: mai il Brasile aveva sub\u00ecto una sconfitta di tali dimensioni in una Coppa del Mondo e mai aveva sub\u00ecto sette gol in una partita in tutta la sua storia; risulta inoltre la vittoria pi\u00f9 larga di sempre in una semifinale mondiale, essendo superate quelle del 1930 e 1954. La disfatta casalinga dei \"Verdeoro\" \u00e8 stata denominata \"Mineirazo\", termine riferito al nome dello stadio in cui ebbe luogo e nato per accostamento al celebre Maracanazo del 1950; lo si considera il pi\u00f9 grave disastro sportivo nella storia del paese.\nLa finale \"Germania-Argentina\", disputata l'11 luglio al \"Maracan\u00e3\" di Rio de Janeiro, \u00e8 la pi\u00f9 giocata nella storia dei campionati del mondo: ben tre volte (dopo 1986 e 1990, superando \"Italia-Brasile\"). Il titolo fu vinto dai tedeschi sugli argentini guidati da Leo Messi per 1-0 ai supplementari, grazie alla rete di Mario G\u00f6tze a pochi minuti dalla fine, dopo una partita giocata alla pari. La Germania conquist\u00f2 cos\u00ec il suo quarto titolo mondiale, eguagliando gli ori dell'Italia, e divent\u00f2 la prima nazionale europea a vincere il trofeo iridato in Sudamerica. Per la terza volta consecutiva fu una squadra del Vecchio Continente ad aggiudicarsi il titolo.\nIl terzo posto and\u00f2 agli \"Oranje\", che a Brasilia il giorno prima resero ancora pi\u00f9 amara l'umiliazione degli anfitrioni, imponendosi con un rotondo 3-0.\nRussia 2018.\nL'edizione 2018 si tiene per la prima volta in un paese dell'Europa orientale: la Russia. Vi debuttano l'Islanda, esordiente anche dell'ultimo Europeo (concluso da quartista) e Panama. Per la seconda volta, dopo \"Svezia 1958\", l'Italia manca la qualificazione alla fase finale, superata negli spareggi di novembre 2017 proprio dagli svedesi che torneranno poi nei quarti di finale dopo 24 anni (\"USA 1994\"). Mancano ugualmente all'appello ben 4 dei 6 campioni in carica delle confederazioni continentali, ossia Cile, Camerun, USA e Nuova Zelanda (presenti solo Portogallo e Australia), nonch\u00e9 l'Olanda che, dopo due podi nelle ultime edizioni, salta sia l'Europeo francese che il Mondiale russo.\nTre le novit\u00e0 rispetto al passato. La pi\u00f9 importante \u00e8 l'annunciata acquisizione del VAR (\"Video Assistant Referee\"), assistenza-video per i direttori di gara in casi specifici come dubbi di fuori-gioco su rete, espulsioni, falli in area ecc. al fine di ridurre le possibilit\u00e0 di errori arbitrali decisivi. Dopo la sperimentazione nel mondiale per club, entra nel torneo iridato anche il \"quarto cambio\", previsto a discrezione dei selezionatori negli incontri a eliminazione diretta e nei soli supplementari; Stanislav \u010cer\u010desov sar\u00e0 il primo ct ad avvalersene, nella gara \"Spagna-Russia\" valida per gli ottavi di finale. Viene infine introdotto il \"punteggio-fairplay\" che, in caso di assoluta parit\u00e0 nella classifica sia complessiva che avulsa, assegna il piazzamento pi\u00f9 alto alla squadra che ha preso il minor numero di cartellini; tale nuovo criterio \u00e8 decisivo per stabilire il 2\u00ba posto del Giappone nel \"gruppo H\" ai danni del Senegal: ne risulta che, per la prima volta dal 1982, nessuna squadra africana supera la fase a gironi.\nSi perpetua la \"maledizione dei campioni\", con la Germania che inaspettatamente torna a casa gi\u00e0 al primo turno. La clamorosa sconfitta per 0-1 contro il Messico all'esordio (con rete di Lozano) prelude al disastro della terza giornata, in cui i tedeschi, nel corso di un lungo recupero, subiscono 2 reti dalla Corea del Sud gi\u00e0 eliminata; per la \"Mannschaft\", favorita della vigilia, \u00e8 la prima eliminazione in assoluto in una fase a gruppi del torneo iridato.\nNegli ottavi, il \"mondiale delle sorprese\" semina altre vittime eccellenti. Cade l'Argentina del grande atteso ma non pervenuto Messi: minata da gravi dissidi fra lo spogliatoio e il ct Sampaoli, l\"'Albiceleste\" \u00e8 rispedita a Buenos Aires dalla Francia dopo un disastroso primo turno (compreso lo 0-3 incassato dai croati); il Portogallo di Cristiano Ronaldo, campione d'Europa e autore di una tripletta nel 3-3 con la Spagna all'esordio, \u00e8 beffato sul pi\u00f9 bello da una doppietta di Cavani. La sera dopo la stessa Spagna si ferma sull'1-1 coi padroni di casa che poi, a sorpresa, s'impongono ai rigori (Akinfeev para l'ultimo tiro con la punta del piede). Notevole la rimonta dei Diavoli Rossi sul Giappone, dallo 0-2 di inizio ripresa a un 3-2 dell'ultimo secondo (contropiede messo in rete da Chadli a partire da un corner nipponico); nel turno successivo sar\u00e0 ancora il Belgio a far sfumare i progetti di \"hexa\" del Brasile, in cerca di riscatto a quattro anni dal \"Mineira\u00e7o\".\nNella norma l'avanzata dell'Inghilterra di Kane, capocannoniere della kermesse, che contro la Colombia sfata il sortilegio dei rigori (3 eliminazioni tra 1990 e 2006) e poi interrompe l'exploit della Svezia, arrivata prima nel girone tedesco. La vera \"outsider\" \u00e8 tuttavia la Croazia che, sbancato il proprio gruppo a 9 punti regolando anche i Biancocelesti, va a piazzarsi nel \"quadrato\" con due vittorie consecutive dagli undici metri su Danimarca e Russia. Proprio l'avvincente 2-2 con i futuri finalisti permette agli anfitrioni di chiudere a test'alta un mondiale iniziato sotto i migliori auspici (goleada di 5-0 all'Arabia Saudita nella gara d'apertura), e ottenere il miglior risultato \u2013 il primo come Russia \u2013 dopo la semifinale \"Germania Ovest-URSS\" del 1966, mondiale concluso dall'allora URSS al quarto posto.\nOltre alla Francia, tornano quindi fra le \"migliori 4\" nazionali che non raggiungevano tale fase dagli anni Ottanta-Novanta. Per la quinta volta tutte le semifinaliste sono affiliate UEFA, il che rende scontata la quarta vittoria consecutiva di un'europea; al tempo stesso, per la prima volta dall'edizione inaugurale del 1930 n\u00e9 il Brasile n\u00e9 la Germania sono presenti nei primi 4 posti.\nNella prima gara, i transalpini mettono fine alle illusioni dei Diavoli Rossi con una marcatura di Umtiti, mentre nella seconda i \"Vatreni\", rimontato il precoce goal di Trippier, prevalgono 2-1 sugli inglesi con Peri\u0161i\u0107 nei 90 minuti e poi con Mand\u017euki\u0107 nei supplementari, trovando la prima storica qualificazione a una finale.\nCuriosamente, arrivano a giocarsi il titolo le stesse avversarie gi\u00e0 scontratesi nella semifinale di Saint-Denis del 1998, anno dell'unica altra presenza della Croazia nel tabellone eliminatorio di un mondiale come nazionale indipendente dalla Jugoslavia. Anche stavolta sono i \"Bleus\" del ct Deschamps (in campo come capitano nell'edizione francese) ad alzare la seconda Coppa: nella gara di Mosca del 15 luglio, i Galletti chiudono fortunosamente il primo tempo sul 2-1 grazie a un autogol di Mand\u017euki\u0107 \u2013 il primo di sempre in una finale iridata \u2013 e a un rigore trasformato da Griezmann in risposta al momentaneo pareggio di Peri\u0161i\u0107, e nella ripresa dilagano con due reti a breve distanza di Pogba e Mbapp\u00e9, seguite da una papera di Lloris che regala sempre a Mand\u017euki\u0107 la rete del 4-2. Per la prima volta dal 2002, non si sono resi necessari i tempi supplementari per proclamare il campione del mondo.\nPodio anche per il Belgio che, a San Pietroburgo nella serata precedente, ritrova i \"Tre Leoni\", gi\u00e0 battuti nella terza gara del girone, e li supera di nuovo per 2-0 migliorando il 4\u00ba posto di \"Messico '86\"."}
{"id": "876715", "revid": "842", "url": "https://it.wikipedia.org/wiki?curid=876715", "title": "The Legend of Zelda - Oracle of Ages", "text": ""}
{"id": "876716", "revid": "92723", "url": "https://it.wikipedia.org/wiki?curid=876716", "title": "Giovanni da Nola", "text": "Accanto agli artisti spagnoli attivi nei primi del Cinquecento come Diego de Silo\u00e9 e Bartolom\u00e9 Ord\u00f3\u00f1ez che contribuirono a creare una vera e propria scuola di scultura rinascimentale, Merliano seppe, con Girolamo Santacroce, fondere gli elementi dell'arte trecentesca e quattrocentesca con gli influssi michelangioleschi provenienti da Roma.\nL'artista viene pi\u00f9 volte citato da Giorgio Vasari nel suo libro Le vite de' pi\u00f9 eccellenti pittori, scultori e architettori \nVasari pot\u00e9 certamente ammirare le opere di Giovanni da Nola nella Chiesa di Sant'Anna dei Lombardi nella quale egli stesso lavor\u00f2 sul finire del XVI secolo.\nBiografia.\nFiglio di Giuseppe ed Eleonora Cortese, si trasfer\u00ec a Napoli sin da giovane dove apprese l'arte di Pietro Belverte, artista di Bergamo che lavorava come maestro intagliatore e assieme al quale lavor\u00f2 alla decorazione del portale della Chiesa della Santissima Annunziata. Per acquistare pratica nelle sue arti decise di andare a Roma.\nRitornato nella sua patria lavor\u00f2 principalmente come scultore che architetto. Egli adorn\u00f2 anche la punta del molo conosciuta con il nome \"Fontana dei quattro del Molo\", rappresentando con quattro statue i principali fiumi del mondo conosciuto. Della fontana oggi non rimane pi\u00f9 nulla perch\u00e9 i vicer\u00e9 portarono in Spagna tutte le sculture che la componevano per abbellire i propri giardini.\nLe sue opere principali rimangono tuttavia conservate nelle chiese pi\u00f9 famose di Napoli.\nIn architettura progett\u00f2 molti edifici tra cui il Palazzo Giusso e il Palazzo di Sangro.\nGli fu commissionata anche la \"Tomba di Raimondo de Cardona\", vicer\u00e9 aragonese morto a Napoli nel 1522, ma sepolto nel Duomo di Bellpuig sua citt\u00e0 natale. Questa tomba, scolpita a Napoli e poi trasportata pezzo per pezzo in Spagna, rimane uno dei primi contributi del Rinascimento italiano in Catalogna.\nTra le sue opere pi\u00f9 importanti vi \u00e8 senza dubbio il sepolcro del vicer\u00e9 Pedro \u00c1lvarez de Toledo y Zu\u00f1iga e della viceregina Maria Ossorio Pimentel, situato nella chiesa di San Giacomo degli Spagnoli, realizzato nel 1570 con la collaborazione in alcuni punti dei suoi allievi Giovanni Domenico D'Auria e Annibale Caccavello.\nMor\u00ec nel 1558 (secondo alcuni autori nel 1560) e fu sepolto nella Chiesa di San Lorenzo Maggiore a Napoli dove, sulla tomba distrutta dai bombardamenti del 1943, Luigi Tansillo recitava in un'epigrafe:\nPrincipali opere.\nInnumerevoli le opere di questo scultore che si fece notare in citt\u00e0 per opere come il \"San Matteo\" nella Chiesa di San Pietro Martire nel 1519.\nEcco un elenco, certamente non esaustivo, delle sue opere successive:"}
{"id": "876719", "revid": "14691", "url": "https://it.wikipedia.org/wiki?curid=876719", "title": "Endodoi", "text": ""}
{"id": "876721", "revid": "174925", "url": "https://it.wikipedia.org/wiki?curid=876721", "title": "Teorema di Heine-Cantor", "text": "In matematica, il teorema di Heine - Cantor \u00e8 un teorema di analisi matematica riguardante l'uniforme continuit\u00e0 di funzioni definite fra spazi metrici. Prende il nome da Eduard Heine e Georg Cantor.\nIn generale ogni funzione uniformemente continua \u00e8 anche continua. Il teorema di Heine-Cantor permette di invertire tale implicazione, nell'ipotesi che il dominio sia uno spazio metrico compatto.\nIl teorema.\nSiano formula_1 e formula_2 spazi metrici, e formula_3 una funzione continua su formula_4. Se formula_4 \u00e8 compatto allora formula_6 \u00e8 uniformemente continua.\nIn particolare, tutte le funzioni reali di variabile reale continue definite su un intervallo chiuso e limitato sono uniformemente continue.\nDimostrazione.\nAssumiamo, per assurdo, che non valga la tesi; la negazione di \nequivale a\nSupponiamo dunque che esista formula_9 tale che per ogni formula_10 esistano punti formula_11 tali che\nformula_12 e formula_13\nDiamo a formula_14 i valori formula_15 e denotiamo con formula_16 e formula_17 i corrispondenti punti formula_18.\nIn questo modo si definiscono due successioni di punti formula_19 e formula_20. \nPoich\u00e9 formula_4 \u00e8 compatto da formula_19 si pu\u00f2 estrarre una sotto-successione convergente ad un punto formula_23; sia essa formula_24.\nPoich\u00e9 formula_25 per formula_26, si ha\nformula_27\nper formula_26. quindi anche formula_29 converge a formula_30\nPoich\u00e9 per ogni formula_31 si ha\nformula_32\ne il secondo membro tende a zero per la continuit\u00e0 della funzione, segue\nformula_33\nincompatibile con l'ipotesi d'assurdo formula_34\nCondizione sufficiente.\nLa compattezza \u00e8 una condizione sufficiente ma non necessaria per avere continuit\u00e0 uniforme. Esistono infatti funzioni uniformemente continue definite in spazi metrici non compatti. Banalmente la funzione formula_35 \u00e8 uniformemente continua in ogni spazio metrico, come pure le funzioni costanti."}
{"id": "876722", "revid": "339392", "url": "https://it.wikipedia.org/wiki?curid=876722", "title": "Basilica di San Giovanni Maggiore(Napoli)", "text": ""}
{"id": "876734", "revid": "83531", "url": "https://it.wikipedia.org/wiki?curid=876734", "title": "Tutti amano Raymond", "text": "Tutti amano Raymond (\"Everybody Loves Raymond\") \u00e8 una serie televisiva statunitense di nove stagioni, trasmessa negli Stati Uniti dalla CBS dal 1996 al 2005, e in Italia da Canale 5 e dal canale satellitare SKY, Comedy Central. Nell'estate 2008, Canale 5 ha trasmesso i 16 episodi della nona stagione fermandosi per\u00f2 senza aver trasmesso gli ultimi due episodi in assoluto della serie; i due episodi restanti sono andati in onda il 4 e l'11 luglio 2009.\nTrama.\nLa serie parla di una famiglia statunitense che vive a Long Island. Il protagonista Ray Barone (interpretato da Ray Romano) \u00e8 un giornalista sportivo che abita insieme a sua moglie Debra Barone e i suoi tre figli (Ally e i due gemelli Geoffrey e Michael). I genitori e il fratello di Ray abitano di fronte e non concedono alla famiglia neanche un momento di pace.\nPersonaggi.\nRay Barone.\nRaymond Albert \"Ray\" Barone \u00e8 interpretato da Ray Romano. Abita a Long Island con sua moglie Debora Barone (Patricia Heaton) ed i suoi figli Amy e i gemelli Geoffrey e Michael. Scrive sul \"Newsday\" (in realt\u00e0 un giornale che esiste ed \u00e8 davvero molto popolare a New York), come giornalista sportivo. Perseguitato dai suoi vicini: sua madre \"Marie Barone\", suo padre \"Frank Barone\" e suo fratello \"Robert Barone\" che dapprima abita con i genitori ma che poi si trasferisce. Ray Romano interpreta il personaggio anche al di fuori della sit-com che lo vede protagonista, lo troviamo, infatti, anche in: The King of Queens, La tata e nei Simpson. Il suo sport preferito \u00e8 tra l'altro il golf con cui gioca soprattutto con suo fratello."}
{"id": "876740", "revid": "1305772", "url": "https://it.wikipedia.org/wiki?curid=876740", "title": "Teorema di Kronecker", "text": "Il teorema di Kronecker (o dei minori orlati o semplicemente degli orlati) \u00e8 un teorema di algebra lineare che permette di calcolare il rango di una matrice.\nIn una matrice formula_1, considerata una sottomatrice quadrata di ordine formula_2 con determinante diverso da zero, si definiscono orlati tutte le sottomatrici quadrate di ordine formula_3, ottenute aggiungendo una riga e una colonna di formula_1. Se tutti gli orlati hanno determinante nullo, allora formula_5. \nGrazie a tale teorema non occorre controllare tutti i minori contenuti in una matrice, ma solo quelli che orlano un minore di ordine formula_2.\nEsempio.\nLa seguente matrice:\nha un minore di ordine formula_8 non nullo:\n\u00c8 sufficiente considerare gli orlati di formula_10, che sono solo due dei quattro minori di ordine formula_11 di formula_1:\nEssi risultano nulli, quindi formula_15."}
{"id": "876747", "revid": "287204", "url": "https://it.wikipedia.org/wiki?curid=876747", "title": "Argento (disambigua)", "text": ""}
{"id": "876748", "revid": "842", "url": "https://it.wikipedia.org/wiki?curid=876748", "title": "The Legend of Zelda - Ocarina of Time", "text": ""}
{"id": "876750", "revid": "729019", "url": "https://it.wikipedia.org/wiki?curid=876750", "title": "Battaglia di Wattignies", "text": "La battaglia di Wattignies, combattuta nel corso delle guerre rivoluzionarie francesi nel villaggio di Wattignies-la-Victoire, vicino a Lilla, Francia, dal 15 al 16 ottobre 1793. Essa vide la vittoria dell'Armata del Nord francese comandata dal generale Jourdan e da Lazare Carnot contro gli austriaci comandati dal principe di Coburgo. Questa sconfitta costrinse il principe a lasciare l'assedio di Maubeuge ritirandosi verso est, ma non lasci\u00f2 le altre parti del territorio francese.\nSvolgimento.\nL'esercito alleato, guidato dal comandante austriaco, principe di Coburgo, stava assediando Maubeuge e l'esercito rivoluzionario si preparava a liberarla passando per Avesnes. Coburgo dispose una forza di copertura di 21.000 uomini lungo la strada Avesnes-Maubeuge: 5.000 sul loro fianco destro a Sambre, 9.000 al centro di un bosco ad anfiteatro e il resto sulla sinistra, principalmente sulla pianura di Wattignies.\nLa lunga linea del bosco consent\u00ec al comandante rivoluzionario Jourdan di rimanere nascosto: 14.000 uomini attaccarono a destra, 16.000 furono inviati davanti a Wattignies e 13.000 erano disposti al centro, pronti ad attaccare. Nello stesso tempo la guarnigione di Maubeuge, che era forte quanto gli assedianti, usc\u00ec allo scoperto. Rispetto alla guarnigione di Maubeuge, Jourdan aveva una superiorit\u00e0 di due a uno. Ma i francesi erano ancora sotto l'influenza della vittoria di Hondschoote. Gli alleati lasciarono che l'attacco progredisse e quando i repubblicani giunsero sopra i pendii meno ripidi, le cariche dell'esercito austriaco schiacciarono le loro masse e la cavalleria austriaca, colpendole ai fianchi, le ricacci\u00f2 indietro. L'attacco al centro, ordinato dal rappresentante in missione Carnot, nella convinzione che le altre truppe fossero sistemate ai fianchi, risult\u00f2 prematuro. Appena l'ala sinistra avanz\u00f2 lungo i pendii ripidi, arrivata sulla cresta della collina, trov\u00f2 un pendio dolce alla fine del quale c'era la pi\u00f9 forte armata del Coburgo. Ancora una volta le cariche disciplinate e la cavalleria spazzarono le truppe repubblicane.\nL'ala destra francese arriv\u00f2, ma non pot\u00e9 reggere la pressione alleata. Questi rovesci erano, agli occhi di Carnot e Jourdan, delle mere disavventure. Jourdan decise pertanto di rinnovare l'attacco sulla sinistra, ma Carnot consider\u00f2 che l'altopiano di Wattignies era la chiave della posizione e la sua opinione prevalse.\nDurante la notte venne sostituita quella parte delle forze che era stata considerata la causa del fallimento. Il principe di Coburgo, da parte sua, fortific\u00f2 le sue ali e venne a conoscenza che Jourdan aveva rinforzato le sue forze fino a 100.000 uomini, ma lui richiam\u00f2 solo pochi battaglioni freschi e mise in linea solamente 23.000 uomini. In realt\u00e0 Jourdan non aveva ricevuto rinforzi e gli effetti del primo fallimento neutralizzarono praticamente la superiorit\u00e0 numerica.\nMa dopo una lunga lotta un manipolo di uomini coraggiosi tenuti insieme da Carnot e Jourdan per conquistare l'altopiano riusc\u00ec ad aver ragione dell'esercito austriaco dopo aver perso 3.000 uomini, mentre le perdite nemiche furono di 2.500."}
{"id": "876754", "revid": "2178", "url": "https://it.wikipedia.org/wiki?curid=876754", "title": "Sligo Bay", "text": ""}
{"id": "876759", "revid": "964734", "url": "https://it.wikipedia.org/wiki?curid=876759", "title": "Marocchinate", "text": "Con il termine marocchinate vengono generalmente definiti tutti gli episodi di violenza sessuale e violenza fisica di massa, ai danni di svariate migliaia di individui di tutte le et\u00e0 (ma soprattutto di donne) effettuati dai goumier francesi inquadrati nel Corpo di spedizione francese in Italia (\"Corps exp\u00e9ditionnaire fran\u00e7ais en Italie\" - CEF) durante la campagna d'Italia della seconda guerra mondiale.\nQuesti episodi di violenza sfociavano a volte anche in esecuzioni coatte degli abitanti delle zone sottoposte a razzia e violenza, e raggiunsero l'apice durante i giorni immediatamente successivi all'operazione Diadem e lo sfondamento della linea Gustav da parte degli Alleati.\nI fatti.\nIl 14 maggio 1944 le unit\u00e0 del Corpo di spedizione francese in Italia, composto per il 60% da reparti di origine nordafricana, attraversando un terreno apparentemente insuperabile nei monti Aurunci, aggirarono le linee difensive tedesche nell'adiacente Valle del Liri, consentendo al XIII Corpo britannico di sfondare la linea Gustav e di avanzare fino alla successiva linea di difesa predisposta dalle truppe germaniche, la linea Adolf Hitler. In seguito a questa battaglia si ritiene che il generale Alphonse Juin abbia dato ai suoi soldati cinquanta ore di \"libert\u00e0\", durante le quali si verificarono i saccheggi dei paesi e le violenze sulla popolazione denominate appunto \"marocchinate\".\nA seguito delle violenze sessuali molte persone furono contagiate da sifilide, gonorrea e altre malattie a trasmissione sessuale, e solo l'uso della penicillina statunitense salvaguard\u00f2 quelle zone da una vasta epidemia. Molte donne rimasero incinte e altrettante abortirono o ebbero aborti spontanei; bench\u00e9 non siano state fatte ricerche in merito, si ritiene che si verificarono diversi casi di suicidio tra le donne violentate, nonch\u00e9 molti casi di infanticidio della prole nata dallo stupro.\nPer le migliaia di donne ingravidate, il solo orfanotrofio di Veroli, accoglieva dopo la guerra circa 400 bambini nati da quelle violenze sessuali.\nLe testimonianze.\nIl sindaco di Esperia (comune in provincia di Frosinone) afferm\u00f2 che nella sua citt\u00e0 700 donne su un totale di 2.500 abitanti furono stuprate, e alcune di esse, in seguito a ci\u00f2, morirono. Con l'avanzare degli Alleati lungo la penisola, eventi di questo tipo si verificarono altrove: nel Lazio settentrionale e nella Toscana meridionale.\nLo scrittore Norman Lewis, all'epoca ufficiale britannico sul fronte di Montecassino, narr\u00f2 gli eventi:\nDiverse citt\u00e0 laziali furono investite dalla furia dei goumier (truppe marocchine): si segnalano nella Provincia di Frosinone le cittadine di Esperia, Pontecorvo, Vallecorsa, Castro dei Volsci, Vallemaio, Sant'Apollinare, Ausonia, Giuliano di Roma, Patrica, Ceccano, Supino, San Giorgio a Liri, Coreno Ausonio, Morolo e Sgurgola, mentre nella Provincia di Latina si segnalano le cittadine di Lenola, Campodimele, Spigno Saturnia, Formia, Terracina, San Felice Circeo, Roccagorga, Priverno, Maenza e Sezze, in cui numerose ragazze e bambine furono ripetutamente violentate, talvolta anche alla presenza dei genitori.\nNumerosi uomini che tentarono di difendere le proprie congiunte furono uccisi o violentati a loro volta. Il parroco di Esperia don Alberto Terrilli che cerc\u00f2 invano di salvare tre donne dalle violenze dei soldati, fu legato e sodomizzato tutta la notte, morendo due giorni dopo per le sevizie subite.\nA Pico i soldati statunitensi del 351\u00ba reggimento fanteria (della 88\u00aa divisione di fanteria, i cui membri erano soprannominati i \"blue devils\" per la loro ferocia in combattimento) giunsero mentre i goumier stavano compiendo le violenze, ma furono bloccati dal comandante francese del reparto, che disse loro che \"erano qui per combattere i tedeschi e non i francesi\".\nIn una relazione redatta il 28 maggio 1944 del capitano italiano Umberto Pittali viene detto che \u201cufficiali francesi lasciano ai marocchini una discreta libert\u00e0 di azione\u201d e \u201cpreferiscono ignorare\u201d quanto accade. Secondo un testo \nDon Alfredo Salulini nel suo libro \"Le mie memorie del tempo di guerra\" (1992, Casamari, Tipolitografia dell'Abbazia), racconto autobiografico, cita un episodio di una giovane ragazza di appena 16 anni tenuta prigioniera in un casolare di campagna all'inizio di Vallecorsa e costretta a subire violenza carnale da un intero plotone di goumiers (anche soldati francesi che si nascondevano tra loro), morta dopo una settimana di violenze.\nDa alcuni documenti dell\u2019Archivio Centrale dello Stato, risulta che a Pico furono violentate 51 donne da 181 franco-africani e da 45 francesi bianchi. Questi crimini vennero minimizzati dalla Francia, sostenendo che erano state le donne italiane, in molti casi, a provocare i militari marocchini.\nConseguenze.\nLe reazioni delle autorit\u00e0.\nIl 18 giugno del 1944 papa Pio XII sollecit\u00f2 Charles de Gaulle a prendere provvedimenti per questa situazione. Ne ricevette una risposta accorata e al tempo stesso irata nei confronti del generale Guillaume. Ancora, il cardinale francese Tisserant rivolse una lamentela al generale Juin, che rispose che \"si era provveduto alla fucilazione di 15 militari, accusati di stupri, colti sul fatto, mentre altri 54, colpevoli di violenze varie e omicidi, erano stati condannati a diverse pene compresi i lavori forzati a vita\". Entr\u00f2 quindi in scena la magistratura francese, che fino al 1945 avvi\u00f2 160 procedimenti giudiziari nei confronti di 360 individui. I reparti coloniali vennero alla fine ritirati e la 2\u00aa divisione marocchina venne reimpiegata sul fronte tedesco, nella Foresta Nera e a Freudenstadt, nell'aprile del 1945, dove accaddero ancora episodi di stupri e rapine.\nIl falso volantino di Juin.\nNel 1965, l'Associazione Nazionale Vittime Civili di Guerra pubblic\u00f2 il testo di un presunto volantino in francese e in arabo, secondo il quale sarebbe stato lo stesso generale Alphonse Juin ad istigare le truppe coloniali francesi alle turpi azioni: \"...oltre quei monti, oltre quei nemici che stanotte ucciderete, c\u2019\u00e8 una terra larga e ricca di donne, di vino, di case. Se voi riuscirete a passare oltre quella linea senza lasciare vivo un solo nemico, il vostro generale vi promette, vi giura, vi proclama che quelle donne, quelle case, quel vino, tutto quello che troverete sar\u00e0 vostro, a vostro piacimento e volont\u00e0. Per 50 ore. E potrete avere tutto, fare tutto, prendere tutto, distruggere e portare via, se avrete vinto, se ve lo sarete meritato. Il vostro generale manterr\u00e0 la promessa, se voi obbedirete per l\u2019ultima volta fino alla vittoria...\". Di tale presunto volantino non \u00e8 mai stato ritrovato l'originale, tanto che il Senato italiano non lo cit\u00f2 all'interno del progetto di legge del 1996 che intendeva riconoscere pubblicamente le sofferenze della popolazione a causa della marocchinate. Cionondimeno, ripresa dall'estrema destra italiana, l'idea delle cinquanta ore di carta bianca garantite da Juin si \u00e8 fortemente impressa nell'immaginario collettivo.\nPur riconoscendo la falsit\u00e0 del volantino, tuttavia, l'acquiescenza di comandanti ed ufficiali ed il carattere sistematico delle violenze hanno portato a definire l'idea di una libert\u00e0 di azione concessa ai soldati nei confronti dei civili. Si ipotizza quindi che ai soldati marocchini sarebbe stato concesso il diritto di preda.\nDati sulle violenze.\nUna nota del 25 giugno del 1944 del comando generale dell'Arma dei Carabinieri dell'Italia liberata alla Presidenza del Consiglio, segnalerebbe nei comuni di Giuliano di Roma, Patrica, Ceccano, Supino, Morolo, e Sgurgola, in soli tre giorni (dal 2 al 5 giugno 1944, giorni della liberazione di Roma), 418 violenze sessuali, di cui 3 su uomini, 29 omicidi, e 517 furti.\n Numerosi stupri si sono verificati anche nei comuni di Latina, Lenola, Campodimele, Fondi, Formia, Sabaudia, San Felice Circeo, Sezze, Cori, Norma, Roccagorga, Latina, Maenza, Prossedi, Spigno Saturnia, Frosinone, Ceccano, Giuliano di Roma, Vallecorsa, Castro dei Volsci, Villa Santo Stefano, Amaseno, Esperia, Supino, Pofi, Pratica, Pastena, Pico, Pontecorvo.\nLe stime ammonterebbero a circa 3.100 casi, come riportato in una inchiesta italiana sottostimata per difetto fino ai dati probabilmente inverosimili delle 50.000 denunce presentate entro la fine del conflitto.\nNella seduta notturna della Camera del 7 aprile 1952 la deputata del PCI Maria Maddalena Rossi (presidente dell'UDI) denunci\u00f2 che solo nella provincia di Frosinone vi erano state 60.000 violenze da parte delle truppe \"Magrebine\" del generale Alphonse Juin. Al convegno \"Eroi e vittime del '44: una memoria rimossa\" tenutasi a Castro dei Volsci il 15 ottobre 2011, il Presidente dell'Associazione Nazionale Vittime delle \"Marocchinate\" Emiliano Ciotti fa una stima dello stupro di massa:\nEpisodi simili.\nQueste violenze non vennero compiute solo in questa zona dell'Italia: il fenomeno sarebbe iniziato gi\u00e0 dal luglio 1943 dopo lo sbarco alleato in Sicilia, proseguendo poi nel resto della penisola. Si sarebbe arrestato solo nell'ottobre del '44 alle porte di Firenze, quando il corpo di spedizione francese fu trasferito in Provenza.\nIn Sicilia, i goumier avrebbero avuto scontri molto accesi con la popolazione per questo motivo: si parla del ritrovamento di alcuni goumier uccisi con i genitali tagliati (secondo alcuni un chiaro segnale). La violenza era su donne e uomini, ma soprattutto su donne, per cui i siciliani, oltre a nascondere le donne in rifugi naturali o artificiali come grotte o pozzi, in diversi casi reagirono come a Capizzi, dove una quindicina di marocchini vennero uccisi con l'acquiescenza delle autorit\u00e0 militari alleate; in altri casi gli autori degli stupri vennero uccisi a roncolate o evirati, dilaniati e dati in pasto ai maiali.\nLe truppe francesi presero parte all'invasione della Germania e alla Francia fu assegnata una zona di occupazione in Germania. Secondo Perry Biddiscombe, i francesi commisero \"385 stupri nell'area di Costanza, 600 a Bruchsal e 500 a Freudenstadt\". Commisero inoltre uno stupro di gruppo nel distretto di H\u00f6fingen, vicino Leonberg.\nAnche nella Germania meridionale i goumier si abbandonarono a violenze e stupri di gruppo ai danni della popolazione. Secondo Norman Naimark, storico statunitense, le truppe marocchine integrate nell'esercito francese occupante dimostrarono comportamenti simili a quelli dell'Armata Rossa, specialmente durante l'occupazione del Baden e del W\u00fcrttemberg.\nIl fenomeno nel cinema e nel teatro.\nIl film \"La ciociara\", ispirato al romanzo omonimo di Alberto Moravia e diretto da Vittorio De Sica, culmina con la violenza da parte dei goumier sulle protagoniste, madre e figlia adolescente; la madre chiama i violentatori \"turchi\", in un disperato sfogo verso degli ufficiali francesi che si fingono scettici.\nNel 2013 \u00e8 stata rappresentata la pi\u00e8ce teatrale \"La Marocchinata\" scritta e diretta da Stefania Catallo, basata sulla testimonianza di una vittima. \nIl 13 giugno 2015 \u00e8 andata in scena all'Opera di San Francisco l'opera \"Two women\" (\"La ciociara\"), tratta dal romanzo di Moravia e dalla sceneggiatura cinematografica di Luca Rossi, e musicata da Marco Tutino, su libretto dello stesso Tutino e di Fabio Ceresa. L'opera \u00e8 stata poi ripresa, in prima europea, al Teatro lirico di Cagliari il 24 novembre 2017, ed anche ripetutamente teletrasmessa dalla RAI su Rai 5.\nAd agosto 2016 ha debuttato al Festival \"Narrastorie - Il Festival del racconto di strada\" lo spettacolo \"Le Marocchinate\", un monologo scritto da Simone Cristicchi e Ariele Vincenti ed interpretato da quest'ultimo.\nLetteratura e saggi.\nNel 2015 \u00e8 stato pubblicato il libro \"Le Marocchinate\", con le testimonianze raccolte da Stefania Catallo, e gli atti parlamentari presentati da Maria Maddalena Rossi per ottenere l'indennizzo delle vittime."}
{"id": "876760", "revid": "131358", "url": "https://it.wikipedia.org/wiki?curid=876760", "title": "Cork City FC", "text": ""}
{"id": "876774", "revid": "78273", "url": "https://it.wikipedia.org/wiki?curid=876774", "title": "Angkar padevat", "text": ""}
{"id": "876780", "revid": "768068", "url": "https://it.wikipedia.org/wiki?curid=876780", "title": "Prosk\u00fdnesis", "text": "La prosk\u00fdnesis (greco \u03c0\u03c1\u03bf\u03c3\u03ba\u03cd\u03bd\u03b7\u03c3\u03b9\u03c2 \"prosk\u00fdn\u0113sis\", da \u03c0\u03c1\u03bf\u03c3\u03ba\u03c5\u03bd\u03ad\u03c9 \"proskyn\u00e8\u014d\", ovvero \u201cportar la mano alla bocca inviando riverente bacio\u201d), termine anche italianizzato con le assai poco comuni espressioni di proscin\u00e8si o proscin\u00e8ma, era l'atto tradizionale assiro, e poi persiano, di riverenza al cospetto di una persona di rango sociale pi\u00f9 elevato, e consisteva nel portare \u00abuna mano, usualmente la destra, alle labbra e [baciare] la punta delle proprie dita, forse soffiando il bacio\u00bb verso la persona oggetto di riverenza, \u00absebbene quest'ultimo particolare sia noto per certo solamente nella societ\u00e0 romana\u00bb.\nSecondo altri studiosi, invece, al di l\u00e0 dell'etimologia originale di \u03c0\u03c1\u03bf\u03c3\u03ba\u03c5\u03bd\u03b5\u1fd6v, indubbiamente connessa con il gesto di inviare il bacio con la mano, nella letteratura della Grecia classica tale verbo fu in effetti usato unicamente per significare il gesto della genuflessione, ci\u00f2 che determinerebbe l'identificazione sostanziale tra \"prosk\u00fdnesis\" e prosternazione.\nLe origini.\nGi\u00e0 Erodoto si era a suo tempo dilungato sull'usanza persiana, con queste parole: \u00abQuando i Persiani si trovano per la strada, si pu\u00f2 capire, nel modo che segue, se le persone che si incontrano sono dello stesso livello sociale. Se sono pari, si baciano sulla bocca senza pronunciare una sola parola di saluto; se uno \u00e8 leggermente inferiore all'altro, egli \u00e8 il solo a baciare l'altro sulla guancia; se invece \u00e8 di gran lunga inferiore, si inchina e tributa la \"prosk\u00fdnesis\" al suo superiore\u00bb. Come si vede, secondo Lane Fox, originariamente la proscin\u00e8si non prevedeva alcuna forma di prosternazione nei confronti del superiore, foss'anche il Gran Re in persona, ma solo, probabilmente, forme incrementali di inchino, proporzionali alla distanza sociale intercorrente tra i due soggetti. Essa insomma poteva essere eseguita, a seconda dei casi, con il corpo eretto, chinato o prosternato.\nDall'Oriente la \"prosk\u00fdnesis\" pass\u00f2 alla societ\u00e0 greca antica che le dette appunto questo nome, ma rimase limitata al culto degli dei: agli occhi dei Greci, procedere alla \"prosk\u00fdnesis\" nei confronti di un mortale, appariva una pratica totalmente barbarica e vergognosa, e comunque contraria all'idea greca di libert\u00e0. \u00abSi sa che gli ambasciatori greci alla corte persiana assunsero in pi\u00f9 occasioni un atteggiamento \u2026 provocatorio; uno [prefer\u00ec] spedire una lettera al sovrano piuttosto che tributargli la proskynesis, un altro [lasci\u00f2] cadere l'anello con il suo sigillo, in modo da potersi chinare a raccoglierlo e apparire rispettoso grazie a questo movimento, bench\u00e9 in esso andasse perso il vero gesto del bacio\u2026 Ci\u00f2 nonostante, Greci come Temistocle e Alcibiade [furono] abbastanza ragionevoli per comportarsi come i Persiani quando si trovavano in Persia\u00bb.\nLa \"prosk\u00fdnesis\" nell'impero di Alessandro Magno.\nAlessandro Magno si trov\u00f2 di fronte al problema della \"prosk\u00fdnesis\", nella sua azione di assimilazione e di integrazione della cultura greca con quelle orientali: essa gli veniva senz'altro tributata dai suoi nuovi sudditi orientali e, se essi \u00abvedevano i Macedoni salutare il re senza prima rendergli omaggio, potevano cominciare a dubitare che egli fosse un vero re; questa credenza sarebbe cominciata dai servi, ma si sarebbe rapidamente diffusa ovunque\u00bb. Alessandro ritenne quindi di effettuare un tentativo per estenderne l'uso anche ai suoi sudditi greci, cogliendo l'occasione di un banchetto, forse organizzato allo scopo dal fido Efestione, verso il 327 a.C., prima di intraprendere la spedizione in India. Secondo il racconto di Arriano, riportato da Lane Fox, al termine del banchetto, in accordo con l'uso greco, tutti gli ospiti bevvero, uno alla volta, dalla stessa coppa d'oro colma di vino, e poi gli ospiti orientali \u00abresero ad Alessandro la proskynesis, baciando la propria mano e forse inchinandosi leggermente come i funzionari persiani \u2026 Dopo questo gesto, si accostarono alla tavola reale e scambiarono un bacio con Alessandro \u2026 Questa piccola e modesta cerimonia fece il giro di tutti gli ospiti, ciascuno bevve, baci\u00f2 la propria mano e in cambio fu baciato dal re\u2026 \u00bb, finch\u00e9 si arriv\u00f2 a Callistene, storico ufficiale della spedizione e pronipote di Aristotele. Questi, bench\u00e9 di solito tutt'altro che alieno dal servilismo, \u00abbevve dalla coppa, ma ignor\u00f2 la proskynesis e mosse dritto verso Alessandro, aspettandosi di ricevere da lui il giusto bacio. Ma \u2026 poich\u00e9 Callistene non si era conformato al comportamento degli altri, Alessandro rifiut\u00f2 di baciarlo\u00bb. Sempre secondo Arriano, Callistene replic\u00f2 coraggiosamente: \u00abMolto bene, me ne vado pi\u00f9 povero di un bacio\u00bb.\nViste le resistenze, non pare che Alessandro riuscisse a imporre il cerimoniale della \"prosk\u00fdnesis\" ai suoi sudditi occidentali.\nLa \"prosk\u00fdnesis\" nell'impero bizantino.\nLa prosternazione di fronte all'imperatore bizantino o all'imperatrice bizantina era un obbligo cerimoniale, cui erano tenuti quanti erano ufficialmente ammessi alla presenza del \"Basileus\" o della \"Basilissa\".\nL'atto - che non manc\u00f2 di destare scandalo nel corso dell'et\u00e0 delle Crociate in alcuni cavalieri provenienti dai reami occidentali latini - non mirava a venerare la persona del sovrano in quanto tale, bens\u00ec la suprema carica che egli in quel momento ricopriva e interpretava.\nIl bacio della pantofola.\nIl bacio della pantofola (noto anche come \"della sacra pantofola\" o \"della divina pantofola\") era un rito (oggi non pi\u00f9 in uso) che sanciva la sottomissione e l'obbedienza al pontefice cattolico di sovrani, nobili e clero."}
{"id": "876781", "revid": "729019", "url": "https://it.wikipedia.org/wiki?curid=876781", "title": "Joseph Anthony Mower", "text": "Nel 1855 entr\u00f2 nell'esercito. Durante la guerra civile divenne colonnello dell'XI reggimento volontari del Missouri e combatt\u00e9 durante l'assedio di Corinth. Assunse il comando della II brigata della II divisione dell'Armata del Mississippi e la condusse in azione durante la battaglia di Corinth. Fu ferito al collo, catturato e fatto prigioniero dalle forze Confederate, ma fu liberato dai soldati dell'Unione lo stesso giorno. Il 29 novembre 1862 fu promosso al grado di generale di brigata dei volontari. Ristabilitosi dalle ferite, ritorn\u00f2 a comandare una brigata durante la Campagna di Vicksburg e l'assedio di Vicksburg, dove attir\u00f2 l'attenzione di William T. Sherman; quest'ultimo disse di lui: \"\u00c8 l'ufficiale giovane pi\u00f9 audace che abbiamo\".\nDurante la Campagna di Red River, Mower comand\u00f2 la I e la III divisione del XVI Corpo d'armata, ed ottenne il passaggio di grado nell'esercito regolare per le azioni sostenute durante le battaglie di \"Fort De Russy\" e \"Yellow Bayou\". Comand\u00f2 la I divisione dell'ala destra del XVI Corpo d'armata durante la battaglia di Tupelo.\nIl 12 agosto 1864 fu promosso al grado di maggior generale, e Sherman ordin\u00f2 a Mower di unirsi alle forze dell'Unione ad Atlanta. Comand\u00f2 la I divisione del XVII Corpo d'armata durante la Marcia verso il mare e nella Campagna delle Carolina. La sua divisione gioc\u00f2 un ruolo significativo durante le battaglie di Salkehatchie e Bentonville.\nAl termine della guerra fu inviato, insieme al generale Gordon Granger, in Texas, dove gli fu affidato il comando del Distretto dell'est."}
{"id": "876782", "revid": "211664", "url": "https://it.wikipedia.org/wiki?curid=876782", "title": "Santuario della Beata Vergine di Castelmonte", "text": "Il santuario della Beata Vergine di Castelmonte (Madone di Mont in friulano, Stara Gora ossia \"monte antico\" in Sloveno) si trova a Castelmonte, frazione di Prepotto (UD). Sorge a 618 m a ridosso delle Alpi Giulie, a 7\u00a0km da Cividale del Friuli.\nStoria e descrizione architettonici.\nLe sue origini si collocano nel cristianesimo primitivo. Secondo quanto riporta una tradizione attendibile, il luogo dove sorge il santuario, per la sua posizione dominante tra le vallate del Natisone e dello Judrio, era sede di una guarnigione romana a difesa della citt\u00e0 di \"Forum Iulii\" (oggi Cividale del Friuli) dalle invasioni barbariche iniziate nel V secolo. \nSi suppone che, in un primo momento, il luogo sacro consistesse in un piccolo sacello scavato nella roccia e dedicato alla Madonna e a san Michele Arcangelo. Il sito di Castelmonte venne utilizzato dalla popolazione locale anche come rifugio in occasione delle calate degli invasori (Unni, Goti, Longobardi, Avari e Slavi). La localit\u00e0, col passare del tempo, e anche a causa della sempre maggior devozione verso la Vergine Maria della comunit\u00e0 della vicina Aquileia, and\u00f2 ampliandosi sino a divenire un borgo fortificato che circondava la cappella, con muri prospettici, scalinate e vari edifici in pietra.\nIl primo documento scritto che cita la chiesa risale al 16 giugno 1175 quando la stessa venne nominata in un documento di cessione di alcuni beni a favore del monastero di Santa Maria in Valle di Cividale.\nDocumenti datati 1244 e 1247 attestano che Castelmonte era gi\u00e0 ritenuta all'epoca una delle localit\u00e0 pi\u00f9 importanti del patriarcato di Aquileia, anche in termini di floridezza economica.\nNel 1253 il santuario venne unito al capitolo collegiato di Santa Maria Assunta di Cividale.\nAltri documenti ci danno notizie dei lavori realizzati presso il borgo ed il santuario negli anni 1296-1360 e 1410-1432.\nIl santuario nel 1469 fu distrutto da un incendio scoppiato a causa di un fulmine che colp\u00ec il campanile; in quell'occasione bruci\u00f2 anche la statua lignea della Madonna. Il tempio fu ricostruito nel 1479 e, all'interno,\nfu posata una nuova statua, in pietra, raffigurante la Madonna nera con bambino che, ancora oggi, adorna l'altare maggiore.\nNel periodo 1492-1498 presso il santuario venne redatto il \"Manoscritto di Castelmonte\", documento di importanza storica per la letteratura slovena.\nSuccessivamente il santuario fu semidistrutto dai terremoti che devastarono la zona nel 1511 e 1513 e venne prontamente riedificato, abbellito ed ampliato.\nNel XVI secolo la zona del santuario, che nel frattempo si era sviluppata in un vero e proprio borgo, venne strutturata a cittadella fortificata con l'erezione di possenti mura e torri.\nNel 1748 il santuario venne incorporato a tutti i privilegi concessi alla basilica di Santa Maria Maggiore in Roma.\nLe usanze feudali vennero abolite nel 1797 a seguito dell'occupazione da parte delle truppe francesi.\nNel 1913 il santuario fu affidato in custodia ai padri francescani cappuccini.\nRimaneggiato nel XVII secolo e poi, almeno per quanto riguarda la facciata della chiesa ed il campanile, nel 1930, il santuario conserva una statua della Madonna in calcare e alcuni altari in stile barocco, opera di maestri veneziani.\nNumerosi sono gli \"ex voto\" collocati nei corridoi dell'edificio che ospita il santuario, segno di una devozione popolare sempre alta.\nPellegrinaggi.\nIl santuario \u00e8 frequentata meta di pellegrinaggi non solo per le genti friulane, ma anche per quelle venete e per quelle della vicina Slovenia.\nIl flusso dei fedeli, gi\u00e0 dai tempi dei Longobardi e dei Franchi, era cospicuo soprattutto in giornate particolari per devozione mariana come il giorno dell'Annunciazione (25 marzo), dell'Assunzione (15 agosto) e della Nativit\u00e0 di Maria (8 settembre). Particolare rilievo aveva assunto in et\u00e0 longobarda la devozione all'arcangelo Michele.\n\u00c8 ancora tradizione, per la gente friulana, effettuare il pellegrinaggio a piedi (e talvolta anche scalzi) partendo da Cividale e seguendo la strada principale e le scorciatoie che portano al borgo di Castelmonte. La strada \u00e8 caratterizzata da edicole sacre costruite nel 1864 (quelle originali erano del 1600) contenenti raffigurazioni dei 15 misteri del rosario. Ai piedi delle edicole i pellegrini sono soliti comporre delle piccole croci utilizzando i rami dei cespugli che crescono nelle vicinanze.\nIl percorso seguito dai fedeli provenienti dalle valli del Natisone \u00e8 quello rappresentato dal sentiero che, partendo da Cemur e passando per Picon arriva, dopo aver superato una cappella dedicata alla Madonna, alla porta orientale del borgo (sentiero CAI 760)."}
{"id": "876783", "revid": "767487", "url": "https://it.wikipedia.org/wiki?curid=876783", "title": "Maurizio Braccagni", "text": "Carriera.\nCarriera discografica.\nHa cominciato la sua esperienza di disc jockey nel 1987, mentre la sua prima produzione risale al 1989. Per quasi quattro anni durante serate in discoteca, ha suonato musica techno, particolarmente da nord-Europa, uno stile che ha influenzato profondamente il suo senso artistico.\nInizia ufficialmente la sua carriera di produttore nel 1992, quando incide gli EP \"Groovy As A Beat\" e \"Yeah!\" usando il suo vero nome Maurizio Braccagni; con lo stesso nome far\u00e0 uscire nel 1993 anche \"XTC Vol 1\", \"XTC Vol 2\", \"M.B. Side E.P.\" e \"The Hammer E.P.\", realizzati in collaborazione con Fabio Locati e Leroy.\nSempre nel 1993, con lo pseudonimo di Two Cowboys, ha raggiunto le classifiche europee di vendite con la canzone \"Everybody Gonfi Gon\".\nNel 1997 assume lo pseudonimo di Brabra e si dedica alla produzione di musica trance progressive; nascono i gruppi R.A.I.L. con il brano \"Walk For Me\" ed Ekophase con \"Open Up Your Mind\".\nNel 2000 inizia a produrre brani italodance, contaminando le sue produzioni con musica etnica come Sonic Tribe con il brano \"Progressive Indian\" (ispirato alle sonorit\u00e0 indiane), Teknoetnik con il brano \"Im Nin' Al\u00f9\" (ispirato ai canti ebraici), e Pandy J con il brano \"Bagpiper\" (ispirato alla musica celtica). Nel 2001 d\u00e0 vita al gruppo Lil\u00f9 realizzando il brano \"Little Girl\"; il brano viene remixato dagli Eiffel 65 e ottiene successo sulla scena dance italiana e del resto d'Europa. Nello stesso anno realizza il gruppo Labelle, realizzato in collaborazione con Morris Capaldi, autore del gruppo M.A.D.R.A.S., e nascono i singoli \"Ping Pong\" , \"Plastic Dog\" e \"Looking In Your Eyes\".\nNel 2002 ha avviato il gruppo Dj Lhasa. Con questo pseudonimo, realizza all'inizio diverse cover dance di brani del passato, come Heaven Is A Place On Earth di Belinda Carlisle, Pinocchio, colonna sonora dell'omonimo film scritta da Karel Richard Sbodova, e soprattutto Giulia di Gianni Togni, cui segu\u00ec una collaborazione con Gabry Ponte di cui lui stesso fece il remix. \nNel 2006 con lo pseudonimo Ma.Bra. d\u00e0 alla luce l'etichetta di registrazione MABRA Records. Con essa, produce nuove canzoni come \"\"The Riddle\", \"Original Sin\" ed \"Everybody\". Nello stesso anno, realizza la canzone \"Cursed Destiny\"\". A Novembre, \u00e8 uscito il suo primo album EP sotto il gruppo Ma.Bra., mentre a fine anno produce \"Action\".\nNel 2007 vengono pubblicate \"\"Al ritmo\" e \"Friends\"\", insieme al remix di Iklip, \"Turning for you\". Nello stesso anno, con la \"Real Eagle Records\" produce \"Dj play this song\", in collaborazione con Bassrockerz e Marc Korn. In autunno viene realizzato il primo Ma.Bra. EP, che contiene 4 produzioni: ancora \"\"Friends\", \"Al ritmo\", \"Tekno\" e \"We want to rock\". A dicembre compare il \"Ma.Bra. Ep vol.2\", contenente altre 4 produzioni: \"Where we are\", \"Happy style\", \"The riddle\" e \"Action\".\nNella primavera del 2008 la sua attivit\u00e0 non si ferma, producendo \"La musica del futuro\", \"Calabria\", \"Pullover\", contenute nel \"Ma.Bra. Ep vol. 3\" e seguite in estate dal \"Ma.Bra. Ep vol. 4\", in cui c'\u00e8 il remix di \"Whenever wherever\" e altre 3 canzoni: \"One love\", \"Sad emotion\" e \"Dr. Frankenstein\". Nell'ottobre dello stesso anno risale l'ultimo \"Ma.Bra. Ep\", con \"I wanna know\", \"Una nuova energia\", \"I won't forget you\" e \"Call on me\"\".\nCarriera radiofonica.\nUna volta al mese, mixa alla radio m2o sotto il nome di DJ Lhasa, nella trasmissione Tribe On-Line, in onda ogni gioved\u00ec.\nNomi di altri gruppi sotto i quali si cela Maurizio Braccagni.\n\"Ma.Bra.\" (2006 - in atto)\"DJ Lhasa\" (2002 - 2006)\"Buzzer\" (2010 - in atto)\"Klubnoize\" (2006 - in atto)\"Spanic Boy\" (2007 - in atto)\"Rave Sonance\" (2007 - in atto)\"Speed Inc.\" (2007)\"Public Move'Brabra'Labelle\" (2000 - 2002)\"Lowback'Le Clique'Lilu'Star Noize'Jumpy'L@ra'Teknoetnik'Sonic Tribe'D.D.'Modhit'Labwork'Fuerza Reactiva'Cut 20'Percussion Jam'Mama'Planet Beat'Secret Pusher'Tandem'Positive Power'Sligo'Norman J Quantize'Sonic Wag'N.1'Two Adhesive'N.O.T.O.'The Square'Deet Log'Veronique'Cremlins'200 M'Pop World'Syx'Jahdea'Zippy Boy'R.A.I.L.'MBRG'Hybrid Arts'Ekophase'K-Box'Authomatic System'The Solution'Carrie Jackson'Kuantize'T.O.T.E.M.'F16'Dabol'Bella Vita'Don't Y Girl'Miquel 'O\"DJ Chico'Nasen'Split 909'Tempo'Tigra'Dreamland'Red Wine EP'Backfire'Cyber'Krema'Anthera'Karina'Dynamic Base'D-Juno'Nashwa'Charlotte'Jog'X-Fade'Mulhose'Flags 1 &amp; 2'Emotion'Dhama'Matrix 94'Free And Happy'Autoload'Black House'Two Cowboys'Genius Force'The Beat Runners'Mister B.'Xtc 1 &amp; 2'M.B. Side'Techno Machine'Fox-X'Immaginazione 2'M.B. Project'DJ System'Grandlazy\""}
{"id": "876786", "revid": "1226", "url": "https://it.wikipedia.org/wiki?curid=876786", "title": "Highland scozzesi", "text": ""}
{"id": "876788", "revid": "599013", "url": "https://it.wikipedia.org/wiki?curid=876788", "title": "Marechiaro (Napoli)", "text": "Marechiaro \u00e8 un piccolo borgo che si trova nel quartiere Posillipo a Napoli.\nStoria.\nAnticamente il borgo, sviluppato intorno a via Marechiaro, prendeva il nome dalla chiesa di Santa Maria del Faro. Il nome \"Marechiaro\" non viene, come comunemente si pensa, dalla trasparenza delle acque del mare di Posillipo, ma dalla loro quiete. Gi\u00e0 in alcuni documenti del Regno di Sicilia si parla di \"mare planum\" tradotto in napoletano \"mare chianu\" da cui l'odierno \"Marechiaro.\"\n\u00c8 stato negli anni 1960 uno dei simboli della dolce vita in Italia, diventando famoso per le sue frequentazioni hollywoodiane, per i suoi ristoranti tipici che affacciano sul golfo e per il caratteristico \"Scoglione\". Da Marechiaro inoltre si pu\u00f2 ammirare la vista panoramica dell'intera citt\u00e0 di Napoli, del Vesuvio, fino ad arrivare alla penisola sorrentina e all'isola di Capri che compare esattamente di fronte alla tipica spiaggetta del borgo.\nLa \"Fenestella\".\nIl particolare che pi\u00f9 ha contribuito alla mitizzazione di questo borghetto \u00e8 la cosiddetta \"Fenestella\" (in italiano \"finestrella\"). La leggenda narra che il poeta e scrittore napoletano Salvatore Di Giacomo, vedendo una piccola finestra sul cui davanzale c'era un garofano, ebbe l'ispirazione per quella che \u00e8 una delle pi\u00f9 celebri canzoni napoletane: \"Marechiare\". Tutt'oggi la finestra esiste, e c'\u00e8 sempre un garofano fresco sul davanzale, oltre ad una lapide celebrativa in marmo bianco con sopra incise alcune note dello spartito della canzone e i nomi degli autori. \nL\"'Archivio della Canzone Napoletana\" testimonia l'esistenza di quasi duecento canzoni classiche dedicate a questa piccola zona di Posillipo, o che la nominano soltanto, ed un gran numero di poesie."}
{"id": "876791", "revid": "287204", "url": "https://it.wikipedia.org/wiki?curid=876791", "title": "Gran Premio di Chiasso", "text": "Il Gran Premio di Chiasso era una corsa in linea maschile di ciclismo su strada, che si disput\u00f2 nella cittadina di Chiasso, in Svizzera, dal 1995 al 2007 gli ultimi giorni di febbraio o i primi di marzo.\nLa prima edizione si \u00e8 corsa nel 1995. Il corridore pi\u00f9 titolato \u00e8 Giuliano Figueras, con due successi all'attivo. Dall'anno 2009 \u00e8 stata sostituita dal Gran Premio dell'Insubria, che si svolge per\u00f2 su di un percorso differente.\nAlbo d'oro.\n\"Aggiornato all'edizione 2007.\""}
{"id": "876793", "revid": "599013", "url": "https://it.wikipedia.org/wiki?curid=876793", "title": "Swd", "text": ""}
{"id": "876794", "revid": "599013", "url": "https://it.wikipedia.org/wiki?curid=876794", "title": "Swh", "text": ""}
{"id": "876795", "revid": "599013", "url": "https://it.wikipedia.org/wiki?curid=876795", "title": "Swi", "text": ""}
{"id": "876797", "revid": "599013", "url": "https://it.wikipedia.org/wiki?curid=876797", "title": "Swj", "text": ""}
{"id": "876798", "revid": "599013", "url": "https://it.wikipedia.org/wiki?curid=876798", "title": "Swk", "text": ""}
{"id": "876799", "revid": "599013", "url": "https://it.wikipedia.org/wiki?curid=876799", "title": "Swn", "text": ""}
{"id": "876800", "revid": "466539", "url": "https://it.wikipedia.org/wiki?curid=876800", "title": "Eurobond", "text": "Gli eurobond (o anche stability bond) nel contesto della crisi dei debiti sovrani nell'area monetaria euro (a partire dall'estate 2011) sono un ipotetico meccanismo solidale di distribuzione dei debiti a livello europeo attraverso la creazione di obbligazioni del debito pubblico dei Paesi facenti parte dell'eurozona, da emettersi a cura di un'apposita agenzia dell'Unione europea, la cui solvibilit\u00e0 sia garantita congiuntamente dagli stessi Paesi dell'eurozona.\nCon la medesima accezione, \u00e8 stato utilizzato anche il termine E-bond (E-obbligazione in italiano), proposto, tra gli altri, dal presidente dell'Eurogruppo, Jean-Claude Juncker, e dal Ministro dell'economia e delle finanze italiano Giulio Tremonti. Poco alla volta, nell'Unione Europea sta prendendo quota l'idea di creare un vero bilancio europeo e la proposta delle eurobbligazioni sta alimentando le discussioni.\nCaratteristiche.\nLa prospettiva della creazione di \"Eurobond\" \u00e8 stata accolta con reazioni diverse dai governi degli Stati dell'area euro: gli atteggiamenti spaziano dall'appoggio entusiastico allo scetticismo, fino ad arrivare alla netta avversione. Le motivazioni contrarie risiedono sostanzialmente nel fatto che i paesi pi\u00f9 \"virtuosi\" dovrebbero accollarsi un onere aggiuntivo, in termini di costo del debito, a favore dei paesi meno virtuosi. Vi sarebbe inoltre il rischio ulteriore che la protezione offerta dagli \"Eurobond\" favorisca il cosiddetto azzardo morale, finendo per incentivare, in generale, politiche fiscali e di bilancio ancor meno rigorose, esacerbando la discrasia tra nazioni \"rilassate\" e nazioni \"virtuose\" e appesantendo l'onere sopportato da queste ultime.\nComportamenti non rigorosi potrebbero inoltre portare a un aumento dei tassi di interesse sul debito, con il rischio di innescare fenomeni inflazionistici a cui uno Stato-guida del processo di europeizzazione, come la Germania, \u00e8 particolarmente sensibile per motivi storici legati alla crisi della Repubblica di Weimar. La soluzione ai pericoli legati all'azzardo morale potrebbe consistere nella riforma delle legislazioni nazionali dei paesi pi\u00f9 indebitati, per l'uniformazione delle politiche fiscali e di bilancio su standard pi\u00f9 rigorosi, che allontanino il pericolo di condotte eccessivamente rilassate. Quest'ultima istanza, l'uniformazione e l'integrazione delle legislazioni fiscali degli stati membri, introduce per\u00f2 una nuova difficolt\u00e0 politica, dal momento che comporterebbe, per tutti gli stati membri, la rinuncia a una fetta consistente della sovranit\u00e0 nazionale, con la compressione del potere impositivo, che \u00e8 una delle prerogative del potere statale.\nLa prospettiva degli Eurobond incontra inoltre alcune difficolt\u00e0 oggettive, dal momento che essa potrebbe richiedere una riforma dei Trattati europei e dei ruoli e compiti e affidati per via statutaria alla Banca centrale europea e, se posto come condizione da alcuni stati membri, anche le gi\u00e0 citate riforme per l'uniformazione degli standard di rigore delle politiche fiscali nazionali, tutte novit\u00e0 che richiederebbero la ratifica unanime degli stati membri, un meccanismo necessario, ma la cui messa in atto comporta necessariamente tempi non immediati.\nTuttavia, si ritiene che l'allungamento dei tempi, resosi necessario per la revisione e la ratifica dei trattato da parte di tutti gli stati membri, non precluda l'immediatezza degli effetti benefici sui mercati: si valuta infatti che questi ultimi si adeguerebbero istantaneamente alle mutate prospettive, non appena fosse raggiunto e annunciato il consenso sull'intera operazione politica.\nProposte.\nLa proposta per la creazione di simili titoli \u00e8 stata quindi declinata in forme diverse, al fine di superare gli ostacoli politici e di superare le difficolt\u00e0 oggettive.\n\"Blue bond\".\nNel maggio 2010, gli economisti Jakob von Weizs\u00e4cker e Jacques Delpla, del think tank Bruegel, hanno pubblicato un articolo contenente la proposta di un mix di tradizionali strumenti nazionali (\"red bonds\") ed eurobond emessi in comune (\"blue bonds\"), al fine di prevenire crisi del debito nei paesi pi\u00f9 vulnerabili, forzando al contempo la sostenibilit\u00e0 fiscale. Gli autori argomentano che, pur non potendosi considerarla alla stregua di una \"bacchetta magica\", la proposta dei \"Blue bond\" delinea tuttavia un via d'uscita durevole e incentivata dal dilemma del debito, mentre, al contempo, \"aiuta a preparare il terreno per la crescita dell'euro quale importante valuta di riserva, che ridurrebbe la spesa per interessi per chiunque ne faccia parte\"\nSecondo questa proposta, gli stati membri dell'Unione europea dovrebbero condividere fino al 60 per cento del Prodotto interno lordo (PIL) come debito nazionale senior, sotto garanzia della responsabilit\u00e0 proporzionale e solidale, riducendo cos\u00ec il costo per questa quota del debito. A tutto ci\u00f2 che supera la quota di allocazione dei \"Blue bond\", i governi nazionali farebbero fronte con emissioni di titoli di debito nazionale junior, per il quale sarebbero previste rigide procedure per un default finanziario controllato. Crescerebbe cos\u00ec il costo marginale del debito pubblico e ne risulterebbe incentivato il miglioramento della disciplina fiscale. Secondo la proposta, i paesi partecipanti devono anche creare un \"Consiglio di Stabilit\u00e0 Indipendente\", eletto dai parlamenti degli stati membri. Al \"Consiglio di Stabilit\u00e0\" spetterebbe il compito di proporre annualmente un'allocazione dei \"Blue bond\" e per salvaguardare il principio di responsabilit\u00e0 fiscale.\nI paesi pi\u00f9 piccoli, con titoli sovrani relativamente poco liquidi (come l'Austria e il Lussemburgo) beneficerebbero molto della extra liquidit\u00e0 derivante dai \"blue bond\", sebbene perfino il debito tedesco, nello schema dei \"blue bond\", vedrebbe un abbassamento dei propri costi rispetto ai livelli precedenti. Paesi con alta incidenza debito/PIL (come Italia, Grecia e Portogallo) riceverebbero un forte incentivo a politiche fiscali rigorose.\nProposta Prodi-Quadrio Curzio.\nGli economisti Romano Prodi e Alberto Quadrio Curzio, ad esempio, hanno proposto la creazione di obbligazioni sovrane (denominate EUB-\"EuroUnionBond\") garantite dalle riserve auree detenute dai paesi della zona euro, ammontanti a circa 450 miliardi di euro, una buona fetta delle quali, 180 miliardi, sono possedute dall'Italia. Alla garanzia aurea, si aggiungerebbe quella basata sul pegno di azioni di societ\u00e0 sotto controllo statale (Eni, Enel, Finmeccanica, Poste italiane, ecc.), di cui i due proponenti ritengono possibile la privatizzazione. La dotazione cos\u00ec creata, denominata \"Fondo finanziario europeo\" (Ffe), ammonterebbe a circa 1.000 miliardi di euro.\nLa proposta ha raccolto il consenso dell'europarlamentare Guy Verhofstadt, e dell'economista Zsolt Darvas. Su di essa potrebbe realizzarsi la convergenza di quei settori dell'eurozona che hanno manifestato avversione politica alla costituzione di obbligazioni europee. La discussione parlamentare, in sede europea, dovrebbe aver luogo nel corso dell'autunno.\nProposta della Commissione europea.\nIl 21 novembre 2011, la Commissione europea ha suggerito che gli \"European bond\" siano emessi congiuntamente dalle 17 nazioni della zona euro, come mezzo efficiente per affrontare la crisi finanziaria. Il 23 novembre 2011, la Commissione ha presentato un libro verde in cui si valuta la fattibilit\u00e0 di un'emissione comune di titoli sovrani tra gli stati membri dell'eurozona. L'emissione di titoli del debito sovrano \u00e8 attualmente condotta individualmente da ciascun stato membro dell'Unione europea. L'introduzione di emissioni congiunte di eurobond significherebbe la condivisione di emissioni sovrane tra gli stati membri e la ripartizione dei relativi flussi di entrata e dei costi di gestione del debito.\nTre approcci agli eurobond nella proposta della Commissione europea.\nIl libro verde della Commissione europea delinea uno scenario politico in cui sono contemplati tre ampi approcci generali all'emissione comune di obbligazioni, a seconda del grado di sostituzione (completo o parziale) che si vuole raggiungere rispetto emissioni nazionali e in base alla natura delle soggiacenti garanzie che gli stati membri intendono prestate (responsabilit\u00e0 solidale o responsabilit\u00e0 proporzionale, rispetto all'irresponsabilit\u00e0 attualmente sancita dai Trattati comunitari).\nEffetti attesi.\nSecondo la proposta della Commissione europea, l'introduzione degli eurobond creerebbe nuovi strumenti per il finanziamento del debito governativo, offrendo opportunit\u00e0 di investimento sicure e liquide. Questo, \"potenzialmente, potrebbe alleviare in maniera rapida l'attuale crisi del debito sovrano, mentre gli stati membri sottoposti ad alti tassi di rendimento potrebbero beneficiare della pi\u00f9 forte affidabilit\u00e0 debitoria degli stati membri a bassi rendimenti\". Sebbene l'introduzione degli eurobond richieda del tempo, l'effetto sarebbe tuttavia immediato, dal momento che i mercati si adatterebbero istantaneamente alle mutate aspettative dalla novit\u00e0 politica: ne conseguirebbe un abbassamento immediato dei costi medi e marginali del finanziamento, in particolare per quegli stati membri pi\u00f9 colpiti dalla crisi finanziaria. La commissione ritiene anche che gli eurobond renderebbero il sistema finanziario dell'eurozona pi\u00f9 resiliente a futuri shock avversi e rinforzerebbe la stabilit\u00e0 finanziaria. Inoltre, essi ridurrebbero la vulnerabilit\u00e0 delle banche dell'eurozona rispetto al deterioramento dei rating creditizi di singoli stati membri, fornendo agli istituti una fonte di robuste garanzie.\nMettere in piedi un mercato integrato di obbligazioni sulla scala dell'area-euro offrirebbe a risparmiatori e istituti finanziari un'opportunit\u00e0 di investimento sicura e liquida, confrontabile, in termini di grandezza e liquidit\u00e0, con la controparte in dollari. Il mercato delle euro-obbligazioni rafforzerebbe inoltre la posizione dell'euro quale valuta di riserva internazionale e favorirebbe un sistema finanziario globale pi\u00f9 equilibrato.\nIrrigidimento e uniformazione delle regole fiscali nazionali.\nPresentando l'idea degli \"stability bonds\", Jos\u00e9 Barroso, presidente della Commissione europea, ha sostenuto che un piano simile dovrebbe accompagnarsi ai corrispettivi di una stretta sorveglianza fiscale e di un coordinamento delle politiche economiche, al fine di evitare l'azzardo morale e garantire la sostenibilit\u00e0 delle finanze pubbliche.. In base alla proposta, infatti, i governi dell'eurozona, entro il 15 ottobre di ciascun anno, dovrebbero sottoporre all'esame della Commissione europea le bozze dei loro bilanci nazionali per l'anno successivo. La Commissione sarebbe cos\u00ec in grado di chiedere ai governi di rivedere i parametri dei loro bilanci se non dovesse ritenerli abbastanza solidi da garantire il raggiungimento degli obiettivi di debito e dei livelli di deficit codificati nei parametri di convergenza di Maastricht.\nSviluppi futuri.\nDopo la divulgazione della proposta, la Commissione europea ha lanciato una vasta consultazione sul libro verde, destinata a concludersi l'8 gennaio 2012. L'introduzione degli eurobond, accompagnata da una efficace coordinazione delle politiche finanziarie di bilancio nazionali, richiede probabilmente una revisione dei Trattati europei, su cui \u00e8 attesa una discussione da tenersi nel summit del Consiglio europeo previsto per il 9 dicembre 2011.\nReazioni.\nL'introduzione di una misura come gli Eurobond mette in gioco i delicati e complessi meccanismi di formazione del consenso all'interno dell'Unione europea, spesso oggetto di critiche da parte di chi ritiene l'esistenza di un deficit di trasparenza democratica all'interno dei processi decisionali che coinvolgono l'Unione. A questo proposito, si registrano posizione divergenti tra i singoli stati membri.\nConsenso.\nI vertici politici di Italia e Grecia, entrambi paesi (in particolare l'Italia) gravati da un massiccio stock di indebitamento, si sono spesso espressi in favore degli eurobond.\nNell'agosto 2011, Giulio Tremonti, allora Ministro dell'economia e delle finanze del quarto governo Berlusconi, li defin\u00ec come la \"strada maestra\" alla soluzione della crisi del debito nell'eurozona. Questa opinione \u00e8 condivisa da una crescente platea di investitori ed economisti, secondo i quali gli eurobond costituirebbero il miglior modo per risolvere la crisi finanziaria.\nReazioni contrarie.\nLa Germania rimane politicamente contraria all'opzione di un debito congiuntamente emesso e sottoscritto da tutti i 17 membri dell'attuale blocco euro nel timore che un tale scenario possa innalzare in maniera consistente le passivit\u00e0 tedesche nella temperie della crisi debitoria. Inoltre, il timore del governo tedesco si appunta sul rischio che, sotto l'egida degli Eurobond, siano favorite politiche nazionali azzardate che porterebbero a un ulteriore aumento dei tassi di interesse sul debito, con l'effetto di innescare spirali inflazionistiche a cui la Germania \u00e8 particolarmente sensibile, per motivi essenzialmente storici legati alle vicende della crisi iperinflazionistica che determin\u00f2 la fine dell'esperienza repubblicana di Weimar e l'avvento del nazismo.\nTuttavia, Barroso sostiene che la Germania non si oppone, in linea di principio, all'emissione comune di titoli di debito, ma solleva dubbi sulla tempistica.\nDifficolt\u00e0 oggettive.\nAnche tralasciando il delicato problema dell'acquisizione del consenso politico, esistono comunque delle difficolt\u00e0 oggettive che si frappongono a una rapida introduzione degli Eurobond. Potrebbe infatti essere richiesta una riforma dei Trattati europei e dei compiti statutari che incombono sulla Banca centrale europea.\nIn particolare, sarebbe necessaria la revisione della cosiddetta \"clausola di non assistenza\" contenuta dell'articolo 125 del Trattato di Lisbona, che preclude esplicitamente, in capo ai singoli stati membri, e all'Unione europea nel suo complesso, ogni forma di responsabilit\u00e0 per gli impegni assunti dagli altri stati dell'Unione.\nAll'interno del processo, andrebbero inoltre considerati i tempi necessari per l'adeguamento delle legislazioni nazionali, in tema di politica fiscale e di bilancio, a pi\u00f9 restrittive condizioni di uniformit\u00e0, qualora questo fosse esplicitamente richiesto da nazioni pi\u00f9 \"virtuose\" come condizione per l'assenso alla creazione degli eurobond.\nQuindi, anche qualora si raggiungesse il consenso, la modifica dei trattati costitutivi richiederebbe l'innesco di una procedura complessa, che non potrebbe dispiegarsi in tempi brevi. Tuttavia, la richiesta di tempi lunghi potrebbe non vanificarne la prontezza degli effetti, dal momento che gi\u00e0 la semplice evoluzione drastica delle prospettive finanziarie determinata da un eventuale raggiungimento del consenso, sarebbe da sola in grado di ripercuotesi positivamente sui mercati finanziari, che si adatterebbero immediatamente alle mutate condizioni: i benefici, in questo caso, inizierebbero subito a ricadere sui costi di finanziamento dei debiti nazionali, ancor prima della effettiva sostituzione, parziale o totale, ad opera degli eurobond."}
{"id": "876801", "revid": "599013", "url": "https://it.wikipedia.org/wiki?curid=876801", "title": "Swp", "text": ""}
{"id": "876802", "revid": "1568601", "url": "https://it.wikipedia.org/wiki?curid=876802", "title": "Rio Venerocolino", "text": "Il Rio Venerocolino \u00e8 un corso d'acqua della provincia di Bergamo. \nDescrizione.\nNasce dai Laghi del Venerocolo, sul Monte Venerocolo, nelle Alpi Orobie e confluisce dopo 5\u00a0km da sinistra nel V\u00f2, affluente del Dezzo, all'altezza dello Chalet del V\u00f2, nel comune di Schilpario, in Valle di Scalve. Percorre la valle omonima ed \u00e8 interamente compreso nel territorio comunale di Schilpario. \nLa valle \u00e8 percorsa dal Sentiero Naturalistico Antonio Cur\u00f2."}
{"id": "876803", "revid": "124280343", "url": "https://it.wikipedia.org/wiki?curid=876803", "title": "Pquadro", "text": "I Pquadro sono stati un duo musicale formato da Pietro Napolano (Napoli, 19 maggio 1984) e Piero Romitelli (Civitanova Marche, 30 giugno 1986).\nStoria.\nLa loro forte amicizia arriva dalla quarta edizione di \"Amici di Maria de Filippi\".\nIl nome del gruppo deriva dalle iniziali dei nomi dei due componenti, Piero e Pietro.\nDurante l'edizione che li ha visti protagonisti, entrambi hanno partecipato con la classe di canto come coristi di Gigi D'Alessio nella quarta serata del Festival di Sanremo 2005 sulla canzone \"L'amore che non c'\u00e8\". Gigi D'Alessio in quell'occasione duett\u00f2 con altri due componenti della scuola Antonino Spadaccino e Maddalena Sorrentino. La classe di ballo esegu\u00ec una coreografia.\n\"Sanremo Giovani\" ed i primi successi.\nDopo essersi fatti notare in diverse manifestazioni locali, i Pquadro vincono il concorso Sanremolab che consente loro di partecipare al Festival di Sanremo 2007, nella categoria Giovani, con il brano \"Malinconiche Sere\", classificandosi al terzo posto, ed ottenendo in seguito un buon successo di vendite del singolo.\nIl primo Album \"A24\" ed altre collaborazioni.\nNel 2007 hanno inciso \"Tu sei la musica in me\", la versione in italiano di \"You Are the Music in Me\", tratto dal musical Disney \"High School Musical 2\". Questa canzone assieme a \"Io e te\" (la versione italiana di \"Everyday\") cantata da Ambra Lo Faro assieme alla band \u00e8 contenuta nella versione italiana della colonna sonora del film.\nNel 2008 il regista Pasquale Falcone d\u00e0 loro la possibilit\u00e0 di interpretare un brano della colonna sonora del film \"Io Non Ci Casco\" (protagonista Maria Grazia Cucinotta). Al duo \u00e8 affidata la cover del brano del 1971 \"...E mi manchi tanto\" degli Alunni del Sole.\nNel 2008 la band pubblica il primo album, intitolato \"A24\", per l'Atlantic Records. Escono come singoli i brani \"Francesca\" e \"Amo sai di te\". Nell'album composto da 10 tracce, sono inclusi anche i brani \"Tu sei la musica in me\" e \"Malinconiche Sere\", pubblicati nel 2007.\nNel 2010 pubblicano il loro nuovo singolo \"Anime di vetro\", il cui videoclip \u00e8 affidato al regista Gabriele Paoli e vede Federico Russo come protagonista.\nLo scioglimento della band e le diverse carriere.\nAll'inizio del 2011 il duo decide di sciogliersi ed i componenti intraprendono carriere soliste.\nPiero Romitelli firma un contratto con Sony/ATV e nel corso degli anni scrive brani per: Marco Mengoni, Loredana Bert\u00e8, Raf, Noemi, Benji &amp; Fede, Francesco Renga, Nina Zilli, Michele Bravi, Federica Carta, Zero Assoluto, Dolcenera, Chiara, Alessio Bernabei, Sergio Sylvestre, Raige, Dear Jack, Deborah Iurato, Alexia ed i Gemelli DiVersi. Tra i vari brani cha ha scritto che hanno riscosso successo si ricordano \"Domani \u00e8 un altro film\", \"Buona fortuna\" e \"Non me ne accorgo\".\nMentre nel 2014, Pietro Napolano si presenta a \"The Voice of Italy\" ed entra a far parte del team di J-Ax."}
{"id": "876804", "revid": "599013", "url": "https://it.wikipedia.org/wiki?curid=876804", "title": "Swq", "text": ""}
{"id": "876805", "revid": "830939", "url": "https://it.wikipedia.org/wiki?curid=876805", "title": "Museo delle navi antiche di Pisa", "text": "Il museo delle navi antiche di Pisa \u00e8 un museo archeologico di Pisa.\nL'esposizione si svolge all'interno delle sale e delle campate degli Arsenali medicei ed \u00e8 articolata in otto sezioni. Espone le navi antiche e i reperti scoperte nel 1998. Il museo \u00e8 aperto al pubblico dal 16 giugno 2019. \nStoria e descrizione del ritrovamento.\nNel dicembre 1998 durante i lavori per la costruzione di un edificio che avrebbe dovuto ospitare la sede del nuovo Sistema di Comando e Controllo (SSC) presso la stazione di Pisa San Rossore iniziarono a emergere dagli scavi sotterranei tracce di materiale archeologico.\nLa scoperta si rivel\u00f2 presto ben pi\u00f9 importante del previsto, trattandosi di un sito di eccezionale importanza. Inizialmente si riteneva si trattasse di uno scalo portuale, ma ben presto si \u00e8 identificata la vera natura del deposito: si tratta del punto di incrocio di un canale della centuriazione pisana con il corso del fiume Serchio (l'antico \"Auser\"), dove, a seguito di una serie di disastrose alluvioni (ne sono state identificate almeno nove, dal II secolo a.C. al VII secolo d.C.), sono affondate almeno trenta imbarcazioni.\nLe imbarcazioni, tra navi da trasporto e barche fluviali, sono risultate essere perfettamente conservate, grazie alla particolare situazione di completa mancanza di ossigeno e la presenza di falde sotterranee. Ci sono cos\u00ec potuti pervenire una grande quantit\u00e0 di materiali solitamente deperibili, quali legno, cordami, cesterie, attrezzi da pesca e utensili. Inoltre si \u00e8 recuperato buona parte del carico di queste navi contenuto in anfore e vasi. Dagli studi approfonditi si \u00e8 potuti risalire anche a valide ipotesi sull'area di provenienza delle navi, che sarebbero giunte da varie parti del Mediterraneo: Gallia, Campania, Adriatico, ecc.\nLa scoperta eccezionale ha fatto parlare di una \"Pompei\" in versione marittima. Il cantiere, data la grande complessit\u00e0 della situazione stratigrafica, \u00e8 stato reso stabile e trasformato in un cantiere scuola, dove gli scavi sono proseguiti sistematicamente per almeno dieci anni. Le imbarcazioni sono state restaurate presso il \"Centro di Restauro del Legno Bagnato\", realizzato presso il Cantiere.\nIl cantiere di scavo e il laboratorio di restauro sono stati visitabili su appuntamento e in particolari occasioni per tutta la durata dei lavori. Infine il museo \u00e8 stato aperto definitivamente al pubblico in occasione della festa di San Ranieri del 2019.\nLa sequenza dello scavo.\nIl sito, in realt\u00e0, presenta una stratigrafia ancora pi\u00f9 complessa, testimoniando la storia di un\u2019ansa fluviale del Serchio per oltre 1200 anni di storia. Sono state al momento identificate 13 fasi:\nFase I (VI-V secolo a.C.)\nI ritrovamenti pi\u00f9 antichi consistono nei resti di alcune capanne etrusche, localizzate in una radura del fitto bosco che caratterizzava la piana pisana nei pressi del fiume. La riva fluviale era rinforzata da una palizzata e da una lunga massicciata, mentre un corso d\u2019acqua minore era regolato da una saracinesca in legno.\nFase II (200-175 a.C.) \nCon il II secolo a.C., assistiamo alla prima alluvione e al primo naufragio. Una imbarcazone di grandi dimensioni (la cosiddetta \u201cnave ellenistica\u201d o nave \u201cR\u201d), proveniente verosimilmente dalla Spagna, si schianta contro la riva disperdendo i suoi elementi e il suo carico in una vasta area. La nave trasportava derrate alimentari (tra cui un carico di prosciutti di spalla probabilmente in salamoia) contenuti in anfore.\nFase III (100-50 a.C.)\nNel corso del I secolo a.C. scompaiono i pollini di alberi di alto fusto che hanno caratterizzato tutta la fase etrusca, e compaiono pollini di graminacee (campi coltivati) e di erbe palustri (campi incolti a lato del fiume). Il nuovo paesaggio centuriato della colonia romana parte da un intensivo disboscamento (Strabone V.2.5 parla del commercio del legname come di una delle principali fonti di reddito della Pisa romana) e pone le basi per il considerevole dissesto idrogeologico che porter\u00e0 alle grandi alluvioni di et\u00e0 romana. Il paesaggio si organizza, come di consueto nelle colonie romane, con una divisione agraria regolare del territorio, in \"centurie\" di 710 metri di lato, alcune delle quali delimitate da canali di drenaggio. Proprio uno di questi canali attraversa l\u2019area di scavo e interseca il corso del fiume Serchio, creando la situazione di rallentamento delle acque che generer\u00e0 il deposito archeologico rinvenuto. Il rinvenimento di alcuni \"dolia\" (grandi orci per derrate alimentari), trasportati dalla corrente fluviale, testimoniano la presenza di un relitto esterno all\u2019area di scavo, e di una alluvione non documentata stratigraficamente.\nFase IV (1-15 d.C.)\nLa prima grande alluvione, una delle pi\u00f9 disastrose, coinvolse numerose imbarcazioni, tra le meglio conservate:\nFase V (I-II secolo d.C.)\nUna alluvione minore coinvolge la \"nave \u201cP\u201d\", un barcone fluviale a fondo piatto. Viene realizzato un molo-contrafforte alla confluenza del canale probabilmente per contrastare l\u2019erosione fluviale. Nei pressi dello scavo si insedia una fornace che produce ceramica invetriata.\nFase VI (imperatore Adriano)\nAssistiamo a un ulteriore spostamento verso nord del corso del fiume; una alluvione coinvolge due imbarcazioni fluviali, la \"\u201cH\u201d\", barchino a fondo piatto del tutto simile a quelli ancora in uso nelle acque interne del centro Italia, e la \"barca \u201cF\u201d\", a volte erroneamente indicata come \u201cpiroga\u201d. Si tratta di una lunga \"lintres\", imbarcazione fluviale dalla forma affusolata e dalla sagoma deformata, per consentire la remata da un solo lato, proprio come le moderne gondole. Un relitto esterno all\u2019 area \u00e8 testimoniato da materiali fluitati. Alla fine dell\u2019et\u00e0 adrianea sulla riva del fiume si imposta un probabile cantiere navale: un vascone rivestito da ceramica di scarto per sagomare sott\u2019 acqua i tronchi delle chiglie, attrezzi per la lavorazione del legno e forcelle per il sostegno delle imbarcazioni fanno propendere per questa interpretazione.\nFase VII (250-280 d.C.)\nUna serie di alluvioni e mutamenti dello stato fluviale spostano ulteriormente a nord il corso del fiume. Sulla riva settentrionale del fiume naufraga la nave A, grande imbarcazione da trasporto, con un carico di anfore galliche ed italiche a fondo piatto reimpiegate.\nFase VIII (280-400 d.C.)\nIn questa fase viene rinforzata la riva fluviale con la creazione di una alzaia rinforzata da palizzate: vengono infissi pali da ormeggio e viene realizzato un pontile e un capanno presso la riva del fiume, verosimilmente in relazione con un traghetto fluviale.\nFase IX (ca. 400 d.C.)\nUna alluvione coinvolge un'imbarcazione minore (Q), una imbarcazione esterna all\u2019 area di scavo ma testimoniata da materiali trasportati dalla corrente (L) e soprattutto un ben conservato traghetto fluviale (\"nave \u201cI\u201d\"), interamente realizzato in legno di quercia, e rivestito da fasce di ferro all\u2019 esterno per rinforzare la struttura. La chiatta era spostata tra le due rive con un sistema di canapi, mossi da un argano di legno, che \u00e8 stato rinvenuto in connessione con la barca.\nFase X (inizi del V sec. d.C.)\nIn un periodo di relativa calma del fiume viene realizzata una struttura sulla riva del fiume, di cui sono state rinvenute le fondazioni.\nFase XI (V sec. d.C.)\nUna alluvione coinvolge una imbarcazione da carico, che affonda fuori dal perimetro del cantiere. Il carico della nave, costituito da anfore di piccole dimensioni (\"spatihia\") viene trascinato dalla corrente per tutta l\u2019area.\nFase XII (VI sec. d.C.)\nUna grande alluvione, l\u2019ultima attestata, coinvolge la \"nave \u201cD\u201d\", grande barcone fluviale adibito al trasporto della rena, e lo capovolge. Il barcone, del quale si conserva in ottimo stato il ponte, era spinto da una vela (sono stati rinvenuti albero e pennone) e trainato dall'alzaia da cavalli. Si sono rinvenuti, infatti, in connessione con l\u2019imbarcazione, lo scheletro di un cavallo e il basto a cui era aggiogato. La nave D \u00e8 la pi\u00f9 antica attestazione della tecnica costruttiva navale \u201ca scheletro\u201d. In relazione probabilmente a questa alluvione il Serchio si separa dall'Arno e assume un suo proprio corso. Il ramo fluviale che attraversa lo scavo diventa un ramo morto.\nFase XIII (VII sec. d.C.)\nL\u2019ultima fase stratigraficamente riconosciuta \u00e8 una fase di calma fluviale, relativa al progressivo interro dell\u2019ormai abbandonato braccio del fiume.\nPercorso espositivo.\nIl Museo delle Navi Antiche di Pisa si articola in 8 aree tematiche, all\u2019interno delle quali si snodano, in una sequenza logica, le sezioni del museo. \nLa sede sono gli Arsenali medicei, sul lungarno pisano, una serie di capannoni adibiti ad arsenali per la costruzione e la manutenzione delle galee dei cavalieri di Santo Stefano corpo cavalleresco adibito alla difesa navale contro la minaccia saracena. Sulla facciata degli arsenali, infatti, una serie di iscrizioni commemorano le principali vittorie dei cavalieri contro i Saraceni. Gli arsenali andarono ben presto in disuso e vennero occupati da strutture militari e poi da stalle. Fino al primo dopoguerra ospitarono il centro di riproduzione ippica dell\u2019Esercito Italiano; parte degli stazzi e delle strutture adibite al ricovero dei cavalli sono state mantenute nell\u2019allestimento, per conservare memoria di questa importante fase storica.\nL'orario medio di una visita libera \u00e8 di 90 minuti.\nI - La citt\u00e0 tra i due fiumi.\nLa prima sala \u00e8 dedicata alla storia della citt\u00e0 di Pisa tra archeologia e leggenda, il suo sviluppo fino alla fase etrusca prima e romana poi, l'arrivo dei Longobardi. Particolarmente rilevanti le tombe villanoviane a incinerazione dalla necropoli di Via Marche, le palizzate lignee delle capanne etrusche dallo scavo delle navi, il cippo etrusco della Figuretta, i materiali dal Tumulo del Principe etrusco di via San Jacopo, i materiali dalle sepolture longobarde da Piazza Duomo.\nII - Terra e acque.\nL\u2019area tematica illustra il rapporto della citt\u00e0 con il territorio e l'acqua: le alluvioni, l'organizzazione del territorio tra canali e centuriazioni, il Porto di Pisa, le cave e le officine ceramiche, la pesca, l'agricoltura, il legname e come questa intensa attivit\u00e0 produttiva ha inciso sul territorio provocandone gi\u00e0 in et\u00e0 antica il suo dissesto idrogeologico. In evidenza: il tesoretto di denari repubblicani di Fornacette, materiali e reperti botanici e faunistici, cesti e nasse, attrezzatura da pesca, tronchi semilavorati dal Cantiere delle Navi; la \u201cpasserella\u201d della nave \u201cellenistica\u201d. \nIII - La furia delle acque.\nLa piana di Pisa fu soggetta a disastrose alluvioni per secoli: furono disastrose per il territorio, ma grazie agli scavi archeologici hanno consentito di ricostruire nel dettaglio una storia secolare fatta di navi, reperti, storie di vita e di commerci. Approfondimento sul metodo di scavo archeologico in ambiente umido. In evidenza: lo scheletro del marinaio e del suo cane morti nel naufragio della nave \u201cB\u201d, le enormi quantit\u00e0 di materiali rinvenuti nello scavi delle navi, materiali da sequestri e scavi subacquei.\nIV - Navalia.\nSezione \u201cmetodologica\u201d. Tratta dell\u2019intervento sulle navi dello scavo pisano, delle tecniche antiche di costruzione navale, delle moderne tecniche di restauro. In evidenza: la nave \u201cA\u201d e i suoi materiali; la barca \u201cR\u201d, strumenti per la costruzione navale (mazzuoli, scalpello, chiodi, rivetti, mortase e tenoni etc.); ricostruzione del \u201ccantiere navale\u201d della fase adrianea, con legni, letto di anfore e forcelle di sostegno delle navi; la barca \u201cG\u201d\nV - Le navi.\nLa sezione si articola su due distinte campate. La prima ospita le imbarcazioni da mare aperto; la visita dell\u2019\"Alkedo\" introduce anche ai temi delle navi da guerra, mentre sul lato opposto sono esposte le navi commerciali; la seconda campata ospita le imbarcazioni da acque interne. In evidenza: L\u2019Alkedo, il rostro di \"liburna\" da un sequestro, la \u201cnave ellenistica\u201d e il suo carico, i materiali dalla nave \u201cB\u201d, la nave \u201cD\u201d e il giogo da traino, le imbarcazioni fluviali minori (G, Q, P), la \"lintres\" \u201cF\u201d, il traghetto \u201cI\u201d con il suo argano. \nVI - I commerci.\nSi viaggia per mare anche e soprattutto per commercio: l'oggetto principe sono le anfore da trasporto, i contenitori di qusi tutti i prodotti che si vendevano nel mondo antico; diffusione, importazione ed esportazione di merci particolari: beni di lusso, marmi, ceramica fine da tavola. Le oltre 13.000 anfore da trasporto rinvenute nello scavo delle navi e i materiali rinvenuti consentono di illustrare le dinamiche di commercio e scambio dell\u2019antichit\u00e0. In evidenza: la tipologia delle anfore dallo scavo, iscrizioni sulle anfore, la cd. \u201canfora da spumante\u201d con capsula, terra sigillata di produzione pisana, tipologia di marmi importati. \nVII - La navigazione.\nLe navi romane, a remi e con vele quadre, navigavano regolate da un complesso sistema di manovre; il cantiere ha restituito notevoli parti di vela, che permettono di ricostruire con molta affidabilit\u00e0 il complesso sistema che era alla base della struttura delle vele. Materiali, oggetti, ricostruzioni e apparati multimediali per illustrare le tecniche di navigazione antica. In evidenza: la gigantesca ancora lignea della nave A; un remo dallo scavo delle navi; il timone della nave \u201cA\u201d, frammenti di vele e sartie, elementi di pompa di sentina. \nAlcune ricostruzioni, anche in chiave moderna, chiariscono la durata dei viaggi e le destinazioni principali dell'et\u00e0 romana. \nVIII - La vita di bordo.\nViaggiare non era molto confortevole, sicuramente come marinaio, ma anche come passeggero. Questa sezione descrive l\u2019altra faccia della navigazione, la dura vita quotidiana a bordo: l'abbigliamento, i bagagli, le tempeste, l'illuminazione di bordo, come si cucinava e si mangiava, culti e superstizioni, la vita quotidiana a bordo. In evidenza: come si vestiva un marinaio, il giaccone di pelle dell'Alkedo; il bagaglio del marinaio della Nave A, un piccolo gruzzolo e una manciata di oggetti personali; giochi per bambini e da tavolo."}
{"id": "876806", "revid": "599013", "url": "https://it.wikipedia.org/wiki?curid=876806", "title": "Swr", "text": ""}
{"id": "876807", "revid": "599013", "url": "https://it.wikipedia.org/wiki?curid=876807", "title": "Swt", "text": ""}
{"id": "876808", "revid": "78592559", "url": "https://it.wikipedia.org/wiki?curid=876808", "title": "SS 25", "text": ""}
{"id": "876809", "revid": "599013", "url": "https://it.wikipedia.org/wiki?curid=876809", "title": "Sww", "text": ""}
{"id": "876810", "revid": "599013", "url": "https://it.wikipedia.org/wiki?curid=876810", "title": "Swx", "text": ""}
{"id": "876811", "revid": "599013", "url": "https://it.wikipedia.org/wiki?curid=876811", "title": "Swy", "text": ""}
{"id": "876812", "revid": "599013", "url": "https://it.wikipedia.org/wiki?curid=876812", "title": "Sxa", "text": ""}
{"id": "876813", "revid": "599013", "url": "https://it.wikipedia.org/wiki?curid=876813", "title": "Sxc", "text": ""}
{"id": "876814", "revid": "599013", "url": "https://it.wikipedia.org/wiki?curid=876814", "title": "Sxd", "text": ""}
{"id": "876815", "revid": "599013", "url": "https://it.wikipedia.org/wiki?curid=876815", "title": "Sxg", "text": ""}
{"id": "876816", "revid": "599013", "url": "https://it.wikipedia.org/wiki?curid=876816", "title": "Sxh", "text": ""}
{"id": "876817", "revid": "599013", "url": "https://it.wikipedia.org/wiki?curid=876817", "title": "Sxi", "text": ""}
{"id": "876818", "revid": "599013", "url": "https://it.wikipedia.org/wiki?curid=876818", "title": "Sxj", "text": ""}
{"id": "876819", "revid": "599013", "url": "https://it.wikipedia.org/wiki?curid=876819", "title": "Sxk", "text": ""}
{"id": "876820", "revid": "599013", "url": "https://it.wikipedia.org/wiki?curid=876820", "title": "Sxl", "text": ""}
{"id": "876821", "revid": "599013", "url": "https://it.wikipedia.org/wiki?curid=876821", "title": "Sxn", "text": ""}
{"id": "876822", "revid": "599013", "url": "https://it.wikipedia.org/wiki?curid=876822", "title": "Sxo", "text": ""}
{"id": "876823", "revid": "599013", "url": "https://it.wikipedia.org/wiki?curid=876823", "title": "Sxp", "text": ""}
{"id": "876824", "revid": "599013", "url": "https://it.wikipedia.org/wiki?curid=876824", "title": "Sxq", "text": ""}
{"id": "876825", "revid": "599013", "url": "https://it.wikipedia.org/wiki?curid=876825", "title": "Sxr", "text": ""}
{"id": "876826", "revid": "599013", "url": "https://it.wikipedia.org/wiki?curid=876826", "title": "Sxs", "text": ""}
{"id": "876828", "revid": "599013", "url": "https://it.wikipedia.org/wiki?curid=876828", "title": "Sxt", "text": ""}
{"id": "876829", "revid": "599013", "url": "https://it.wikipedia.org/wiki?curid=876829", "title": "Sxu", "text": ""}
{"id": "876830", "revid": "599013", "url": "https://it.wikipedia.org/wiki?curid=876830", "title": "Sxw", "text": ""}
{"id": "876831", "revid": "599013", "url": "https://it.wikipedia.org/wiki?curid=876831", "title": "Sxx", "text": ""}
{"id": "876832", "revid": "599013", "url": "https://it.wikipedia.org/wiki?curid=876832", "title": "Sxy", "text": ""}
{"id": "876833", "revid": "599013", "url": "https://it.wikipedia.org/wiki?curid=876833", "title": "Sxz", "text": ""}
{"id": "876834", "revid": "599013", "url": "https://it.wikipedia.org/wiki?curid=876834", "title": "Syb", "text": ""}
{"id": "876835", "revid": "228587", "url": "https://it.wikipedia.org/wiki?curid=876835", "title": "Sye", "text": ""}
{"id": "876836", "revid": "599013", "url": "https://it.wikipedia.org/wiki?curid=876836", "title": "Syi", "text": ""}
{"id": "876837", "revid": "599013", "url": "https://it.wikipedia.org/wiki?curid=876837", "title": "Syk", "text": ""}
{"id": "876838", "revid": "599013", "url": "https://it.wikipedia.org/wiki?curid=876838", "title": "Sym", "text": ""}
{"id": "876839", "revid": "438678", "url": "https://it.wikipedia.org/wiki?curid=876839", "title": "Museo delle navi romane", "text": ""}
{"id": "876840", "revid": "599013", "url": "https://it.wikipedia.org/wiki?curid=876840", "title": "Syo", "text": ""}
{"id": "876841", "revid": "18323", "url": "https://it.wikipedia.org/wiki?curid=876841", "title": "Sys", "text": ""}
{"id": "876842", "revid": "599013", "url": "https://it.wikipedia.org/wiki?curid=876842", "title": "Syt", "text": ""}
{"id": "876844", "revid": "1305772", "url": "https://it.wikipedia.org/wiki?curid=876844", "title": "SYU", "text": ""}
{"id": "876845", "revid": "599013", "url": "https://it.wikipedia.org/wiki?curid=876845", "title": "Syv", "text": ""}
{"id": "876846", "revid": "599013", "url": "https://it.wikipedia.org/wiki?curid=876846", "title": "Syw", "text": ""}
{"id": "876847", "revid": "1627355", "url": "https://it.wikipedia.org/wiki?curid=876847", "title": "Scacchi", "text": "Gli scacchi (dal provenzale e catalano antico \"escac\", che a sua volta discende dal persiano \u0634\u0627\u0647 \"sh\u0101h\", \"re\") sono un gioco di strategia che si svolge su una tavola quadrata detta scacchiera, formata da 64 caselle (o \"case\") di due colori alternati, sulla quale ogni giocatore dispone di 16 pezzi (bianchi o neri; per traslato, \"il Bianco\" e \"il Nero\" designano i due sfidanti): un re, una donna (o \"regina\"), due alfieri, due cavalli, due torri e otto pedoni; ogni casella pu\u00f2 essere occupata da un solo pezzo, che pu\u00f2 catturare o \"mangiare\" il pezzo avversario andando a occuparne la casella; obiettivo del gioco \u00e8 dare scacco matto, ovvero minacciare la cattura del re avversario in modo tale che l'altro giocatore non abbia mosse legali.\nNati in India intorno al VI secolo d.C., gli scacchi giunsero in Europa verso l'anno 1000, con ogni probabilit\u00e0 grazie alla mediazione degli Arabi; diffusisi nell'intero continente, raggiunsero una forma pressoch\u00e9 moderna nel XV secolo in Italia e in Spagna, seppure per arrivare al regolamento completo attuale si deve attendere il XIX secolo. Successivamente, a partire dalla met\u00e0 dell'Ottocento, per merito di Paul Morphy e Wilhelm Steinitz iniziarono a codificarsi i fondamenti strategici del gioco; nel 1886 lo stesso Steinitz, dopo una sfida contro Johannes Zukertort, si proclam\u00f2 primo campione del mondo.\nFra i giochi pi\u00f9 popolari al mondo, possono essere giocati ovunque (a livello ricreativo o agonistico): in casa, all'aperto, nei circoli dedicati, via Internet e talora per corrispondenza; le maggiori competizioni ufficiali sono organizzate sotto l'egida della FIDE (la \"Federazione Internazionale degli Scacchi\"). Il gioco degli scacchi \u00e8 alquanto complesso: si stima che il numero di combinazioni legalmente ammesse dei 32 pezzi sulle 64 case della scacchiera sia compreso fra 1043 e 1050, e che la dimensione dell'albero delle mosse sia pressappoco di 10123; il numero di possibili partite diverse \u00e8 circa 101050.\nDescrizione e regolamento.\nLe regole ufficiali degli scacchi sono definite a livello internazionale nel \"FIDE Handbook\", sezione \"Laws of Chess\", il cui ultimo aggiornamento \u00e8 stato approvato durante l'88\u00ba Congresso della FIDE, tenutosi a Antalya, e adottato a partire dal 1\u00ba gennaio 2018.\nLa scacchiera.\nGli scacchi si giocano su una tavola quadrata, detta \"scacchiera\", divisa in 64 case, alternativamente di colore chiaro e scuro, organizzate in 8 righe orizzontali (o \"traverse\") e verticali (o \"colonne\"): le traverse sono numerate da 1 a 8 (rispettivamente, base dei pezzi bianchi e dei neri), mentre le colonne sono contrassegnate dalle lettere dell'alfabeto da \"a\" a \"h\". La scacchiera deve essere orientata in modo che la casa nell'angolo in basso a destra di ciascun giocatore sia chiara.\nLe case della scacchiera nelle competizioni ufficiali devono avere lato compreso tra i 54,5 e i 56 mm. I tavoli da scacchi devono avere una lunghezza minima doppia rispetto a quella della scacchiera, mentre la larghezza deve superare quella della scacchiera di 15-20 cm.\nSulla scacchiera si muovono 32 pezzi, di cui 16 bianchi e 16 neri. Le scacchiere e i pezzi impiegati nei tornei ufficiali possono essere in legno, plastica o materiali con caratteristiche simili. Esistono anche scacchiere artistiche con pezzi in vetro, pietra, cuoio o metallo, usate, pi\u00f9 che altro, come oggetti decorativi. La stessa scacchiera pu\u00f2 essere usata per giocare a dama; in questo caso essa si dispone per\u00f2 in modo diverso. Esistono anche versioni da viaggio che si piegano per formare una scatola che contiene i pezzi da gioco. Negli anni 2000 si sono diffuse in ambito professionale scacchiere digitali munite di sensori in grado di riconoscere l'esecuzione delle mosse, in grado di trasmetterle ai computer o di azionare automaticamente l'orologio. Spesso vengono impiegate nei tornei per la trasmissione delle partite su schermi in loco o online via internet.\nI pezzi sulla scacchiera.\nOgni giocatore dispone di un insieme di 16 pezzi, ciascuno composto di sei tipi diversi di pezzi. I due insiemi di pezzi sono colorati in modo differente: in genere uno \u00e8 molto pi\u00f9 chiaro dell'altro, e prendono dunque il nome di Bianchi e Neri. In condizioni ufficiali il colore dei bianchi deve essere bianco, crema o una tonalit\u00e0 di colore intermedia fra esse, mentre i neri devono essere neri, marroni o di tonalit\u00e0 intermedia. Tale colorazione pu\u00f2 anche essere fornita dal colore naturale del legno, se sono realizzati con tale materiale. I pezzi non devono essere di colore lucido e devono essere piacevoli alla vista.\nL'aspetto dei pezzi nei tornei ufficiali deve essere di tipo Staunton. I pezzi devono essere chiaramente distinguibili fra loro, in particolare la sommit\u00e0 del re deve essere differente da quella della donna: comunemente sul re \u00e8 collocata una croce e sulla donna una corona. L'alfiere pu\u00f2 recare una tacca sulla sua sommit\u00e0 o questa pu\u00f2 essere di un differente colore. Il re di un set regolamentare da torneo deve avere un'altezza compresa tra 84 e 100\u00a0mm e una base che sia il 40-50% della sua altezza. Gli altri pezzi devono essere proporzionati al re e il peso dei pezzi deve garantirne la stabilit\u00e0, consentendo comunque di muoverli agevolmente. Per assicurare ci\u00f2, i pezzi sono in genere piombati, ovvero contengono all'interno dei pesi metallici (tipicamente in piombo) che ne assicurano la stabilit\u00e0.\nElenco dei pezzi in ordine teorico crescente di importanza:\nLa donna e la torre sono detti \u00abpezzi pesanti\u00bb, in quanto sono in grado da soli di dare matto con l'aiuto del solo re; invece l'alfiere e il cavallo sono detti \u00abpezzi leggeri\u00bb, in quanto non sono in grado di farlo.\nI pedoni occupano rispettivamente la seconda e la settima traversa, mentre gli altri pezzi prendono posizione nella prima e nell'ottava traversa. A partire dai due angoli, in modo simmetrico, ogni giocatore posiziona torre, cavallo e alfiere e, per concludere, la donna, sulla casa del proprio colore rimasta libera, e il re, nella casa di colore opposto.\nI simboli mostrati nel diagramma soprastante non sono universali, ma sono del tipo pi\u00f9 usato. I simboli UTF-8 per i pezzi degli scacchi sono: \u2654 \u2655 \u2656 \u2657 \u2658 \u2659 \u265a \u265b \u265c \u265d \u265e \u265f.\nIl giocatore che muove per primo \u00e8 quello che vede il proprio re a destra della propria donna, che si chiama convenzionalmente \u00abBianco\u00bb, mentre l'altro \u00e8 detto \u00abNero\u00bb.\nMovimento dei pezzi.\nCiascun pezzo degli scacchi si muove con precise modalit\u00e0. Nessun pezzo pu\u00f2 andare a occupare una casa in cui \u00e8 presente un altro pezzo dello stesso schieramento; pu\u00f2 invece muoversi su una casa occupata da un pezzo avversario, effettuando in tal caso una \"cattura\", cio\u00e8 eliminando (\"mangiando\") dalla scacchiera il pezzo nemico e prendendo il suo posto. Si dice che un pezzo \"attacca\" o \"minaccia\" una casa se esso pu\u00f2 muoversi su di essa.\nIl re \u00e8 l'unico pezzo che non viene mai catturato, ma solo minacciato. Quando il re di uno dei due giocatori \u00e8 minacciato, trovandosi sulla traiettoria di un pezzo nemico, si dice che \u00e8 \"sotto scacco\" e non \u00e8 consentita alcuna mossa che lasci il proprio re in tale condizione. Deve quindi essere effettuata una mossa che elimini la minaccia in uno dei seguenti modi:\nSe nessuna delle mosse che il giocatore pu\u00f2 effettuare \u00e8 in grado di liberare il re dallo scacco, si tratta di scacco matto e la partita termina con la vittoria dell'avversario. Se invece il re non si trova sotto scacco ma non \u00e8 possibile effettuare alcuna mossa legale (ad esempio se si ha solo il re in gioco e questo non \u00e8 sotto scacco, ma tutte le case libere a esso adiacenti sono minacciate), si tratta di stallo e la partita termina con un risultato di parit\u00e0, non potendo il giocatore che si trova in questa condizione muovere senza contravvenire a qualche regola del gioco.\nConclusione della partita.\nLo scopo degli scacchi consiste nel dare \"scacco matto\" (dall'arabo \"Sh\u0101h M\u0101t\", che significa \"il re \u00e8 morto\", derivante forse da un'errata traduzione del persiano \u0634\u0627\u0647 \u0645\u0627\u062a \"Sh\u0101h M\u0101t\", che significa \"il re \u00e8 sconfitto\" o \"il re \u00e8 indifeso\") al re avversario. Si ha scacco matto quando il re si trova sotto la minaccia diretta dei pezzi avversari e non ha possibilit\u00e0 di sottrarsi a essa, quindi sarebbe sicuramente catturato alla mossa successiva se non si trattasse del re. Lo scacco matto determina la conclusione della partita con la sconfitta del giocatore che lo subisce. Lo \"scacco\" invece \u00e8 l'attacco che un pezzo avversario porta al re e da cui il re pu\u00f2 essere protetto. Non \u00e8 necessario che chi fa una mossa che pone il re avversario sotto scacco lo annunci verbalmente; al contrario, nelle partite ufficiali di torneo, tale comportamento pu\u00f2 essere ritenuto fastidioso e sanzionabile con una ammonizione o un richiamo. Il regolamento non consente di eseguire alcuna mossa che metta o lasci il proprio re sotto \"scacco\". La partita pu\u00f2 terminare anche per abbandono da parte di un contendente, ovviamente con la vittoria dell'altro.\nPatta.\nIl gioco termina in patta (parit\u00e0) nei seguenti casi:\nLa partita termina con una patta su richiesta di un giocatore se questi effettua o ha intenzione di effettuare (avendola segnata sul formulario e avendo espresso l'intenzione di eseguirla) una mossa che:\nNella pratica di torneo il giocatore si rivolger\u00e0 all'arbitro il quale, dopo aver verificato che le condizioni necessarie siano soddisfatte, ha l'obbligo di dichiarare patta la partita.\nInoltre, in qualsiasi momento della partita, salvo speciali limitazioni imposte in singoli tornei, uno dei due giocatori pu\u00f2 proporre la patta all'avversario, che ha naturalmente il diritto di rifiutarla. Se la accetta, la partita termina immediatamente con il pareggio.\nGioco a tempo.\nNelle partite ufficiali il gioco degli scacchi si disputa a tempo, usando un orologio doppio come quello in figura, munito di due pulsanti: ognuno dei due giocatori, eseguita la sua mossa, aziona l'orologio, arrestando il proprio e mettendo in moto quello dell'avversario. L'orologio \u00e8 munito di una piccola lancetta supplementare, detta in gergo \"bandierina\", che quando rimangono cinque minuti comincia a sollevarsi lentamente, abbassandosi poi di colpo quando il tempo \u00e8 scaduto. La bandierina deve essere chiaramente visibile e non deve essere nascosta da eventuali riflessi dell'orologio. Lo schermo di un orologio deve essere leggibile da almeno 3 metri e il fatto che un orologio sia in funzione deve essere comprensibile da almeno 10 metri di distanza. L'orologio deve funzionare nella maniera pi\u00f9 silenziosa possibile, per non disturbare i giocatori.\nLe caratteristiche e l'uso dell'orologio sono regolamentate ufficialmente: il regolamento specifica che l'orologio deve essere azionato con la stessa mano con la quale \u00e8 stata eseguita la mossa. La partita ha inizio quando viene azionato l'orologio del Bianco, all'orario stabilito per l'incontro. Se un giocatore non \u00e8 presente all'inizio dell'incontro la partita viene vinta dall'avversario, a meno che l'organizzazione dell'incontro non disponga diversamente: in tal caso viene addebitato al Bianco il tempo di ritardo dall'inizio della competizione fino al suo arrivo sulla scacchiera. La tolleranza zero sui ritardi \u00e8 stata introdotta con l'aggiornamento al regolamento internazionale entrato in vigore il 1\u00ba luglio 2009, stabilito durante il 79\u00ba Congresso della FIDE a Dresda tenutosi nell'ottobre 2008 (in concomitanza con le XXXVIII olimpiadi degli scacchi). In precedenza, se un giocatore non era presente all'inizio della partita, era consentito un ritardo massimo di un'ora, ovviamente con l'addebito del tempo al giocatore stesso, salvo diverse disposizioni dell'organizzazione. Un giocatore perde automaticamente la partita se usa tutto il tempo a sua disposizione, a meno che il suo avversario si trovi nell'impossibilit\u00e0 materiale di dare scacco matto qualunque sia la sequenza di mosse legali successive, nel qual caso la partita \u00e8 patta.\nLa quantit\u00e0 di tempo inizialmente a disposizione dei giocatori (la \"cadenza di gioco\") pu\u00f2 variare. Solitamente la partita inizia con una certa quantit\u00e0 di tempo, che in alcune cadenze pu\u00f2 aumentare dopo un certo numero di mosse (spesso la quarantesima) o anche a ogni singola mossa, facendo uso dell'orologio di Fischer; a propria discrezione l'arbitro pu\u00f2, nei casi prescritti dal regolamento, compensare eventuali perdite di tempo. La rimozione di tempo dall'orologio di un giocatore o l'aggiunta di tempo all'orologio dell'avversario sono sanzioni a disposizione dell'arbitro per punire condotte di gioco scorrette. L'orologio regolamentare deve permettere all'arbitro di applicare tali sanzioni in meno di 60 secondi.\nLe partite si distinguono in:\nLe modalit\u00e0 di gioco \"standard\", \"rapid\" e \"blitz\" sono ufficialmente riconosciute dalla FIDE e i giocatori che abbiano ottenuto risultati utili in tornei accreditati dalla federazione ottengono punteggi Elo distinti per ognuna delle modalit\u00e0. Esistono campionati del mondo dedicati a tutte e tre le specialit\u00e0, tuttavia il titolo di \"campione del mondo\" \u00e8 riferito unicamente al vincitore del campionato del mondo di scacchi giocato con cadenza \"standard\". Tale competizione risulta pertanto pi\u00f9 prestigiosa rispetto al campionato del mondo di scacchi lampo ed al campionato del mondo di scacchi rapidi i quali si sono svolti continuativamente solo dal 2006 (\"blitz\") e dal 2012 (\"rapid\").\nIl regolamento disciplina il gioco rapido con alcune norme che lo differenziano dal gioco regolare; ulteriori regole speciali valgono per il gioco lampo. \u00c8 ancora molto utilizzata l'espressione \"partita semi-lampo\" quando il tempo \u00e8 di 15 minuti, ma dal punto di vista regolamentare le partite con tale cadenza rientrano nel gioco rapido.\nIl classico orologio per scacchi \u00e8 meccanico, ma \u00e8 ormai diffusissima, e di fatto irrinunciabile nei tornei internazionali, la sua versione elettronica, che \u00e8 in grado di eseguire automaticamente alcune operazioni, quali memorizzare il numero di mosse giocate, variare la cadenza di gioco nel corso della partita e aggiungere una determinata quantit\u00e0 di tempo a ogni giocatore per ogni mossa giocata (se previsto dal regolamento del torneo). Gli orologi digitali per essere regolamentari non devono consentire il cambiamento della data in maniera immediata e devono fornire una indicazione se la carica della batteria \u00e8 in esaurimento (garantendo comunque almeno 10 ore di autonomia in tale condizione).\nAltre modalit\u00e0 di gioco.\nOltre che su una normale scacchiera da tavolo, gli scacchi possono essere praticati in varie modalit\u00e0. Tra le alternative pi\u00f9 consolidate vi sono gli scacchi per corrispondenza, praticati utilizzando vari mezzi per la trasmissione delle mosse quali servizio postale, e-mail o server dedicati. Una partita per corrispondenza \u00e8 giocata solitamente in diverse sessioni di gioco e prevede cadenze superiori a quelle delle partite \"standard\" ed una durata complessiva variabile da alcuni giorni fino ad alcuni anni, a seconda del mezzo di trasmissione impiegato e del regolamento della competizione per cui essa \u00e8 giocata. Aiuti esterni quali libri, database e software scacchistici (per i quali esiste un campionato del mondo dedicato) possono essere consentiti oppure no, a seconda delle preferenze dei giocatori o dell'organizzazione. Il gioco per corrispondenza \u00e8 gestito e regolamentato ufficialmente dalla ICCF (acronimo di \"International Correspondence Chess Federation\", it: Federazione Internazionale di Scacchi per Corrispondenza), una federazione riconosciuta dalla FIDE che organizza anche i campionati mondiali individuali e a squadre.\nUna modalit\u00e0 di gioco diffusa tra i giocatori di livello elevato \u00e8 quella delle partite in simultanea. In tali esibizioni un solo giocatore affronta un numero variabile di avversari, passando da una scacchiera all'altra a ogni mossa. Le partite simultanee possono prevedere un numero variabile di giocatori, da poche scacchiere fino ad alcune centinaia: il record \u00e8 detenuto dal GM iraniano Ehsan Ghaem Maghami, che tra l'8 e il 9 febbraio 2011 ha affrontato contemporaneamente 604 avversari in una sfida durata 25 ore, conclusa con un risultato di 580 vittorie, 16 patte e 8 sconfitte.\nParticolarmente impegnativo \u00e8 il gioco degli scacchi alla cieca, nei quali i giocatori si affrontano senza poter vedere la scacchiera e affidandosi totalmente alla propria memoria. Anche gli scacchi alla cieca sono oggetto di esibizioni simultanee, talvolta di notevoli dimensioni: grandi giocatori come Miguel Najdorf, George Koltanowski, J\u00e1nos Flesch, Aleksandr Aleksandrovi\u010d Alechin, Richard R\u00e9ti e numerosi altri si sono cimentati in simultanee alla cieca contro alcune decine di avversari. Uno dei pi\u00f9 importanti tornei di scacchi alla cieca \u00e8 stato il Melody Amber, tenutosi per venti edizioni annuali dal 1992 al 2011, articolato in un torneo alla cieca e in uno di gioco rapido, i cui partecipanti erano tutti giocatori ai vertici mondiali. L'attuale detentore del record per il maggior numero di partite alla cieca in simultanea \u00e8 il GM Timur Gareev che nel 2016 ha giocato contro 48 avversari.\nUna modalit\u00e0 di gioco pi\u00f9 recente \u00e8 quella degli scacchi avanzati, inventata dal GM Garry Kasparov, che consente ad ognuno dei giocatori, definiti centauri, di farsi aiutare legittimamente da un computer nell'analisi della posizione o accedere a qualsiasi altra consultazione. Il gioco \u00e8 anch'esso online su server dedicato, ma i tornei si svolgono in diretta e bisogna fare i conti con l\u2019orologio come nel gioco a tavolino.\nAncora pi\u00f9 recente \u00e8 la diffusione del \"bullet\", una modalit\u00e0 di gioco con cadenze iperveloci che ha legato il suo successo alle grandi possibilit\u00e0 del gioco online. In questa modalit\u00e0 il tempo di riflessione \u00e8 inferiore ai 3 minuti per giocatore, tuttavia pi\u00f9 comunemente viene messo a disposizione soltanto 1 minuto per giocatore.\nNotazione delle mosse.\nIl sistema utilizzato comunemente per annotare le mosse, chiamato notazione algebrica, \u00e8 descritto nel regolamento internazionale degli scacchi. Nei tornei ufficiali infatti ciascun giocatore deve annotare le mosse su un verbale detto \"formulario\"; fa eccezione il gioco rapido, per il quale, vista la cadenza di gioco breve, i giocatori sono esentati dalla verbalizzazione delle mosse.\nLa notazione algebrica \u00e8 l'unico sistema ufficialmente riconosciuto dalla FIDE e fa uso di lettere, numeri e simboli per l'annotazione delle mosse ed eventuali commenti alle stesse. Le mosse vengono numerate in ordine progressivo e sono composte ciascuna da una coppia di semimosse. La semimossa riporta una lettera maiuscola a indicare il tipo di pezzo mosso (tranne per il pedone, per il quale non \u00e8 prevista alcuna lettera): l'alfabeto delle lettere varia da lingua a lingua. Segue la casa di destinazione (individuata da una coppia di coordinate: lettera per la colonna, numero per la traversa) preceduta da una \"x\" nel caso di cattura; nelle catture effettuate dai pedoni si indica prima della \"x\", con lettera minuscola, la colonna di provenienza del pedone, e nel caso di cattura en passant la semimossa di cattura \u00e8 seguita dall'indicazione \"e.p.\". La promozione si indica ponendo al termine della mossa il simbolo \"=\" seguito dalla lettera indicante il pezzo richiesto per la promozione stessa. L'arrocco ha un simbolo particolare: \"0-0-0\" (lungo) e \"0-0\" (corto). Un \"+\" al termine della semimossa indica uno scacco (a volte si usa \"++\" per indicare uno scacco doppio), mentre un \"#\" indica lo scacco matto. Esiste poi un ampio ventaglio di simboli impiegati dai commentatori: i pi\u00f9 comuni sono \"!\" e \"!!\" (buona/ottima mossa), \"?\" e \"??\" (errore/errore grave), \"!?\" e \"?!\" (mossa interessante/dubbia).\nEcco un semplice esempio di notazione algebrica:\n\"L\u00e9gal-St. Brie, Parigi, 1750\"\ncodice_1\nEsistono altri sistemi per la notazione delle mosse. In passato era impiegata la notazione descrittiva, che indica le colonne con una o due lettere: in italiano R e D per le colonne di re e donna rispettivamente, mentre per le altre colonne il nome deriva dalla lettera del pezzo che occupa quella colonna in posizione iniziale, preceduta da D o R a seconda che si trovi sull'ala di donna o di re.\nEsempio di notazione descrittiva:\n\"Anderssen-Dufresne, Berlino, 1854\"\ncodice_2\nNel gioco per corrispondenza internazionale, allo scopo di evitare fraintendimenti a causa delle differenti lettere maiuscole utilizzate per indicare i pezzi nelle varie lingue, viene adoperata la notazione numerica, nella quale anche le colonne, come le traverse, sono numerate da 1 a 8. Ciascuna semimossa, pertanto, \u00e8 composta da quattro cifre: le prime due indicano la casa di partenza, le ultime due quella di arrivo, senza alcun riferimento, superfluo, al pezzo impegnato. Si trascurano i segni di presa (cattura). La partita L\u00e9gal-St. Brie, riportata pi\u00f9 sopra, sarebbe trascritta cos\u00ec:\ncodice_3\nL'arrocco si indica descrivendo il solo movimento del Re (\"5131\", \"5838\", \"5171\", \"5878\"); infatti \u00e8 l'unico caso in cui il Re possa muoversi di due case. La promozione del pedone viene indicata associando ogni pezzo a un numero: Donna=1, Torre=2, Alfiere=3, Cavallo=4. Quindi un pedone bianco in d7 promosso a torre dopo una presa in e8 si trascriverebbe \"4758-2\".\nAltra tecnica \u00e8 la notazione Forsyth-Edwards, ideata dal giornalista scozzese David Forsyth e applicata in seguito da Steven Edwards all'elaborazione elettronica: questa notazione consente di descrivere con una serie di lettere e numeri, detta stringa FEN, una precisa posizione sulla scacchiera. La stringa FEN \u00e8 formata da sei parti intervallate da spazi, che rappresentano rispettivamente la posizione dei pezzi (fila per fila, dal punto di vista del bianco), giocatore che ha il tratto, possibilit\u00e0 di arrocco, catture en passant, numero di semimosse (dall'ultima cattura o spinta di pedone, utile per applicare la regola delle 50 mosse) e numero di mosse dall'inizio della partita.\nAlcuni esempi di stringhe FEN:\n\"posizione iniziale:\"\ncodice_4\n\"dopo 1.e4 c5 2.Cf3:\"\ncodice_5\nNella pratica di torneo.\nNei tornei ufficiali si seguono le direttive del \"Fide Handbook\". Alcune regole possono subire lievi variazioni (per esempio la gestione del tempo e la cadenza di gioco, la gestione dell'offerta di patta, come agire nel caso il giocatore si presenti in ritardo alla partita ecc.) a discrezione degli organizzatori, a patto che tali scelte non siano in contrasto con le disposizioni generali della FIDE.\nRegole per l'esecuzione delle mosse.\nSecondo il regolamento ufficiale, le mosse devono essere eseguite con una sola mano, anche le catture. Tale regola \u00e8 valida anche nel caso dell'arrocco: in questa specifica circostanza il giocatore deve muovere prima il re, di due case verso la torre, e poi la torre, portandola a fianco del re. Analogamente, in caso di promozione di un pedone, il giocatore, dopo aver spinto il pedone nell'ultima traversa, lo toglie dalla scacchiera e colloca al suo posto il pezzo promosso, sempre usando la stessa mano. Inoltre, quando un giocatore tocca i propri pezzi \u00e8 tenuto a muovere il primo tra quelli toccati che abbia a sua disposizione mosse legali; se tocca i pezzi dell'avversario \u00e8 obbligato a catturare il primo catturabile con mossa legale tra quelli toccati. Se tocca il proprio re e una delle proprie torri \u00e8 obbligato ad arroccare, se ci\u00f2 \u00e8 legale. Se non \u00e8 possibile compiere mosse legali con i pezzi toccati, il giocatore \u00e8 libero di eseguire un'altra mossa. Una mossa si considera conclusa quando il giocatore lascia il pezzo sulla casa di destinazione, dopo aver rimosso dalla scacchiera l'eventuale pezzo catturato. L'arrocco si considera concluso quando la torre viene lasciata sulla casa di destinazione: dopo aver rilasciato il re la mossa non \u00e8 ancora conclusa, ma non \u00e8 possibile eseguire altra mossa che non sia il completamento dell'arrocco. Se un giocatore tocca un pezzo perde il diritto a reclamare la violazione di tali regole da parte dell'avversario. \u00c8 possibile per un giocatore acconciare i pezzi nelle rispettive case, previo annuncio verbale con le espressioni \"I adjust\" o \"j'adoube\" (\"acconcio\" nella traduzione italiana).\nArbitraggio.\nLe partite ufficiali sono controllate da un arbitro, i cui compiti sono specificati nel regolamento internazionale. Egli deve assicurare l'applicazione delle regole degli scacchi, mantenendo le migliori condizioni di gioco e applicando eventualmente sanzioni di diversa entit\u00e0 (ammonizione, riduzione del tempo di riflessione, assegnazione della vittoria all'avversario, espulsione dalla manifestazione) nei confronti dei giocatori che si macchiano di un comportamento di gara scorretto e antisportivo. L'arbitro non deve comunque intervenire nella partita se non nei casi previsti dal regolamento, evitando per esempio di comunicare ai giocatori l'avvenuta mossa da parte dell'avversario o la dimenticanza di azionare l'orologio al termine della mossa.\nL'applicazione di questo punto del regolamento ha portato talvolta a situazioni curiose e discusse. Ne \u00e8 un esempio un incidente capitato durante il torneo open di Calcutta del 2009: uno dei giocatori pi\u00f9 forti si \u00e8 presentato al torneo in evidente stato di ebbrezza, addormentandosi sulla scacchiera. L'arbitro \u00e8 intervenuto svegliando il giocatore, e questa vicenda ha sollevato numerose polemiche in merito alla legittimit\u00e0 di un simile intervento arbitrale.\nClassifiche.\nLa forza dei giocatori di scacchi, non essendo una grandezza direttamente misurabile, viene approssimativamente desunta dalle statistiche di gioco: se un giocatore vince una partita si suppone che sia stato superiore al suo avversario in quella partita; al contrario, se ha perso, si presume che sia a un livello inferiore. Se la partita \u00e8 patta si assume che i due giocatori siano pi\u00f9 o meno allo stesso livello.\nUn procedimento matematico per misurare la forza dei giocatori di scacchi \u00e8 stato messo a punto dal fisico statunitense di origini ungheresi Arpad Emrick Elo. Il professor Elo era anche un giocatore di scacchi di alto livello (otto volte campione del Wisconsin) e affront\u00f2 il problema elaborando un sistema, che prende appunto il nome di sistema Elo, per aggiornare il punteggio (o \"rating\", in inglese \"valutazione\") di un giocatore tenendo conto sia del risultato di ogni partita che della forza di ciascun avversario.\nLe formule proposte da Elo, soggette in seguito a continui miglioramenti, sono state presto adottate dalla federazione scacchistica statunitense (USCF) e, nel 1970, dalla stessa FIDE. La FIDE aggiorna con cadenza mensile la classifica mondiale con il rating di tutti i giocatori che hanno ottenuto un punteggio Elo (disputando un certo numero di partite ufficiali in tornei contro giocatori muniti di rating). Analogamente, anche le varie federazioni nazionali stilano le proprie classifiche locali.\nTitoli scacchistici.\nI titoli scacchistici sono dei titoli concessi dalla FIDE agli scacchisti che raggiungono un livello di gioco particolarmente elevato, attestato generalmente dal raggiungimento di un determinato punteggio Elo e dal conseguimento di buone prestazioni (le cosiddette \"norme\") in tornei ai quali abbiano partecipato giocatori gi\u00e0 in possesso del titolo.\nI titoli durano per tutta la vita e non possono essere ritirati; sono aperti sia ai giocatori che alle giocatrici, ma esistono titoli corrispondenti riservati alle donne, i cui requisiti sono minori di quelli \"open\".\nVi sono anche titoli riservati agli scacchi per corrispondenza e per la soluzione o la composizione di problemi di scacchi.\nIl massimo titolo \u00e8 quello di Grande maestro internazionale (abbreviato usualmente in GM), il secondo titolo scacchistico pi\u00f9 importante dopo quello di campione del mondo. Il titolo di \"Grande Maestro\" fu creato dallo zar Nicola II di Russia, che nel 1914 lo assegn\u00f2 a cinque giocatori dopo un torneo da lui fondato a San Pietroburgo. L'assegnazione dei titoli a livello internazionale, tra cui quello di GM, \u00e8 divenuta successivamente competenza dalla FIDE, mentre le federazioni locali gestiscono generalmente i loro titoli nazionali.\nComportamenti irregolari.\nNegli scacchi vengono talvolta portati avanti dei comportamenti irregolari (noti anche con l'espressione inglese \"cheating\", ovvero \"barare\") che consistono nell'infrangere deliberatamente, solitamente di nascosto, le regole del gioco al fine di ottenere un vantaggio a favore proprio, della propria squadra o di altri giocatori con i quali si \u00e8 stretto un accordo.\nEsiste la possibilit\u00e0 di barare in modi e in momenti diversi, prima, durante e dopo la partita. Le modalit\u00e0 pi\u00f9 comuni per avvantaggiarsi in maniera irregolare consistono nel ricevere indicazioni durante il gioco da spettatori complici, aiutarsi con un computer nell'analisi della partita in corso, alterare il proprio rating Elo, violare la regola sul tocco dei pezzi, concordare la patta con un altro giocatore colluso (a vantaggio o svantaggio di giocatori terzi), infastidire l'avversario in vario modo o fare uso di tattiche psicologiche. Alcune azioni che possono avvantaggiare un giocatore a danno dell'avversario non sono precisamente proibite dal regolamento (nella cui prefazione \u00e8 specificato che le regole potrebbero non coprire ogni possibile situazione di gioco), dunque il ritenerle accettabili o meno dipende da un giudizio di tipo etico. Tuttavia l'articolo 12.1 del regolamento FIDE fornisce all'arbitro una certa libert\u00e0 d'azione in questo senso, prevedendo che i giocatori non devono prendere iniziative che arrechino discredito alla partita. Ad esempio, reinserire nella scacchiera, senza farsi notare, un pezzo precedentemente catturato \u00e8 illegale e sanzionabile con un'aggiunta di tempo all'avversario e il ripristino sulla scacchiera della posizione regolare immediatamente precedente l'illecito, ma in un simile caso la regola 12.1 pu\u00f2 essere invocata dall'arbitro per applicare sanzioni pi\u00f9 pesanti (anche la sconfitta a tavolino) per punire il comportamento antisportivo.\nI comportamenti irregolari non devono tuttavia essere confusi con altre situazioni di gioco note come \"swindles\" (in inglese \"raggiri\", \"truffe\"), nelle quali un giocatore in posizione chiaramente perdente tenta di ribaltare la partita sfruttando il senso di sicurezza dell'avversario e cercando di farlo cadere in qualche trappola. Queste situazioni si svolgono nel pieno rispetto delle regole e non possono essere classificate come imbrogli o irregolarit\u00e0, tuttavia vengono considerate da alcuni giocatori come comportamenti moralmente scorretti e antisportivi in quanto privano l'avversario di una vittoria meritata (per esempio commettendo errori deliberati in partite con cadenza veloce al fine di costingere l'avversario a utilizzare pi\u00f9 tempo per analizzare la posizione quando egli ha scarso tempo rimanente). Gli \"swindles\" possono spesso essere sequenze di mosse affascinanti, anche se non vincenti di per s\u00e9, e sono basati principalmente sull'errore dell'avversario indotto volontariamente dall'errore del giocatore, a differenza delle usuali combinazioni.\nIl problema delle irregolarit\u00e0 nel gioco accompagna da sempre gli scacchi. Una leggenda narra che re Canuto d'Inghilterra avrebbe addirittura fatto uccidere un nobile danese a seguito di una contesa dovuta a una partita a scacchi irregolare. Alcuni famosi inganni sono legati alle macchine per il gioco degli scacchi: la pi\u00f9 conosciuta \u00e8 quella legata all'automa noto come Il Turco, che era in realt\u00e0 manovrato da un giocatore umano. Analoghi inganni sono stati realizzati nel caso di Ajeeb (1868) e Mephisto (1886). Dalla fine del XX secolo in poi, grazie allo sviluppo dei software scacchistici, alla diffusione di computer portatili o palmari e di sistemi di comunicazione senza fili, il problema \u00e8 diventato principalmente l'opposto, ovvero l'uso illecito di mezzi informatici per aiutare gli umani.\nTattica.\nNegli scacchi la tattica concerne lo studio di azioni a breve termine, ovvero sufficientemente breve da poter essere calcolate in anticipo da un giocatore umano o da un computer (la profondit\u00e0 di analisi dipende ovviamente dall'abilit\u00e0 del giocatore o dalla qualit\u00e0 degli algoritmi e dalla potenza di calcolo del computer). Nelle posizioni equilibrate e con molte possibilit\u00e0 per entrambi gli schieramenti un'analisi profonda \u00e8 in genere molto difficile, mentre diventa determinante nelle posizioni cosiddette \"tattiche\", nelle quali sono possibili poche varianti forzate e spesso solo una o poche mosse evitano la sconfitta.\nI principali schemi tattici di base sfruttano le varie caratteristiche dei pezzi o la particolare disposizione che si presenta sulla scacchiera per cercare di ottenere un vantaggio. Ne sono un esempio l'attacco doppio (noto in certi casi come forchetta o occhiali), schema che prevede l'attacco simultaneo di due pezzi per catturarne uno, oppure l'infilata e l'attacco di scoperta, che approfittano di particolari posizioni o allineamenti favorevoli dei pezzi.\nAzioni tattiche semplici possono essere unite in combinazioni pi\u00f9 complesse, ovvero sequenze di mosse che in genere sono forzate per entrambi i giocatori. Queste includono spesso dei sacrifici e comportano un vantaggio netto e immediato per uno dei due giocatori, generalmente nella forma di uno scacco matto o di un vantaggio di materiale decisivo. Un esercizio tipico di scacchi consiste nel mostrare posizioni nelle quali \u00e8 possibile una combinazione e richiedere al giocatore di trovarla. Le combinazioni particolarmente brillanti sono considerate belle e sono molto apprezzate dagli appassionati di scacchi. Spesso rendono celebre la partita nella quale vengono giocate, che talvolta passa alla storia come \"immortale\": ne sono esempi la Partita sempreverde, la Partita immortale e l'Immortale peruviana.\nStrategia.\nLa strategia negli scacchi riguarda una visione di pi\u00f9 ampio respiro della posizione, stabilendo obiettivi a lungo termine e pianificando il modo di ottenerli. Gli elementi da considerare in fase di riflessione sono diversi: il valore dei pezzi in gioco, il controllo del centro, la struttura pedonale, la sicurezza del re, il controllo di case o gruppi di case importanti (ad esempio alcune diagonali o le colonne aperte).\nIl primo passo nel valutare una posizione consiste nel calcolare la somma del valore dei pezzi in gioco per ogni schieramento. Il valore dei pezzi \u00e8 per\u00f2 influenzato da fattori posizionali (i pedoni avanzati valgono pi\u00f9 di quelli che si trovano ancora in posizione iniziale) e dal tipo di gioco (nelle posizioni chiuse i cavalli sono generalmente pi\u00f9 efficaci degli alfieri, mentre nelle posizioni aperte \u00e8 vero in genere il contrario).\nElementi di strategia fondamentali.\nValore dei pezzi.\nAi pezzi degli scacchi vengono generalmente assegnati dei valori numerici puramente indicativi, che aiutano a capirne il peso strategico in partita. Nella storia sono state proposte varie scale di valori, che non sempre hanno trovato consenso. Esistono vari criteri matematici impiegati nei calcoli e solitamente i motori scacchistici impiegano valori variabili a seconda della posizione dei pezzi sulla scacchiera. Quella che segue \u00e8 la serie di valori comunemente impiegati:\nAl re non \u00e8 assegnato un valore, oppure \u00e8 assegnato un valore infinito, perch\u00e9 la sua perdita comporta la sconfitta; in termini pratici di forza, come pezzo attivo in gioco, \u00e8 generalmente considerato pi\u00f9 forte di un alfiere o un cavallo ma pi\u00f9 debole di una torre.\nIl controllo del centro.\nPoich\u00e9 un pezzo situato al centro della scacchiera controlla pi\u00f9 case di quanto non faccia un pezzo periferico, ha una maggiore possibilit\u00e0 di movimento e pu\u00f2 essere usato con maggiore efficacia. Questo rende il controllo del centro strategicamente importante: la teoria delle aperture degli scacchi si basa fondamentalmente sull'occupazione o sul controllo del centro. Per occupare fisicamente il centro basta piazzare alcuni pedoni ben sostenuti dagli altri pezzi, stando attenti a non creare pedoni isolati o doppiati (cio\u00e8 incolonnati), anche se a volte i pedoni doppiati possono fornire alcuni spunti strategici utili. I pedoni nelle colonne \"c\" e \"f\" sono utili per sostenere l'avanzata dei pedoni centrali e possono essere usati per aprire le linee, qualora convenisse attaccare l'avversario al centro: ad esempio sono usati con questo scopo nel gambetto di donna e nel gambetto di re. Nelle aperture \"ipermoderne\", nate oltre la met\u00e0 del 1800 e sviluppate negli anni venti del XX secolo (come ad esempio la difesa nimzo-indiana), il centro \u00e8 invece controllato indirettamente, con l'uso dei pezzi leggeri o dei pedoni semi-centrali (quelli delle colonne \"c\" e \"f\"), piuttosto che con l'occupazione fisica tramite i pedoni centrali (quelli delle colonne \"e\" e \"d\").\nStruttura pedonale.\nUn elemento importante nell'evoluzione di una partita a scacchi \u00e8 la struttura pedonale, ovvero la configurazione dei pedoni sulla scacchiera: poich\u00e9 i pedoni sono i pezzi meno mobili di tutto lo schieramento, la struttura pedonale \u00e8 relativamente statica e incide notevolmente sulla natura strategica della posizione. I punti deboli della struttura pedonale (come pedoni isolati, impedonature e buchi) sono generalmente permanenti, per cui \u00e8 necessaria cura nell'evitarne la comparsa se non sono compensati in qualche modo (ad esempio dalla possibilit\u00e0 di condurre un forte attacco).\nPosizioni aperte e chiuse.\nA seconda di come si \u00e8 svolta l'apertura del gioco si pu\u00f2 avere, nel mediogioco, una posizione aperta o una posizione chiusa: si dice aperta una posizione con pochi pedoni centrali, diagonali libere e almeno una colonna sgombra da pedoni. Una posizione aperta, come si pu\u00f2 immaginare, porta a uno scontro violento con catture e scambi di pezzi continui: in genere le partite con posizioni aperte sono brevi e arrivano rapidamente al finale.\nUna posizione chiusa, viceversa, \u00e8 una posizione in cui i pedoni sono ancora quasi tutti presenti sulla scacchiera e hanno una struttura molto forte: questo rallenta le manovre dei due giocatori e li costringe a una partita che, impostata sulla difensiva o comunque caratterizzata da complesse manovre, pu\u00f2 diventare anche molto lunga.\nFasi del gioco.\nOgni partita a scacchi segue una propria storia, dettata dalle capacit\u00e0 e dalle abitudini dei giocatori. Da un punto di vista teorico, in generale le partite a scacchi possono essere formalmente divise in tre fasi: apertura, mediogioco e finale.\nLa fase di apertura pu\u00f2 seguire alcune linee di sviluppo note e che si sono dimostrate efficaci, studiate e codificate in letteratura, dette appunto \u00abaperture\u00bb: queste possono guidare il giocatore nello sviluppo dei pezzi fino a un certo punto del gioco, oltre il quale deve proseguire da solo, sfruttando il vantaggio di posizione ottenuto grazie al tema strategico dell'apertura scelta. Nel mediogioco invece predomina la tattica: in questa fase si sfruttano sovraccarichi, scalzamenti, forchette e inchiodature, allo scopo di costringere l'avversario a scambi di materiale svantaggiosi o a cedere terreno. Durante il finale i temi principali sono gli scacchi ai re e le promozioni dei pedoni rimasti.\nApertura.\nL'apertura \u00e8 una fase di gioco volta a sviluppare i pezzi, cio\u00e8 a collocarli in maniera che essi siano pi\u00f9 attivi ed efficaci, per quanto possibile. Solitamente i \u00abpezzi leggeri\u00bb (cavalli e alfieri), essendo i pi\u00f9 adatti a muoversi in una scacchiera molto affollata, sono i primi a essere sviluppati; successivamente si sviluppano i \u00abpezzi pesanti\u00bb, cio\u00e8 torri e donna, i quali (e specialmente le torri) sono infatti poco efficaci e vulnerabili in una scacchiera affollata, mentre possono esprimere la loro efficacia quando hanno a disposizione spazio sgombro sulla scacchiera.\nL'apertura ha una serie di obiettivi strategici:\nOltre a ci\u00f2 altri fattori importanti da considerare all'uscita dall'apertura sono l'iniziativa e l'attivit\u00e0 dei pezzi.\nQuesti elementi di teoria, centrali nella maggior parte delle aperture, sono per\u00f2 interpretate in modo flessibile nelle aperture pi\u00f9 moderne: ne \u00e8 un esempio la difesa indiana, con le sue numerose varianti, propugnate per la prima volta negli anni venti del XX secolo dalla cosiddetta \"scuola ipermoderna\" (e in particolare da Aaron Nimzowitsch e Richard R\u00e9ti) in cui il Nero, invece di contestare il centro al Bianco attraverso i pedoni, cerca di controllarlo da lontano attraverso i pezzi; oppure la variante Sveshnikov della difesa siciliana, in cui il Nero si crea volontariamente un pedone arretrato (e quindi debole) in d6 in cambio del relegamento di un cavallo bianco a bordo scacchiera, dove \u00e8 meno efficace.\nL'apertura non ha una durata esatta, in quanto non esiste un preciso momento di passaggio da una fase all'altra del gioco. Solitamente la fase di apertura dura una ventina di mosse, anche se nei casi di aperture particolarmente approfondite dal punto di vista teorico si pu\u00f2 arrivare a 30-35 mosse.\nNella storia degli scacchi sono stati condotti lunghi e approfonditi studi sul gioco d'apertura, che hanno portato alla formazione di un bagaglio teorico notevole. Le aperture scacchistiche vengono catalogate in un'opera, l'Enciclopedia jugoslava delle aperture (nota anche come ECO, \"Encyclopaedia of Chess Openings\"), che \u00e8 un riferimento nel settore e raccoglie i migliori studi teorici effettuati. In ogni caso non esiste un'apertura vincente a priori: la vittoria deriva sempre dallo sfruttamento degli errori, anche impercettibili o non immediati, commessi dall'avversario.\nL'eccessiva rilevanza della teoria d'apertura nel gioco a scapito del talento e della creativit\u00e0 dello scacchista hanno suscitato la reazione di numerosi giocatori, che hanno proposto alcune varianti degli scacchi atte a eliminare tale possibilit\u00e0. Ne sono un esempio gli scacchi960 (noti anche come scacchi Fischer-Random), proposti dal campione statunitense Bobby Fischer, nei quali la disposizione dei pezzi sulla prima fila \u00e8 casuale ma simmetrica fra i due schieramenti, eliminando di fatto la possibilit\u00e0 di uno studio teorico della posizione d'apertura. Altro tentativo di ridurre l'importanza della teoria d'apertura \u00e8 quello del campione del mondo Jos\u00e9 Ra\u00fal Capablanca, che propose una variante, gli scacchi Capablanca, da giocarsi su una scacchiera di dimensioni 10x8 con l'aggiunta di due pezzi oltre quelli classici: un cancelliere (che combina le possibilit\u00e0 di movimento di torre e cavallo) da collocarsi fra l'alfiere e il cavallo di re, e un arcivescovo (che combina le possibilit\u00e0 di movimento di alfiere, \"vescovo\" in inglese, e cavallo) da collocarsi fra l'alfiere e il cavallo di donna.\nMediogioco.\nTerminato lo sviluppo dei pezzi si entra nel mediogioco. Tale fase della partita non ha un inizio e una fine netti: si considera iniziato quando ha termine lo sviluppo dei pezzi e l'impostazione della struttura pedonale, e termina quando il gioco \u00e8 sufficientemente semplificato da poter essere considerato finale di partita. Ciascuno dei due giocatori, avendo attivato il pi\u00f9 possibile le proprie forze, tenta di prendere l'iniziativa per attaccare l'avversario e conquistare un vantaggio, con catture o cambi favorevoli di pezzi. In questa fase della partita termina l'ausilio della teoria d'apertura, e i giocatori devono sviluppare la propria strategia sfruttando le caratteristiche della posizione e le possibilit\u00e0 tattiche che essa offre.\nLa pianificazione strategica del mediogioco dipende dallo stile del giocatore e dalle caratteristiche della posizione, in particolar modo dalla struttura pedonale, che influenza molto anche le scelte in merito alla semplificazione del gioco, ovvero al cambio dei pezzi. Gli squilibri di materiale, specie se ridotti, possono infatti portare a una vittoria nel finale soltanto se sfruttati con un'adeguata semplificazione.\nFinale.\nCon il procedere del gioco la serie di catture fa diminuire sempre pi\u00f9 il numero dei pezzi sulla scacchiera, portando all'ultima fase del gioco, il finale. Il finale ha tre aspetti strategici che lo differenziano dalle fasi precedenti del gioco:\nNei finali pi\u00f9 semplici l'esito teorico \u00e8 spesso scontato, come re e torre contro re (vinto da re e torre) o re e cavallo contro re (patta). In un finale non equilibrato chi \u00e8 in svantaggio generalmente lotta per la patta: \u00e8 necessaria dunque molta attenzione da parte del giocatore che si trova in vantaggio, per non commettere errori che consentano all'avversario in inferiorit\u00e0 di ottenere la patta (in genere per stallo), perdendo l'occasione di una vittoria che sarebbe possibile a gioco corretto.\nCome le aperture, anche i finali sono oggetto di studio e analisi: due temi che si verificano frequentemente, la posizione di Lucena e la posizione di Philidor, furono analizzati gi\u00e0 nel XVII e nel XVIII secolo. I finali vengono classificati e studiati a seconda della qualit\u00e0 e del numero di pezzi residui.\nCon l'aumentare della potenza dei computer, \u00e8 stato possibile creare dei database (detti \"tablebase\") che contengono tutti i possibili sviluppi di un finale con in gioco un certo numero di pezzi: \u00e8 quindi possibile conoscere non solo il risultato derivante da queste posizioni (assumendo il miglior gioco), ma anche le migliori mosse a disposizione. Visto il numero enorme di combinazioni, tali database coprono solamente i finali con un numero limitato di pezzi: esistono tablebase complete fino a sette pezzi totali (inclusi i due re). Le tablebase vengono utilizzate per compiere ricerche sui finali, oppure vengono impiegate come ausilio da parte dei motori scacchistici: tuttavia, visto il notevole impegno di risorse richiesto dall'uso di questi database (che occupano circa 7 GB per le tablebase a 5 pezzi, 1,2 TB per quelle a 6 pezzi, 140 TB quelle a 7 pezzi) in genere i motori scacchistici adottano delle tabelle pi\u00f9 compatte (circa 40 volte meno ingombranti rispetto alle normali tablebase), dette \"bitbase\", che contengono solo il risultato a gioco corretto per ogni posizione, ma non le mosse necessarie a raggiungerlo.\nProblemi, studi di scacchi e composizione.\nLa composizione negli scacchi \u00e8 l'arte di creare delle particolari posizioni partendo dalle quali il giocatore deve raggiungere un determinato obiettivo (dette composizioni), mentre chi si dedica alla scrittura di composizioni \u00e8 detto compositore. Esistono principalmente due tipologie di composizioni, gli studi e i problemi di scacchi. Gli studi sono delle composizioni nei quali viene presentata una posizione di un finale di partita (realmente disputata oppure originale), generalmente indicando il giocatore che ha il tratto e la conclusione ma non il numero di mosse necessarie (es. \"il Bianco muove e vince\"). I problemi invece sono delle composizioni pi\u00f9 libere (spesso prevedono posizioni artificiali e difficili da raggiungere in una partita reale) nelle quali il giocatore deve raggiungere un certo obiettivo. Gli studi possono impiegare anche pezzi degli scacchi eterodossi, come il grillo o il nottambulo. Esistono diverse tipologie di studi, le principali sono (tra parentesi la simbologia usata per indicare l'obiettivo nei diagrammi):\nLa composizione scacchistica e la soluzione di problemi sono due settori distinti della pratica scacchistica a livello sportivo. Esistono infatti tornei di composizione e di soluzione di problemi. La composizione scacchistica \u00e8 regolamentata a livello internazionale dalla Federazione mondiale per la composizione scacchistica, che assegna anche i titoli internazionali per la composizione.\nVarianti degli scacchi.\nEsistono diverse varianti del gioco degli scacchi. Alcune di esse hanno radici storiche, come lo xiangqi in Cina e lo sh\u014dgi in Giappone, mentre altre sono derivate dagli scacchi in epoca moderna e vengono dette \"scacchi eterodossi\", in contrapposizione agli \"scacchi ortodossi\" classici. Gli scacchi eterodossi nascono da modifiche alle regole di gioco, ad esempio cambiando gli obiettivi (come nel \"vinciperdi\" o nella variante detta \"atomic\"), modificando la scacchiera (come nel caso degli scacchi esagonali), introducendo nuovi pezzi (ad esempio il cancelliere o l'arcivescovo) o combinando diversi tra i precedenti tipi di modifiche.\nSoftware scacchistico.\nNel corso della storia recente, sono stati sviluppati software in grado di giocare a scacchi. Un tempo considerati una pura curiosit\u00e0, i programmi scacchistici sono stati sviluppati fino a raggiungere abilit\u00e0 di gioco uguali o superiori a quelle di un Grande Maestro umano. Un software scacchistico \u00e8 costituito fondamentalmente da un \"motore\", cio\u00e8 un programma contenente un algoritmo di ricerca e valutazione. Il motore pu\u00f2 essere interfacciato con una interfaccia grafica (ad esempio xBoard o Arena) tramite un protocollo, come Universal Chess Interface, Chess Engine Communication Protocol o altri protocolli liberi o proprietari. L'interfaccia grafica, oltre a permettere l'interazione fra i giocatori umani e il computer (scacchi avanzati), permette al motore di accedere a database di aperture o alle tablebase dei finali. Il livello di gioco dei motori scacchistici dipende dall'efficacia degli algoritmi e dalle risorse hardware a disposizione (un motore deve infatti eseguire una notevole mole di calcoli). La forza dei software \u00e8 aumentata notevolmente con il passare degli anni, ed esistono delle classifiche Elo che valutano il rating dei motori scacchistici tramite i risultati di incontri e tornei fra computer, analogamente a come avviene per i giocatori umani. Tali classifiche vengono redatte da diverse associazioni che si occupano di software scacchistico, come la SSDF e il CEGT.\nA partire dalla seconda met\u00e0 degli anni 2000, i motori scacchistici hanno superato definitivamente le capacit\u00e0 umane, riuscendo a sconfiggere sistematicamente i giocatori pi\u00f9 forti, e sono divenuti uno strumento importante nell'analisi e nell'allenamento dei giocatori umani. Verso la fine degli anni 2010 sono stati sviluppati nuovi approcci nel design di algoritmi per il gioco degli scacchi. Mentre in passato la tecnica dominante nello sviluppo dei motori scacchistici fu per lungo tempo l'uso di minimax con potatura alfa-beta e relative varianti, algoritmi alternativi come la ricerca ad albero Monte Carlo (che in passato forniva risultati non competitivi nel problema degli scacchi) hanno visto una rinascita, in combinazione con reti neurali profonde allenate tramite apprendimento per rinforzo per stimare la funzione euristica senza usare alcuna conoscenza del gioco a priori. Uno dei principali vantaggi di tale approccio \u00e8 la creazione di motori scacchistici dallo stile di gioco pi\u00f9 creativo rispetto alla tradizionale ricerca minimax. La prima dimostrazione di fattibilit\u00e0 di queste tecniche venne presentata nel 2017 da DeepMind con lo sviluppo di AlphaZero, e i risultati sono stati in seguito riprodotti da progetti open source, come Leela Chess Zero, e da prodotti commerciali.\nScacchi e internet.\nCome in molti altri ambiti l'avvento di Internet ha assunto un peso sempre pi\u00f9 importante anche nella storia del \"nobil giuoco\". Fino agli anni ottanta il rapporto tra scacchisti e la rete era limitato alla possibilit\u00e0 di disputare partite per corrispondenza, sostituendo la posta tradizionale con quella elettronica. Negli anni novanta nacquero i primi server dedicati al gioco degli scacchi, che davano la possibilit\u00e0 agli utenti dotati di connessione a internet di giocare con altri utenti in tutto il mondo in tempo reale. I primi server furono Internet Chess Server (ICS, Free Internet Chess Server (FICS) e Internet Chess Club (ICC) In seguito sono stati fondati numerosi server dedicati al gioco commerciali, gratuiti ed open source oppure a pagamento, che spesso hanno soppiantato per popolarit\u00e0 e per utenza le piattaforme create in precedenza. \nI server emulano tutti gli aspetti della partita a scacchi. La forza del giocatore viene misurata attraverso un punteggio che ricorda il sistema Elo (sebbene ogni sito o server assuma un proprio sistema di calcolo del punteggio che presenta spesso varie differenze con le formule ideate da Arpad Elo) ed \u00e8 possibile organizzare tornei, sfidare conoscenti oppure essere abbinati ad utenti casuali impostando numerose preferenze di gioco. Inoltre alcuni di questi server e siti mettono a disposizione motori scacchistici con i quali \u00e8 possibile giocare o analizzare le partite giocate. Nonostante i server permettano di organizzare partite a cadenza classica o giornaliera (quest'ultima simile al gioco per corrispondenza), il gioco online privilegia soprattutto le cadenze veloci come blitz e rapid, se non addirittura le cadenze \"bullet\". Nella gran parte dei siti, al contrario di quanto avviene nelle competizioni ufficiali, i punteggi Elo per le cadenze \"blitz\" e \"bullet\" risultano distinti tra loro. Il successo del gioco online \u00e8 determinato anche dalla possibilit\u00e0 di praticare alcune varianti del gioco come Antichess, Quadriglia ed altre che non sempre \u00e8 possibile praticare agevolmente a tavolino.\nL'avvento di Internet ha cambiato non solo il modo di giocare a scacchi, ma anche il modo di seguire gli eventi agonistici. Se fino agli anni novanta il commento di una partita di alto livello e l'aggiornamento sulle aperture era demandato alle riviste specializzate, all'Informatore Scacchistico e all'enciclopedia delle aperture, in seguito i server scacchistici hanno messo a disposizione degli utenti le partite dei tornei in tempo reale, database di partite da consultare e l'analisi dei motori. Una rivoluzione che ha permesso non solo ai giocatori di livello magistrale, ma anche allo scacchista dilettante di comprendere le partite giocate ad alto livello.\nLa generazione di Grandi Maestri rappresentata dal Campione del Mondo Magnus Carlsen \u00e8 stata la prima ad aver potuto contare su internet e software per la propria preparazione agonistica.\nStoria.\nLe origini e l'evoluzione del gioco.\nAlcune fonti farebbero derivare gli scacchi da un gioco che avrebbe avuto origine in India presso l'impero Gupta attorno al VI secolo, il \"chaturanga\": secondo questo indirizzo interpretativo, il \"chaturanga\" si sarebbe sviluppato in varie forme nelle diverse regioni asiatiche (scacchi cinesi, coreani e giapponesi) e occidentali: presso i Persiani dapprima (che, modificandolo, lo chiamarono \"sha\u1e6dranj\"), quindi presso gli Arabi e infine nell'Europa medievale. Secondo altre teorie gli scacchi avrebbero invece come progenitore lo xiangqi (di origine cinese) o qualche sua variante.\nGli scacchi arrivati in Europa prevedevano l'uso dei dadi. \u00c8 per via della censura ecclesiastica \u2013 che considerava diabolico ogni tipo di gioco che prevedesse il ricorso al caso, ovvero il gioco d'azzardo \u2013 che gli scacchi in Occidente si sono evoluti senza contemplare l'uso dei dadi.\nIn Spagna lo \"shatranj\" divenne \"ajedrez\", in Portogallo \"xadrez\", in Grecia \"zatrikion\", mentre nel resto d'Europa si diffuse il termine persiano \"sh\u0101h\", dal quale deriva anche l'italiano \"scacchi\".\nNon trascurabile \u00e8 il probabile influsso che nell'area greco-ellenistica possono aver avuto, nei primi secoli dell'era cristiana, giochi da tavolo greci e romani sul pi\u00f9 tardo gioco indiano.\nDall'area indo-persiana, il gioco, a seguito della conquista araba della Persia, si \u00e8 diffuso nella civilt\u00e0 araba (dopo l'VIII-IX secolo), dove conobbe uno sviluppo anche nella teoria del gioco: il primo trattato scacchistico di cui si ha conoscenza, opera di un medico di Baghdad, fu scritto nell'892. Dagli Arabi ha conosciuto una diffusione verso nord seguendo due direttrici: attraverso l'Oriente bizantino verso la Russia e la Scandinavia (dove sembra attestato prima che in Occidente) e tramite la Spagna araba, e probabilmente la Sicilia, in tutto l'Occidente europeo.\nGli scacchi hanno raggiunto l'Europa occidentale e la Russia da almeno tre percorsi geografici, a partire dal IX secolo, coprendo tutta l'Europa intorno all'anno 1000. Le prime fonti europee risalgono all'inizio dell'XI secolo. Tra queste, significativi il testamento del conte Ermengol I di Urgell (Catalogna), che lascia alla Chiesa i suoi beni, tra cui una scacchiera, e una lettera del cardinale Pietro Damiani al Papa Alessandro II del 1060 in cui denuncia la diffusione del gioco. In Spagna nel XIII secolo fu redatto un famoso manoscritto, il \"Libro de los juegos\", che trattava gli scacchi, la \"tavola reale\" (backgammon) e i dadi, ed era promosso da Alfonso X di Castiglia.\nDall'Europa araba il gioco si diffuse nel resto del continente, favorito anche dal successo che aveva nella cultura cavalleresca, nonostante fosse inizialmente contrastato dalle autorit\u00e0 politiche e religiose: ad esempio, nel 1254, Luigi IX proib\u00ec il gioco in terra francese. Tuttavia il gioco divenne presto simbolo di conoscenza e potere, e gi\u00e0 dal XV secolo divenne il \"gioco dei re\", praticato da sovrani quali Enrico I, Enrico II, Giovanni I e Riccardo I d'Inghilterra, Filippo II e Alfonso II di Spagna, Ivan il Terribile, zar di Russia. Ci\u00f2 contribu\u00ec ad accrescerne la fama e la diffusione in Europa.\nInizialmente, in Europa le regole non differivano dal gioco arabo, lo \"sha\u1e6dranj\" (evoluzione del Chaturanga), caratterizzato da una scacchiera senza colori e da regole che rendevano piuttosto lento lo svolgimento del gioco: la \"fersa\" (la donna nella successiva evoluzione) muove diagonalmente di una sola casa; l'\"elefante\" (poi \"alfiere\", o \"vescovo\" in inglese o \"folle\" in francese) muove solo di due case in diagonale, potendo perci\u00f2 saltare gli altri pezzi ma essendo ristretto a muovere su un quarto delle case della scacchiera, e in ogni caso impossibilitato a incontrare un altro elefante; i pedoni muovono sempre di una sola casa e promuovono sempre a fersa; infine, sebbene gli altri pezzi (torre - che perci\u00f2 \u00e8 l'unico pezzo in grado di compiere sostanziali movimenti lunghi, cavallo e re) muovano secondo le regole odierne, non esiste l'arrocco.\nNel corso dei secoli, la necessit\u00e0 di velocizzare il gioco, in particolare essendo le partite giocate per scommessa, comport\u00f2 progressivamente l'adozione di movimenti pi\u00f9 veloci, soprattutto dell'alfiere e della donna, e all'adozione di variazioni alle regole originarie: nel \"Libro del Acedrex\" scritto dal re di Castiglia Alfonso X il Saggio nel 1283, il movimento dei pezzi presenta gi\u00e0 alcune variazioni, con la donna pi\u00f9 mobile. Altro trattato di scacchi \u00e8 il \"De Ludo\", scritto dal frate Jacopo da Cessole, risalente al primo XIV secolo. Un'altra innovazione, volta a saltare la noiosa fase di sviluppo dei pezzi e che conobbe una discreta fortuna al punto di essere stata tramandata fino a noi, fu l'adozione dei cosiddetti \"tabi\", ossia delle posizioni di partenza con i pezzi gi\u00e0 sviluppati.\nAlla fine del XV secolo in Italia e in Spagna vengono definitivamente fissate le regole moderne del gioco, ovvero viene creata una variante (chiamata, se \u00e8 necessario evitare confusione, \"scacchi occidentali\" o \"scacchi internazionali\") che si impone sugli altri sistemi di gioco: i pedoni avevano l'opzione di avanzare di due case al momento della loro prima mossa con la conseguente opzione per l'avversario di mangiarlo \"en passant\"; gli Alfieri potevano muoversi lungo tutto una diagonale libera (invece di essere limitati a muoversi obbligatoriamente di due case diagonali) e perdevano la possibilit\u00e0 di saltare la casa di colore diversa del loro colore; la Regina, su suggestione, pare, della figura di Isabella di Castiglia, sostituisce definitivamente la precedente figura del Visir, pu\u00f2 muoversi in tutte le direzioni senza limitazione di distanza, il che l'ha resa il pezzo pi\u00f9 potente presente sulla \"scacchiera\" (prima poteva solo muoversi di una casa alla volta in senso diagonale). Esistevano ancora delle differenze nelle regole per l'arrocco e l'esito in caso di patta. Il cammello \u00e8 invece diventato torre.\nQuesti cambiamenti, nel loro insieme, hanno reso il gioco degli scacchi pi\u00f9 suscettibile di studio profondo, favorendone molto la diffusione. Da allora, in Europa, il gioco si \u00e8 giocato quasi allo stesso modo con le regole che sono state congelate nel XIX secolo, tranne per le condizioni esatte di una patta.\nNel Cinquecento il gioco conobbe un'evoluzione nella teoria, con numerosi trattati, come l'opera di Lucena pubblicata a Salamanca del 1497, \"Repetici\u00f3n de Amores y Arte de Ajedrez\" (il pi\u00f9 antico libro stampato sugli scacchi a noi pervenuto). Altri giocatori famosi scrissero trattati, come Damiano (1512) e Ruy L\u00f3pez, nel cui \"Libro de la invenci\u00f3n liberal y arte del juego de Axedrez\", del 1561, viene elaborata una teoria delle aperture, e c'\u00e8 un approccio scientifico allo studio. Nel 1575 si conosce Il Puttino detto \"Primo Cavaliere Errante\" per avere vinto un importante sfida scacchistica contro Ruy L\u00f3pez.. Nel 1617 don Pietro Carrera pubblic\u00f2 \"Il gioco de gli scacchi\". Celebre \u00e8 anche il Manoscritto di Gottinga, pubblicato in data sconosciuta, ma probabilmente compresa tra il 1471 e il 1505. Nel Seicento e nel Settecento il gioco conosce giocatori professionisti come Gioachino Greco (1600-1634), e il francese Fran\u00e7ois-Andr\u00e9 Danican Philidor (1726-1795) entrambi autori di trattati di scacchi.\nNel XVIII secolo il centro di riferimento del gioco si sposta dai paesi meridionali verso la Francia, soprattutto grazie al gi\u00e0 citato Philidor, che scopr\u00ec l'importanza strategica dei pedoni, e a Louis-Charles Mah\u00e9 de La Bourdonnais. In quel periodo i luoghi di diffusione del gioco erano soprattutto i \"caff\u00e8\" delle grandi citt\u00e0 europee, come il \"Caf\u00e9 de la R\u00e9gence\" a Parigi e il \"Simpson's Divan\" a Londra.\nNel XIX secolo si svilupparono le organizzazioni dedite al gioco degli scacchi, con la nascita di numerosi club e l'inizio di pubblicazioni specializzate, libri e riviste. Iniziarono anche le sfide fra i club di citt\u00e0 diverse, come quella del \"London Chess Club\" contro l\"'Edinburgh Chess Club\" giocata nel 1824. Nello stesso periodo i problemi di scacchi divennero comuni nei giornali e aument\u00f2 il numero degli esperti dediti alla stesura dei medesimi, tra i quali spiccarono Bernhard Horwitz, Josef Kling e Samuel Loyd. La pubblicazione del primo manuale completo sulla teoria degli scacchi risale al 1843: si tratta del \"Handbuch des Schachspiels\" di von der Lasa.\nDai primi tornei al campionato del mondo (1850-1946).\nIl modello pi\u00f9 popolare di scacchiera (\"Staunton\") venne creato da Nathaniel Cook nel 1849 e venne adottato da uno dei principali giocatori dell'epoca, Howard Staunton, e ufficialmente dalla FIDE nel 1924. Il primo torneo internazionale di scacchi si svolse a Londra nel 1851, organizzato dallo stesso Howard Staunton, in occasione dell'Expo 1851: vinse il tedesco Adolf Anderssen, considerato il miglior giocatore dell'epoca per il suo stile brillante e aggressivo, nonostante fosse strategicamente poco profondo.\nFurono considerati ufficiosamente campioni del mondo i francesi Labourdonnais e Saint Amant, l'inglese Howard Staunton, il tedesco Adolph Anderssen e lo statunitense Paul Morphy (1837-1884), che batt\u00e9 tutti i campioni europei dell'epoca. Morphy ebbe un impatto fortissimo sulla storia degli scacchi. Dotato di grande intuito nel preparare attacchi brillanti, unito a una buona concezione strategica, Morphy \u00e8 stato il primo fautore di uno studio pi\u00f9 profondo del gioco, introducendo inconsapevolmente il concetto di gioco posizionale e preparando con grande cura gli attacchi partendo da una posizione priva di punti deboli.\nCi vollero ben 25 anni perch\u00e9 i principi di gioco vincenti introdotti da Morphy venissero acquisiti e teorizzati dal mondo degli scacchi, specialmente ad opera di un altro giovane giocatore, Wilhelm Steinitz. Steinitz fu il primo scacchista che, con approccio scientifico, inizi\u00f2 lo studio delle posizioni scomponendole nelle loro componenti, mentre in precedenza lo sviluppo dei pezzi era poco curato e spesso incompleto e si partiva presto in violenti attacchi contro il re avversario, trascurando la difesa. Steinitz si autoproclam\u00f2 campione mondiale nel 1886, dopo un incontro con il tedesco Johannes Zukertort, che \u00e8 considerato il primo campionato del mondo ufficiale, affermando di fatto la superiorit\u00e0 del gioco posizionale sugli attacchi violenti della vecchia scuola, ai quali si rifaceva invece Zukertort.\nSteinitz difese poi il suo titolo nel 1889 all'Avana contro il russo \u010cigorin, considerato il fondatore della scuola russa. Da allora e fino al 1946, l'organizzazione delle sfide mondiali era lasciata in pratica al campione in carica, che accettava lo sfidante e dettava le condizioni dell'incontro. Nel 1894 Steinitz fu sconfitto da un giovane matematico tedesco, Emanuel Lasker (1868-1941), che deterr\u00e0 il titolo mondiale per ventisette anni: nessuno si \u00e8 avvicinato a questo record ed \u00e8 assai improbabile che venga mai battuto. Lasker \u00e8 stato anche campione del mondo (a squadre) di bridge.\nMa l'attivit\u00e0 principale di Lasker era la matematica: fu infatti un importante algebrista e diede un notevole contributo allo sviluppo della moderna algebra commutativa. Negli anni intorno alla prima guerra mondiale si afferm\u00f2 la stella del polacco Akiba Rubinstein, il quale, anche a causa dello scoppio della guerra, non ebbe mai la possibilit\u00e0 di giocare con il titolo in palio. Ci volle un giocatore prodigio da Cuba, Jos\u00e9 Ra\u00fal Capablanca (Campione del mondo 1921\u00a0\u2013 27), amante delle posizioni semplici e dei finali, per terminare il dominio dei germanofoni nel mondo degli scacchi; Capablanca batt\u00e9 Lasker in un incontro con il titolo in palio nel 1921 e rimase imbattuto nei tornei per 8 anni.\nNegli stessi anni inizia a partecipare ai tornei internazionali il russo Aleksandr Alechin (1892-1946), che sfider\u00e0 Capablanca in un incontro per il titolo di campione del mondo che verr\u00e0 tenuto a Buenos Aires nel 1927. Il match segna il primo storico scontro tra un posizionista e un fantasista, tra un ragionatore della scacchiera e un combinatore. Alechin, un giocatore aggressivo, rimase in carica fino alla sua morte nel 1946, eccettuato il breve periodo tra il 1935 e il 1937, nel quale perse con l'olandese Max Euwe. Molti imputarono la sconfitta del campione alla sua dipendenza dall'alcool, anche se questa tesi \u00e8 stata in parte smentita da Garri Kasparov nel secondo volume della sua opera \"I miei grandi predecessori\".\nNel match di rivincita il maestro russo-francese vinse in maniera netta e si riprese il titolo. Nel periodo tra le due guerre mondiali gli scacchi sono stati rivoluzionati dalle teorie moderniste, dovute principalmente agli studi di grandi giocatori quali Aron Nimzowitsch e Richard R\u00e9ti. Il gioco moderno si basa sul controllo del centro a distanza, con i pezzi, in luogo della classica occupazione fisica con i pedoni che viene invece permessa all'avversario, per poi mettere tali pedoni sotto pressione. Il 24 luglio 1924, a Parigi, in Francia, venne fondata la Federazione Internazionale di Scacchi (FIDE), che, a sua volta, nel 1927 istitu\u00ec il Campionato del mondo femminile di scacchi. La prima campionessa del mondo di scacchi fu la giocatrice anglo-ceca Vera Menchik.\nIl campionato FIDE (1946-1993).\nNel 1941 muore Lasker, nel 1942 lo segue Capablanca.\nQuando il campione del mondo in carica Aleksandr Alechin muore nel 1946, il titolo rimane vacante e la FIDE si assume il compito di organizzare gli incontri del campionato mondiale. Prima di allora, infatti, i campioni in carica avevano piena libert\u00e0 di decidere con chi e a quali condizioni giocare per il titolo. La FIDE assunse dal 1951 anche il compito di assegnare i titoli di Grande Maestro e Maestro Internazionale, nonch\u00e9 di classificare i giocatori con un punteggio numerico (sistema Elo) assegnato sulla base dei risultati ottenuti nei tornei da essa organizzati. Tornei a loro volta classificati sulla scorta della media del punteggio dei suoi partecipanti.\nNel 1948, vacante il titolo mondiale, la FIDE organizza un torneo tra i migliori sei scacchisti del momento, invitando i sovietici Michail Botvinnik, Vasilij Smyslov, il summenzionato olandese Max Euwe, l'estone \"sovietizzato\" Paul Keres, lo statunitense di origini polacche Samuel Reshevsky e l'americano Reuben Fine, ma questi lascia cadere l'invito.\nIl torneo viene vinto da Botvinnik, ma non \u00e8 una grande sorpresa: \u00e8 infatti sin dalla seconda met\u00e0 degli anni trenta che lo scacchismo internazionale considera Botvinnik e, in seconda battuta, Keres i principali pretendenti alla corona di Alekhine. Con Botvinnik inizia l'era della supremazia scacchistica sovietica: l'unico campione del mondo non sovietico tra il 1948 e il crollo dell'URSS \u00e8 stato l'americano Bobby Fischer.\nDa allora si stabilisce di disputare il Campionato del mondo di scacchi ogni tre anni, e il detentore del titolo \u00e8 costretto a rimetterlo in palio contro il vincitore del \"torneo dei candidati\".\nQuesti sono i risultati delle finali fino al 1990:\nIl doppio campionato del mondo (1993-2006).\nNel 1993, nel corso di un ciclo di incontri per determinare il campione del mondo, Garri Kasparov e Nigel Short lasciarono la FIDE per organizzare un loro incontro per il titolo. Lamentandosi della corruzione e della mancanza di professionalit\u00e0 all'interno della FIDE, formarono un'associazione alternativa, la Professional Chess Association (nota anche con l'acronimo PCA). Dal 1993 al 2006 sono esistiti simultaneamente due Campioni del Mondo e due campionati paralleli, uno gestito dalla FIDE e uno dalla PCA. Per determinare il proprio campione del mondo la FIDE ha proposto, dapprima a scadenza annuale e successivamente biennale, un torneo con la formula dell'eliminazione diretta.\nPartendo da un tabellone di tipo tennistico, 128 partecipanti disputavano mini \"match\" di due incontri (che diventavano quattro nelle semifinali e sei nella finale), a tempo regolamentare e con spareggio semilampo. La PCA invece ha mantenuto la formula classica nella quale il campione in carica veniva sfidato da un candidato in un match sul tempo regolamentare articolato in numerose partite e ha per questo promosso negli anni il proprio campionato come \"Classic world chess championship\".\nEntrambe queste formule hanno presentato delle criticit\u00e0: secondo gli appassionati, il torneo cosiddetto \"knock-out\", sostenuto dal presidente FIDE Kirsan Iljum\u017einov, penalizzava il gioco stesso degli scacchi a causa di una durata troppo ristretta dei singoli match e dell'eccessiva compressione del tempo di riflessione, che portava i giocatori a commettere numerosi errori. Il campionato PCA, invece, non ha mai stabilito regole chiare n\u00e9 per quanto riguardava la sua frequenza, n\u00e9 per le modalit\u00e0 di selezione dello sfidante, riportando di fatto la situazione del campionato del mondo agli anni precedenti la Seconda guerra mondiale, nei quali era il detentore a definire modalit\u00e0 e tempi per la messa in palio del titolo.\nLa riunificazione (dal 2006).\nNell'ottobre del 2006, dopo lunghi anni di trattative, quasi sempre legate all'entit\u00e0 dei riconoscimenti economici, si \u00e8 tenuto il match per la riunificazione del titolo tra i due campioni in carica. Nell'incontro Vladimir Kramnik, allievo di Kasparov e suo successore sul trono della PCA, ha battuto il bulgaro Veselin Topalov, campione FIDE, ritornando a essere l'unico campione del mondo di scacchi.\nNel settembre del 2007 il titolo passa a Viswanathan Anand, vittorioso a Citt\u00e0 del Messico e gi\u00e0 campione del mondo nel 2000 per la FIDE. Anand ha poi difeso il titolo nel 2008 a Bonn contro Vladimir Kramnik, nel 2010 a Sofia contro Veselin Topalov e nel 2012 a Mosca contro Boris Gelfand.\nNell'edizione del 2013 il titolo viene conquistato da Magnus Carlsen, che ha battuto il campione in carica in un match disputato a Chennai. Carlsen ha difeso il suo titolo nel 2014 contro Anand, nel 2016 contro Sergej Karjakin e nel 2018 contro Fabiano Caruana.\nOlimpiadi degli scacchi.\nLe Olimpiadi degli scacchi sono un campionato del mondo a squadre nazionali. Sono organizzate dalla FIDE, che le ha istituite ufficialmente nel 1927. Dal 1950 le olimpiadi hanno assunto una cadenza stabile e si disputano regolarmente ogni due anni.\nArte e costume.\n\u00c8 impossibile citare tutti i riferimenti e le citazioni scacchistiche che si possono trovare nell'arte sia classica che moderna.\nNella Cappella Palatina del Palazzo dei Normanni a Palermo si pu\u00f2 ammirare il primo dipinto di una partita a scacchi che si conosca al mondo. L'opera risale al 1143 circa e gli artisti musulmani che la crearono furono scelti dal re normanno di Sicilia Ruggero II d'Altavilla, che fece erigere la chiesa.\nIn letteratura gli scacchi sono citati nella \"Divina Commedia\" di Dante.\nL'espressione \"doppiar de li scacchi\" allude alla leggenda della duplicazione dei chicchi di grano, molto nota in epoca medievale come \"Duplicatio scacherii\" e viene usata dal sommo poeta per rappresentare l'elevatissimo numero degli angeli. Il gioco \u00e8 l'oggetto del poema \"Scacchia ludus\" di Vida, che descrive una mitica partita di scacchi tra Apollo e Mercurio. Si ricorda inoltre il romanzo \"Attraverso lo specchio e quel che Alice vi trov\u00f2\" di Lewis Carroll, dove il viaggio fantastico della protagonista \u00e8 una evidente rappresentazione di una partita a scacchi, bench\u00e9 l'irregolarit\u00e0 osservata nelle mosse faccia pensare a una variante piuttosto diffusa nel XIX secolo, in cui l'alternarsi dei turni fra bianco e nero era in parte determinata in modo casuale. Tale opera letteraria ha a sua volta ispirato una variante di scacchi eterodossi, chiamata scacchi di Alice.\nNel cinema \u00e8 celebre la partita a scacchi con la morte rappresentata nel film \"Il settimo sigillo\" diretto da Ingmar Bergman. Altrettanto famosa \u00e8 la partita giocata nel film \"\", nella quale l'astronauta Frank Poole perde contro il supercomputer HAL 9000.\nDal 1966, su proposta dell'UNESCO, il 20 luglio, giorno di fondazione della FIDE, ricorre la Giornata internazionale degli scacchi.\nNumerose sono anche le manifestazioni legate agli scacchi che si svolgono periodicamente in Italia; la pi\u00f9 nota tra queste si tiene a Marostica, dove dal 1454 si svolge una partita che ripropone una tra quelle pi\u00f9 famose gi\u00e0 disputate, utilizzando dei personaggi viventi in costumi tradizionali. La partita \"a pezzi grandi et vivi\", coinvolge oltre cinquecento figuranti comandati da ordini nell'antica lingua medievale parlata nella Repubblica di Venezia.\nA Cutro, ogni anno, la sera del 12 agosto, si svolge una partita a scacchi viventi che ricorda l'impresa di Gi\u00f2 Leonardo Di Bona e della sua celebre vittoria (1575) contro monsignor Ruy L\u00f3pez de Segura. La manifestazione si svolge su una scacchiera pavimentale gigante con centinaia di figuranti: \u00e8 una rievocazione storica importante per i cutresi, perch\u00e9 proprio grazie all'impresa del Di Bona l'abitato fu proclamato \"Citt\u00e1\". Per queste ragioni, Cutro ha ricevuto il titolo di \"Citt\u00e0 degli Scacchi\", infatti, nel mese di aprile di ogni anno, la citt\u00e0 ospita un rinomato torneo internazionale, al quale partecipano talenti scacchistici di tutto il mondo."}
{"id": "876848", "revid": "599013", "url": "https://it.wikipedia.org/wiki?curid=876848", "title": "Syx", "text": ""}
{"id": "876849", "revid": "599013", "url": "https://it.wikipedia.org/wiki?curid=876849", "title": "Syy", "text": ""}
{"id": "876850", "revid": "599013", "url": "https://it.wikipedia.org/wiki?curid=876850", "title": "Sza", "text": ""}
{"id": "876851", "revid": "599013", "url": "https://it.wikipedia.org/wiki?curid=876851", "title": "Szc", "text": ""}
{"id": "876852", "revid": "599013", "url": "https://it.wikipedia.org/wiki?curid=876852", "title": "Szf", "text": ""}
{"id": "876853", "revid": "599013", "url": "https://it.wikipedia.org/wiki?curid=876853", "title": "Szh", "text": ""}
{"id": "876854", "revid": "599013", "url": "https://it.wikipedia.org/wiki?curid=876854", "title": "Szk", "text": ""}
{"id": "876855", "revid": "599013", "url": "https://it.wikipedia.org/wiki?curid=876855", "title": "Szn", "text": ""}
{"id": "876856", "revid": "599013", "url": "https://it.wikipedia.org/wiki?curid=876856", "title": "Szo", "text": ""}
{"id": "876857", "revid": "599013", "url": "https://it.wikipedia.org/wiki?curid=876857", "title": "Szp", "text": ""}
{"id": "876859", "revid": "599013", "url": "https://it.wikipedia.org/wiki?curid=876859", "title": "Szq", "text": ""}
{"id": "876860", "revid": "599013", "url": "https://it.wikipedia.org/wiki?curid=876860", "title": "Szs", "text": ""}
{"id": "876861", "revid": "599013", "url": "https://it.wikipedia.org/wiki?curid=876861", "title": "Szu", "text": ""}
{"id": "876862", "revid": "1186766", "url": "https://it.wikipedia.org/wiki?curid=876862", "title": "Szy", "text": ""}
{"id": "876866", "revid": "1833487", "url": "https://it.wikipedia.org/wiki?curid=876866", "title": "Pantaloni", "text": "I pantaloni, o calzoni, sono un capo d'abbigliamento portato sulla parte inferiore del corpo, dove le due gambe sono coperte separatamente. Fanno parte sia dell'abbigliamento maschile che di quello femminile, solitamente con alcune differenze di design.\nDeve il suo nome a quello del personaggio della Commedia dell\u2019arte, \"Pantalone\", il cui costume porta queste \"culotte\" lunghe tipiche. A sua volta la maschera prendeva il nome dalla grafia veneziana del nome proprio Pantaleone, appartenente anche a un santo molto venerato in Laguna.\nSi aprono in mezzo sul davanti o sui lati con una cerniera o dei bottoni.\nI pantaloni moderni saranno adottati verso il 1850 sotto il soprannome di \"canna fumaria\". Non si sono molto evoluti, tranne che sui dettagli, come l'aggiunta del lato posteriore sotto l'impulso di Edoardo VII del Regno-Unito nel 1911. \u00c8 lo sport che ne popolarizzer\u00e0 l'indossatura nell'ambiente femminile.\nTipologia.\nPantaloni storici.\nNel corso dei secoli, alcuni termini, oggi obsoleti, sono stati utilizzati per definire i pantaloni:\nLunghezza della gamba.\nI pantaloni possono essere classificati secondo la loro lunghezza. Si parla di:\nMateriale.\nUn gran numero di materiali possono essere impiegati nella produzione di pantaloni:\nTaglie.\nI pantaloni si classificano secondo tre altezze di vita:\nForma e taglio.\nNumerosi termini permettono di qualificare la forma e il taglio dei pantaloni:\nChiusura o patta.\nI pantaloni si formano spesso con una chiusura a cerniera o con dei bottoni, situati sul davanti.\nPossono anche essere chiusi sui fianchi attraverso un punto, un pezzo di tessuto che si attacca alla vita mediante bottoni.\nAlcuni modelli di pantaloni femminili hanno la chiusura posteriore.\nInfine, alcuni pantaloni si mantengono con un elastico all'anca. \u00c8 il caso dei pantaloni sportivi, come il \"jogging\".\nLa maggior parte dei pantaloni sono muniti di passante, al fine di poterci infilare una cintura.\nStoria.\nPreistoria.\nL'arte figurativa preistorica fa risalire l'uso dei pantaloni al Paleolitico superiore. Un esempio caratteristico si trova nelle statuette delle Veneri paleolitiche trovate nei siti siberiani di Malta e di Le Buret. Una parte del tessuto per coprire i genitali e delle bande trasversali ricordano molto i pantaloni portati dai popoli dell'Artico.\nDue autentici pantaloni, muniti di copertura per i genitali, sono stati scoperti in Cina, in una tomba alla fine del deserto di Taklamakan : sono stati datati tra il XIII secolo e il X secolo a.C e utilizzati per l'equitazione.\nLa scoperta di \u00d6tzi, una mummia molto ben conservata, ha permesso di osservare un uomo del Calcolitico indossare \"leggins\" in pelle attaccati con una corda alla cintura di un pareo..\nAntichit\u00e0.\nNell'Antichit\u00e0 la storia dei pantaloni \u00e8 legata alla domesticazione del cavallo. Fanno la prima apparizione nell'ectonografia greca nel VI secolo a.C. I pantaloni, probabilmente portati da entrambi i sessi, sono attestati da scultori e disegni degli Achemenidi, nei Medi e Sciti iraniani, i Friginei, i Traci, i Daci, gli Armeni o gli Unni.\nI greci antichi utilizzano i termini \"anaxyris\" (\u1f00\u03bd\u03b1\u03be\u03c5\u03c1\u03af\u03c2 / \"anaxur\u00eds\") per definire i pantaloni portati dai popoli dell'Est (pantaloni lunghi alla caviglia annodati con una corda) e \"sarabara\" (\u03c3\u03b1\u03c1\u03ac\u03d0\u03b1\u03c1\u03b1 / \"sar\u00e1bara\") per quelli portati dagli Sciti. Non portavano altri modelli, ad eccezion fatta dei loro schiavi, che utilizzavano dei pantaloni \"collat\", perch\u00e9 i padroni li trovavano ridicoli, come attesta l'utilizzo del termine \u03b8\u03cd\u03bb\u03b1\u03ba\u03bf\u03c2 / \"th\u00falakos\" (sacco), che si usa per i pantaloni larghi portati dai Persiani sotto le loro tuniche (segno del loro rango socialmente elevato) e degli altri popoli dell'Oriente.\nLa Repubblica Romana rinnega inizialmente i pantaloni, visti come un emblema dei Barbari. L'espansione dell'Impero Romano al di l\u00e0 del bacino del mediterraneo fece s\u00ec che i soldati romani a contatto con questi popoli riconoscessero l'utilit\u00e0 di questo capo che preserva il calore, ed \u00e8 cos\u00ec progressivamente adottato nell'esercito romano e poi si generalizz\u00f2 nella societ\u00e0 civile III secolo. Due tipi di pantaloni erano in uso: i \"feminalia\" (che proteggeva i femori), che si adott\u00f2 perfettamente ed erano generalmente corti o a met\u00e0 polpaccio e i \"femoralia\", pantaloni ampi legati alla caviglia. Questi due capi d'abbigliamento, che sono sia in pelle che in lana, cotone o in seta, sono usati inizialmente dai Celti poi si videro usati dai Persiani del Medio-Oriente e dai Teutonici.\nIn Cina antica, i pantaloni erano portati solo dalla cavalleria. Dopo, furono introdotti dal re Wu di Zhao nel 375 a.C., copiando il costume dei cavalieri turco-mongoli della frontiera settentrionale della Cina.\nMedioevo.\nI pantaloni sono stati introdotti in Europa occidentale a pi\u00f9 riprese nel corso della storia, specialmente dagli Ungheresi e i Turchi dell'Impero ottomano ma sono diventati comuni soltanto a partire dal XVI secolo.\nPantaloni per uomo.\nI pantaloni traggono origine da quelli alla zuava portati dagli uomini del XV secolo. I pantaloni alla zuava erano facili da fabbricare e fissare con dei lacci. Ma poco a poco, i pantaloni alla zuava, sul davanti, lasciarono una grande apertura per i bisogni sanitari. Inizialmente, i bottoni scendevano fino al ginocchio, coprendo il bacino. Ma con l'evoluzione della moda, i bottoni diventano pi\u00f9 corti, e diventa necessario per gli uomini coprire le loro parti genitali con una cerniera, che fu aggiunta ai pantaloni alla fine del XVI secolo.\nNel 1788, durante la Rivoluzione francese, coloro che portavano i pantaloni, chi lavorava per il popolo, si sono distinti sotto il nome di Sanculotti, in opposizione a coloro che portavano le \"culotte\", che erano aristocratiche e borghesi. Divent\u00f2 in seguito una tendenza rivoluzionaria.\nMa \u00e8 a partire dal 1830 che i pantaloni furono veramente accettati e portati come capo d'abbigliamento da citt\u00e0.\nQuesto stile fu introdotto in Inghilterra all'inizio del XIX secolo, probabilmente da Beau Brummell, e divenne il capo pi\u00f9 portato dalla met\u00e0 del secolo.\nI marinai hanno giocato un ruolo nella diffusione dei pantaloni nel mondo. Nel XVII e XVIII secolo, i marinai portavano dei pantaloni larghi chiamati . I marinai sono stati inoltre i primi a portare i \"jeans\". Questi ultimi diventarono popolari alla fine del XIX secolo nell'America dell'Ovest, per la loro resistenza e longevit\u00e0.\nPantaloni per donne.\n\u00c8 in Persia che troviamo i primi pantaloni femminili. In Europa, i pantaloni per donna non diventano di moda fino al XX secolo. Prima, a causa delle proibizioni religiose e i valori attribuiti a ciascun genere (coraggio per l'uomo, pudore per la donna) s'imponeva la differenza sessuale nell'abbigliamento, e portare i pantaloni per le donne era proibito e condannato.\nIn Francia, durante la Rivoluzione, un'ordinanza del prefetto della Polizia di Parigi del 16 brumaio anno IX () regolament\u00f2 l'utilizzo dei pantaloni per le donne, impose a quelle che volevano vestirsi con abiti maschili negli 81 comuni del dipartimento della Senna e i comuni di Saint-Cloud, S\u00e8vres e Meudon di presentarsi alla prefettura di polizia per essere autorizzate. Quest'autorizzazione non poteva essere concessa che per motivi medici. Contrariamente a ci\u00f2 che si \u00e8 spesso affermato, nessuna legge ha generalizzato questa restrizione.\nDue circolari prefettizie (1892 e 1909) attenuato il bando, autorizzarono l'uso di pantaloni femminili se la donna teneva per mano il manubrio della bicicletta o le redini di un cavallo. Poco tempo dopo, le donne non portarono i pantaloni, seguita dall'affermazione popolare \u00abuna donna che porta i pantaloni \u00e8 una donna che si porta male\u00bb perch\u00e9 \u00abuna donna onesta ha le ginocchia sporche\u00bb. Alcune donne nel corso del XIX secolo, portarono i pantaloni, artiste come Rose Bonheur o George Sand, che beneficiarono di una relativa complicit\u00e0 delle autorit\u00e0.\nMa \u00e8 la pratica dello sport come l'alpinismo o il ciclismo che hanno allargato l'uso dei pantaloni. C'erano sempre delle resistenze: nel 1930, alla campionessa olimpica Violette Morris fu respinto il suo ricorso contro la Federazione femminile sportiva di Francia che l'aveva rimossa a causa del suo comportamento e del suo abbigliamento maschile, giudicando \"deplorevole\" l'esempio che lei dava alla giovent\u00f9.\nI pantaloni non erano tollerati tranne nel caso che le donne facessero un mestiere da uomo. Cos\u00ec, in Inghilterra, le donne che lavoravano nelle miniere di carbone di Wigan furono tra le prime a portare i pantaloni per compiere il loro lavoro pericoloso. Portavano una tuta al di sotto dei pantaloni, ma questa tuta era avvolta fino alla vita per non rovinare i loro movimenti. La loro divisa sciocc\u00f2 la societ\u00e0 vittoriana dell'epoca. Nell'Ovest dell'America, nel XIX secolo, le donne lavoravano nei \"ranch\" portando i pantaloni per poter cavalcare.\nAll'inizio del XX secolo, aviatrici e donne attive incominciarono a portarli. Tre attrici celebri, Marl\u00e8ne Dietrich, Greta Garbo e Katharine Hepburn, portavano volentieri i pantaloni, vedere lo \"smoking\", ad Hollywood negli anni 1930, sciocc\u00f2 molto l'America puritana e in crisi, ma le prime due furono considerate dalla stampa femminile come le rappresentanti di una sofisticazione europea un po' esotica, poich\u00e9 l'anticonformismo di Katharine Hepburn era mal giudicato. Ma questa contribu\u00ec pi\u00f9 progressivamente a democratizzare una capo \"maschile\" per le donne \"ordinarie\". \nNel 1930, fece discutere il caso di Helen Hulick (1908-1989) che si present\u00f2 in tribunale come testimone di un furto avvenuto nella sua abitazione, e si ritrov\u00f2 condannata a 5 giorni di carcere dal giudice Arthur S. Guerin che non approv\u00f2 la mise della signora e la accus\u00f2 di oltraggio alla Corte.\nDurante la Prima Guerra Mondiale e la Seconda Guerra Mondiale, le donne lavoravano nelle fabbriche o eseguivano altri \"lavori per uomini\" e cominciarono a portare i vestiti civili dei loro mariti mobilizzati, compresi i pantaloni. Nel dopo-guerra, i pantaloni sono diventati un capo di tendenza accettato per il giardinaggio, la spiaggia, e le altre attivit\u00e0 di piacere.\nPi\u00f9 tardi negli anni 1960, Andr\u00e9 Courr\u00e8ges, poi Yves Saint Laurent, ha presentato i pantaloni per donna come capo alla moda, che conduce all'era dei jeans chic e dei pantaloni a \"tailleur\". Da allora in poi, il divieto sociale di portare i pantaloni nelle scuole, nel luogo di lavoro e nei ristoranti chic, a poco a poco scomparve.\nNel 2003, il deputato Jean-Yves Hugon che proponeva l'abrogazione di questa legge francese, si \u00e8 sentito rispondere dalla ministra delegata alla Parit\u00e0 e Uguaglianza professionale, Nicole Ameline, che in questo genere di casi, lasciare una legge non applicata \u00e8 meglio che fare adottare un testo abrogato. Nel settembre 2010, i consigli municipali di Parigi, alla domanda degli eletti Verdi e Comunisti, fanno la stessa domanda e viene loro risposto dal prefetto, che lui ha meglio da fare che occuparsi di archeologia legislativa. Nel 2013, in risposta ad una domanda simile di un senatore, Alain Houpert, il ministro dei Diritti delle Donne constata l'abrogazione implicita dell'ordinanza, dal fatto della sua incompatibilit\u00e0 \u00ab [...] con i principi d'uguaglianza tra le donne e gli uomini che sono scritti nella Costituzione e gli impegni europei della Francia\u00bb\nNel Sudan, la legge che vieta l'uso del capo d'abbigliamento indecente \u00e8 interpretata dalle autorit\u00e0 sudanesi come un divieto dell'uso dei pantaloni per le donne e chiunque di loro li indossi \u00e8 punita con quaranta colpi di frusta\nCultura.\nSoprannomi ed espressioni.\nI pantaloni sono all'origine dei soprannomi, per esempio in bretone, \"Maryann ar Bragou\" o \"Marianne le pantalon\" (\"Marianna pantaloni\"), soprannome di una moglie-amante. Come \"portare le \"culotte\"\", cio\u00e8 \"portare i pantaloni\", si dice di una donna che comanda la casa.\nRisvolti.\nI risvolti o risvoltini\nsono una piega che si applica all'orlo inferiore dei pantaloni fino a scoprire di qualche centimetro le caviglie. Essi sono molto diffusi e in voga dal secondo decennio del XXI secolo.\nI risvoltini vengono effettuati prendendo la parte di tessuto terminale della gamba dei pantaloni dopo l'orlatura, che vengono rotolati verso l'esterno del pantalone e a volte pressati o cuciti in talune posizione. Questa usanza, utilizzata e nata principalmente tra gli hipster, si \u00e8 poi largamente diffusa anche tra altri ambienti della moda e nella popolazione.\nStoria.\nFurono creati nel 1800 non con funzione estetica ma pratica, per ovviare al fango e per non sporcare i pantaloni. Divennero un elemento di stile solo negli anni '30 del 900 solitamente effettuati dagli uomini con solo funzione estetica. Riapparsi negli anni 80 per poi cadere in disuso, tornano in voga negli anni 2010 principalmente nelle grandi metropoli della moda quali Milano, Parigi, New York e Londra soprattutto tra i giovani grazie allo stilista americano Thom Browne che li ha riportati alla ribalta."}
{"id": "876867", "revid": "15756", "url": "https://it.wikipedia.org/wiki?curid=876867", "title": "Naoko Takeuchi", "text": "Biografia.\nInizia a disegnare manga fin dalle scuole superiori, finch\u00e9 uno dei suoi primi lavori viene pubblicato sulla rivista \"Nakayoshi\" della K\u014ddansha, che \u00e8 sempre stata ed \u00e8 tuttora l'unica casa editrice per cui ha lavorato. La sua opera pi\u00f9 nota \u00e8 il fumetto \"cult\", nonch\u00e9 best seller internazionale, il lungo \"Pretty Guardian Sailor Moon\", interamente scritto e disegnato da lei: grazie alla sua originalit\u00e0 e alla notoriet\u00e0 dell'anime che ne \u00e8 stato tratto, l'opera \u00e8 fra le pi\u00f9 note espressioni della cultura pop giapponese nel mondo.\nAppassionata di materie scientifiche (si \u00e8 laureata in chimica con specializzazione in farmacia), nel 1999 si \u00e8 sposata con il collega mangaka Yoshihiro Togashi (\"Yu Yu Hakusho\" e \"Hunter \u00d7 Hunter\"), con cui ha due figli, il primo nato nel 2001, e il secondo annunciato dallo stesso Togashi nella consueta nota finale degli autori nel 27\u00ba volume di \"Hunter \u00d7 Hunter\", uscito il 25 dicembre 2009.\nOpere principali.\nManga.\nNella seguente lista contiene le opere di Naoko Takeuchi, maggiori e minori, dal momento del suo debutto:\nTesti di canzoni.\nNaoko Takeuchi ha scritto i testi delle seguenti canzoni appartenenti all'anime e al live action di Sailor Moon:\nPremi.\nNaoko Takeuchi ha vinto numerosi premi tra cui il 2\u00ba premio Nakayoshi Comic per i nuovi arrivati, di \"Yume ja nai no ne\" (Non era un sogno) nel 1985. Inoltre per \"Love Call\" ha vinto il premio per i nuovi artisti della Nakayoshi che ha debuttato nel settembre 1986 su Nakayoshi Deluxe. Nel 1993 ha vinto il 17\u00ba Kodansha Manga Award per il manga sh\u014djo di \"Sailor Moon\"."}
{"id": "876868", "revid": "110157", "url": "https://it.wikipedia.org/wiki?curid=876868", "title": "Poia d'Arno", "text": "Il Poia d'Arno \u00e8 un torrente della provincia di Brescia lungo 8\u00a0km. Nasce dal Monte Re di Castello, nel Gruppo dell'Adamello, forma il lago d'Arno e confluisce da sinistra nel Poia all'altezza di Isola, frazione di Cevo, in Val Camonica. I comuni attraversati sono Cedegolo e Cevo. \u00c8 noto anche come Ghilarda nel tratto iniziale, prima di alimentare il lago d'Arno."}
{"id": "876870", "revid": "110157", "url": "https://it.wikipedia.org/wiki?curid=876870", "title": "Collezione Titta Ruffo", "text": "La collezione Titta Ruffo \u00e8 una raccolta di costumi e oggetti di scena appartenuti al famoso baritono Titta Ruffo, donati al Comune di Pisa dal figlio, dopo la scomparsa del padre. Il materiale \u00e8 esposto nella seconda galleria del Teatro Verdi di Pisa.\nI costumi di scena sono in tutto 43, ai quali vanno aggiunti accessori, armi bianche da scena, gioielli, parrucche, caricature, fotografie, spartiti, libri, eccetera.\nA partire dal 1999 i materiali sono stati restaurati, studiati e catalogari dall'Ente del Teatro Verdi di Pisa. L'esposizione per ragioni conservative ruota periodicamente (circa ogni due anni) e i costumi esposti attualmente sono sedici."}
{"id": "876875", "revid": "984922", "url": "https://it.wikipedia.org/wiki?curid=876875", "title": "Preane", "text": "Il Preane \u00e8 un torrente della provincia di Brescia. Nasce dalla Croce di Selvapiana e confluisce da destra nel Chiese a Pavone, frazione di Sabbio Chiese, in Val Sabbia. \u00c8 interamente compreso nel comune di Sabbio Chiese."}
{"id": "876876", "revid": "1124164", "url": "https://it.wikipedia.org/wiki?curid=876876", "title": "Giovanni Cariani", "text": "Biografia.\nGiovanni era figlio di un altro Giovanni detto Cariano o Zanino e di \"donna Caterina\". Non si conosce la sua data di nascita, ma viene indicata tra il 1480 e il 1490, viene citato in un documento del 29 aprile 1509 che lo nomina testimone e \"magistro pittore\", quindi doveva aver compiuto i vent'anni come voleva la legge veneta.\nFirm\u00f2 i primi lavori: \"I. Carianus, Ioanes Cariani, Io. Carianus de Busis\" aggiungendo a volte anche \"Bergomeus\". Membro della famiglia Busi, originaria della val Brembana, pi\u00f9 esattamente proprio del comune di San Pellegrino, ma si form\u00f2 a Venezia, dove il padre era stato nominato \"preco et ministerialis curiae palatii\" e \"comandador ministerial de San Marco\" nel 1508, cariche importanti. Spos\u00f2 la veneziana Giovanna Nadal, sorella del notaio Alvise Natal, dal cui testamento redatto l'11 agosto 1517, risulterebbe che non avesse avuto figli naturali, ma avessero adottato una figlia di nome Adriana. Il Cariani adott\u00f2 una seconda figlia di nome Pierina ma da un secondo matrimonio con una certa Angela nel 1541 ormai cinquantenne. Il Cariani si spost\u00f2 a Bergamo il 15 agosto 1517, e a Bergamo inizi\u00f2 una intensa attivit\u00e0 pittorica di alta qualit\u00e0, con libert\u00e0 di espressione senza condizionamenti. La presenza del Lotto non condizioner\u00e0 i suoi lavori, molto pi\u00f9 mistica l'arte del veneziano, reale e costruttiva quella del Cariani, anche se sicuramente tra i due intercorsero rapporti di lavoro.\nL'attivit\u00e0 dell'artista pu\u00f2 essere divisa in tre periodi precisi\u02d0 il primo periodo a Venezia in et\u00e0 giovanile, dove risent\u00ec dell'ambiente artistico che gravitava attorno al Bellini e al Giorgione, come dimostrano alcune sue opere, fra queste il \"Suonatore di liuto\" conservata al museo di Strasburgo, il secondo periodo dal 1517 al 1523 a Bergamo, dove inizi\u00f2 una sua forma artistica personale e libera, il terzo periodo di nuovo a Venezia dove mantenne per\u00f2 attiva la collaborazione con Bergamo. dove forse fece ritorno in anni successivi. La sua prima opera conservata all'Accademia Carrara di Bergamo \u00e8 \"Madonna col Bambino e santi Maria Maddalena, Giuseppe e lucia\", che riporta assonanze con le opere di Cima da Conegliano.\nGiovanni Busi oper\u00f2 in Lombardia, fra Bergamo e Crema, tra il 1517 e il 1523, forse ritornandovi intorno al 1530, inserendosi probabilmente nel gruppo gravitante intorno al Giorgione, subendo soprattutto l'influenza di Sebastiano del Piombo.\nVenne chiamato a Bergamo da Francesco Albani padre del futuro cardinale Giovanni Gerolamo, da lui ritratto in modo straordinario, vestito e ornato con una grossa collana d'oro, come lo aveva descritto il Sanudo; gli Albani, originariamente Lazzari da Albano Sant'Alessandro, erano una famiglia che vantava medici a quel tempo notissimi in citt\u00e0. Il primo lavoro svolto a Bergamo fu la pala di San Gottardo ora conservata a Milano che non ottenne per\u00f2 i favori desiderati, il Cariani infatti non ottenne commissioni dagli ambienti ecclesiastici cittadini, ma solo fuori provincia.\nBergamo godeva in quegli anni di un importante panorama artistico, essendo presenti sia il Lotto che il Previtali, fu questo un periodo di risveglio culturale, essendo citt\u00e0 periferica, scossa da pi\u00f9 di un evento bellico, godendo di un suo importante rinascimento. Il Cariani, che a Bergamo era stato scelto dalle autorit\u00e0 per decorare la nuovissima loggia dei mercanti nella piazza Nuova, \"la loza et la fazzada noua sopra la piazza noua verso la cittadella\", visibile il suo militare suonatore di flauto e i due operai che trasportano sacchi di grano, manifest\u00f2 nella sua opera capitale, la pala di San Gottardo, per la chiesa di San Gottardo in borgo Canale, la sua adesione al gusto tizianesco e la sua contrapposizione al Lotto.\nIl Cariani predilesse le tele dal formato quadrato dove posizionava in primo piano i soggetti che dovevano riempire la scena, amava riempire la tela, con personaggi pieni, terreni, ma non ingombranti. In particolare rappresent\u00f2 le donne sempre in maniera molto corposa, sar\u00e0 questa una delle sue caratteristiche che lo accompagneranno durante il percorso artistico.\nIl periodo storico (alto rinascimento) riprende lo stile manieristico caro ai pittori dell'epoca: le opere pi\u00f9 conosciute del Cariani si trovano al museo del Louvre (\"Madonna col Bambino e san Sebastiano\", ca. 1528) alla National Gallery of Art di Washington (il \"Concerto\", ca. 1518-1520, gi\u00e0 in collezione Giusti a Verona), nel duomo di Bergamo (\"Madonna dei colombi\", ca. 1523) e alla Pinacoteca di Brera (la \"Pala di San Gottardo\" che anticipa il patetismo lottesco ed i colori assumono toni acuti e frizzanti).\nL'influenza del Lotto emerse anche nella ritrattistica spingendo Cariani ad una acuta ed originale caratterizzazione psicologica dei personaggi, basti pensare al \"Ritratto di Gentiluomo\" e \"Ritratto di uomo con cappello\"., Fin\u00ec quindi la sua vita a Venezia a fare il ritrattista.\nNell'ultimo periodo, Cariani appare teso alla ricerca nostalgica del giorgionismo e di ampie immagini paesaggistiche, come nel caso della \"Donna nel bosco\" al Museo di Berlino.\nNon si conosce la data di morte dell'artista, la sua ultima presenza \u00e8 documentata il 26 novembre del 1547 nel testamento della figlia Pierina facendo coincidere la morte nell'anno seguente.\nOpere.\nFurono molti i lavori eseguiti dall'artista, alcuni autografi, altri solo attribuiti e molti dispersi realizzati in un arco di tempo molto ampio, dalla prima opera datata 1512 \"Cupidine che siede con l'arco in mano in un inferno\" per l'abitazione privata di Francesco Zio fino agli ultimi lavori datati 1540, lavori che ha eseguito sia in Bergamo che a Venezia. Molte delle sue opere sono conservate nella pinacoteca dell'Accademia Carrara di Bergamo, altri si trovano sparse in molti musei internazionali, mentre altre opere sono ancora conservate in collezioni private. Gi\u00e0 nel 1926 Roberto Longhi scrisse che era difficile fare l'assegnazione delle sue opere."}
{"id": "876880", "revid": "2119972", "url": "https://it.wikipedia.org/wiki?curid=876880", "title": "Val Borlezza", "text": "La Val Borlezza \u00e8 una valle della Lombardia, posta trasversalmente tra le valli Seriana e Camonica, della quale \u00e8 tributaria a sud ovest. Situata in provincia di Bergamo, \u00e8 percorsa dall'omonimo torrente, che durante il suo corso cambia nome per ben quattro volte: dapprima viene identificato come Gera, per poi diventare Valeggia, quindi Borlezza, e infine Tinazzo.\nGeografia fisica.\nLa valle prende vita dalle pendici del monte Pora, dal quale scende con limitate pendenze fino a confluire nel Lago d'Iseo, dove il Borlezza (con il nome di \"Tinazzo\") sfocia all'altezza del comune di Castro (a 187 m. s. l. m.). Pertanto viene a far parte del bacino del fiume Oglio, anche se nel primo tratto fino a Cerete appartiene amministrativamente alla Comunit\u00e0 montana della Valle Seriana, mentre nella parte inferiore a quella della Comunit\u00e0 montana dei Laghi Bergamaschi.\nLa valle orograficamente \u00e8 delimitata sulla destra dai monti Fogarolo (1.529 m s.l.m.) e Grione (1.381 m s.l.m.), appartenenti alla conca del Farno, mentre sulla sinistra dalla linea che va dal monte Varro (1.214 m s.l.m.), fino al monte Valtero (1.469). Sul fondovalle \u00e8 percorsa dalla strada provinciale numero 53 Clusone-Lovere, mentre i comuni interessati sono Castione della Presolana, Onore, Fino del Monte, Rovetta, Pianico, Sovere, Songavazzo, Cerete, Lovere e, in posizione pi\u00f9 elevata, Bossico.\nLungo la valle si pu\u00f2 notare la presenza di industrializzazione; l'agricoltura e l'allevamento, soprattutto di bovini, sono ancora presenti nei bei prati verdeggianti della valle e resistono all'azione industriale. Il torrente \u00e8 anche notevolmente sfruttato per uso idroelettrico. Discreto \u00e8 anche l'apporto del turismo."}
{"id": "876882", "revid": "287204", "url": "https://it.wikipedia.org/wiki?curid=876882", "title": "Jasmine", "text": ""}
{"id": "876883", "revid": "2039709", "url": "https://it.wikipedia.org/wiki?curid=876883", "title": "Mao Zedong", "text": "Sotto la sua guida, il partito comunista sal\u00ec al governo cinese a seguito della vittoria nella guerra civile e della fondazione della Repubblica Popolare Cinese, di cui dal 1949 fu presidente. Durante la guida della Cina svilupp\u00f2 un marxismo-leninismo \"sinizzato\", noto come maoismo, collettivizzando l'agricoltura con il cosiddetto grande balzo in avanti. Il presidente cinese fu anche promotore di un'alleanza (che in seguito ruppe negli anni cinquanta) con l'Unione Sovietica e lanci\u00f2 la cosiddetta grande rivoluzione culturale. Mao viene comunemente chiamato Presidente Mao (). All'apice del suo culto della personalit\u00e0 Mao era comunemente noto in Cina come il \"quattro volte grande\": \"Grande Maestro, Grande Capo, Grande Comandante Supremo, Grande Timoniere\" ().\nDal 1949 al 1953, Mao lanci\u00f2 la riforma agraria cinese (e le conseguenti uccisioni di massa di proprietari terrieri), la campagna per la soppressione dei controrivoluzionari (e dei lavori forzati; vedi \"laogai\"), e la campagne dei tre anti e dei cinque anti. Le campagne politiche hanno provocato la morte di milioni di cinesi. Allo stesso tempo, Mao ha contribuito a implementare l'economia pianificata e pubblicare la prima Costituzione cinese nel 1954. Dal 1955 al 1959, Mao lanci\u00f2 il Movimento Sufan e la campagna anti-destra, durante la quale furono perseguitati almeno centinaia di migliaia di intellettuali e dissidenti politici, trasformando la Cina in uno stato monopartitico sotto il Partito Comunista Cinese. Nel 1958, Mao lanci\u00f2 il \"Grande balzo in avanti\", che port\u00f2 alla grande carestia cinese (la pi\u00f9 grande carestia della storia umana), durante la quale morirono in modo anomalo 15-55 milioni di persone.\nNel 1963 lanci\u00f2 il Movimento di Educazione Socialista e nel 1966 la Rivoluzione culturale, durante la quale milioni di persone morirono a causa di massacri, persecuzioni e torture. Decine di milioni di persone sono state perseguitate durante la Rivoluzione Culturale, mentre un gran numero di siti culturali e religiosi sono stati distrutti dalle Guardie Rosse. Sotto il regime di Mao si stima che a causa della sua politica morirono tra i 40 e i 80 milioni di cinesi. Durante il governo di Mao, la popolazione cinese \u00e8 aumentata da circa 550 a 900 milioni, a causa dell'aumento dell'aspettativa di vita e del fatto che il governo cinese non ha attuato rigorosamente la sua politica di pianificazione familiare. Inoltre, dal 1949 nei successivi trent'anni, il tasso di alfabetizzazione \u00e8 passato dal 20% a oltre il 65% e notevolmente migliorata la condizione femminile.\nA Mao vengono attribuiti la creazione di una Cina unificata e libera dalla dominazione straniera. Durante l'era di Mao Zedong, la Cina faceva parte della scissione sino-sovietica, della guerra sino-indiana, della guerra del Vietnam e dell'ascesa dei Khmer rossi. Ha anche inviato truppe per aiutare la Corea del Nord durante la guerra di Corea. Nel frattempo, la Cina ha stabilito un legame con gli Stati Uniti e ha ottenuto un seggio ufficiale alle Nazioni Unite.\nBiografia.\nMao Zedong nacque nel villaggio di Shaoshan, pi\u00f9 precisamente nella contea di Xiangtan (\u6e58\u6f6d\u7e23), provincia di Hunan, da una famiglia di coltivatori agricoli moderatamente agiata. I suoi antenati erano migrati nel villaggio dalla provincia di Jiangxi durante l'epoca della dinastia Ming e si erano sempre dedicati all'agricoltura. Ebbe due fratelli minori, Zemin e Zetan. All'et\u00e0 di quattordici anni fu costretto dal padre a sposare Luo Shi (\u7f85\u6c0f), una ragazza pi\u00f9 grande di lui di qualche anno.\nTale matrimonio non \u00e8 mai stato accettato da Mao, che sostenne di non aver mai dormito con la ragazza, rifiutando di riconoscerla come moglie. Durante la rivoluzione del 1911 prest\u00f2 servizio nell'esercito provinciale di Hunan. Negli anni dieci Mao ritorn\u00f2 a scuola, dove divenne un sostenitore della forma fisica e dell'azione collettiva; in questo periodo si avvicin\u00f2 inoltre alle idee anarchiche leggendo scritti di diversi esponenti anarchici, principalmente Bakunin e Kropotkin. Fu colpito particolarmente da quest'ultimo per la sua volont\u00e0 di abolire la differenza tra lavoro manuale e lavoro intellettuale (come Bakunin e Marx), tra citt\u00e0 e campagna. Il concetto di mutuo soccorso, molto presente nel pensiero del filosofo, e lo scopo di creare un'utopia anarchica basata su collaborazione pacifica eserciteranno una grande influenza su Mao: nel 1918 era stato questo ideale anarchico a farlo partecipare al lavoro nella societ\u00e0 di studi dello Hunan.\nDopo essersi diplomato alla scuola normale di Changsha nel 1918 viaggi\u00f2 verso Pechino con il suo insegnante delle superiori e suo futuro suocero, il professor Yang Changji (\u6768\u660c\u6d4e), durante il movimento del 4 maggio 1919, quando Yang tenne delle lezioni all'Universit\u00e0 di Pechino. Seguendo le sue raccomandazioni Mao lavor\u00f2 sotto Li Dazhao, direttore della biblioteca universitaria, e presenzi\u00f2 ai discorsi di Chen Duxiu.\nMentre lavorava per la biblioteca dell'universit\u00e0 come assistente Mao acquis\u00ec la passione per la lettura e per i libri, mantenuta negli anni successivi. Sempre a Pechino spos\u00f2 Yang Kaihui, una studentessa universitaria e figlia di Yang Changji, dalla quale ebbe due figli, Mao Anying e Mao Anqing. Il matrimonio dur\u00f2 poco, perch\u00e9 nel 1930 Yang venne imprigionata e uccisa dalle truppe di Chiang Kai-shek.\nInvece di trasferirsi all'estero come molti dei suoi connazionali radicali, pass\u00f2 l'inizio degli anni venti viaggiando attraverso la Cina per poi infine fare ritorno nello Hunan, dove guid\u00f2 le azioni collettive per i diritti dei lavoratori. Nel luglio 1921 partecip\u00f2 al primo congresso del Partito Comunista Cinese a Shanghai e due anni dopo venne eletto nel comitato centrale del partito nel corso del terzo congresso.\nDurante il primo fronte unito Kuomintang-PCC Mao venne nominato direttore dell'Istituto di addestramento dei contadini del Kuomintang (il Partito Nazionalista Cinese) e all'inizio del 1927 venne inviato nella provincia di Hunan per relazionare sulle recenti sollevazioni contadine avvenute alla luce della Spedizione del Nord. La relazione che redasse da questa indagine \u00e8 considerata il primo importante lavoro della teoria maoista: \"Rapporto sull'inchiesta condotta nello Hunan a proposito del movimento contadino\". Fu anche la prima di tre analisi dettagliate delle condizioni economiche e della distribuzione delle ricchezze nelle campagne.\nIdee politiche.\nDurante questo periodo Mao svilupp\u00f2 gran parte delle sue teorie politiche. In campo filosofico le sue idee hanno avuto un enorme impatto su generazioni di cinesi e hanno influenzato significativamente il resto del mondo. Un concetto molto importante era la sua visione dei contadini come sorgente della rivoluzione. La teoria marxista-leninista tradizionale aveva considerato i lavoratori dei nuclei urbani come forza motrice della rivoluzione.\nSosteneva quindi che nel caso specifico della Cina era la classe contadina quella dalla quale si sarebbe sviluppata la rivoluzione. Scarseggiando gli operai, la classe proletaria contava soprattutto sui molti contadini insoddisfatti, condizione necessaria per diffondere il comunismo. Mao divise le campagne in quattro classi: proprietari terrieri (non lavoravano le loro terre, ma le affittavano ai lavoratori), contadini ricchi (lavoravano una parte delle loro terre e affittavano l'altra), contadini medi (possedevano solo le terre che lavoravano e non lavoravano altre terre) e contadini poveri (possedevano terre in quantit\u00e0 nulla o insufficiente e lavoravano le terre di altri).\nArricch\u00ec le teorie di Engels e Marx per creare una nuova teoria del materialismo dialettico ateo. Inizialmente applicando la teoria della dialettica ai conflitti del mondo reale e successivamente asserendo che solo la realt\u00e0 empirica del conflitto aveva importanza, Mao svilupp\u00f2 un tipo di teoria dialettica che venne studiata per decenni. \u00c8 comunque difficile determinare la reale validit\u00e0 di questa teoria, poich\u00e9 molte delle analisi fatte su di essa sono state influenzate dall'appartenenza politica. In questo periodo Mao svilupp\u00f2 anche delle idee pi\u00f9 pratiche, come una teoria a tre stadi della guerriglia e il concetto di \"dittatura democratica del popolo\".\nGuerra e rivoluzione.\nMao riusc\u00ec a sfuggire al terrore bianco nella primavera-estate del 1927 e a Changsha guid\u00f2 la sfortunata rivolta del raccolto autunnale. Sopravvisse a malapena a questo rovescio (sfugg\u00ec alle guardie mentre veniva condotto all'esecuzione) e assieme alla sua piccola banda di guerriglieri trov\u00f2 rifugio nelle montagne dello Jinggang, nella Cina sud-orientale dove, dal 1931 al 1934, Mao contribu\u00ec a fondare la Repubblica Sovietica Cinese della quale venne eletto presidente.\nFu in questo periodo che spos\u00f2 He Zizhen, dopo che Yang Kaihui era stata uccisa da forze del Kuomintang. Con l'aiuto di Zhu De costru\u00ec un efficace, seppur modesto, esercito guerrigliero, intraprese esperimenti di riforma rurale e di governo e forn\u00ec rifugio ai comunisti che sfuggivano alle purghe effettuate dalla destra nelle citt\u00e0. Sotto la crescente stretta delle campagne di accerchiamento del Kuomintang ci fu una lotta di potere all'interno della dirigenza comunista.\nMao venne rimosso dalla sua posizione e sostituito da individui (fra cui Zhou Enlai) fedeli alla linea ortodossa sostenuta da Mosca e rappresentata all'interno del Partito Comunista Cinese da un gruppo noto come i \"28 bolscevichi\". Inoltre Chiang Kai-shek, che aveva in precedenza assunto il controllo nominale della Cina, in parte grazie alla Spedizione del Nord, era determinato a eliminare i comunisti;. Per sfuggire alle forze del Kuomintang Mao ed i suoi intrapresero la cosiddetta \"Lunga marcia\", una ritirata dalla provincia dello Jiangxi nel sud-est, verso quella dello Shaanxi nel nord della Cina.\nFu durante questo viaggio, lungo 9.600\u00a0km e durato un anno dall'ottobre 1934 all'ottobre 1935, che Mao emerse come capo dei comunisti cinesi, aiutato dalla conferenza di Zunyi e dalla defezione di Zhou Enlai, alleatosi con lui. Nel dicembre 1935 a Yan'an Mao emise il Manifesto di Wayaobu, con cui venne annunciata l'intenzione da parte del Partito Comunista di creare un Secondo Fronte Unito con il Kuomintang per resistere all'invasione giapponese. Dalla sua base a Yan'an Mao guid\u00f2 quindi la resistenza comunista contro gli invasori nella guerra sino-giapponese (1937-1945). Mao consolid\u00f2 ulteriormente il potere sul Partito Comunista Cinese nel 1942 lanciando la \"Zhengfeng yundong\" (\u6574\u98ce\u8fd0\u52a8, o campagna di rettifica, contro i rivali interni, come Wang Ming, Wang Shiwei e Ding Ling.\nSempre a Yan'an divorzi\u00f2 da He Zizhen, in cura a Mosca per ferite di guerra, e spos\u00f2 l'attrice Lan Ping, che sarebbe divenuta nota con il nome di Jiang Qing. Durante la guerra sino-giapponese le strategie di Mao venivano avversate da Chiang Kai-shek, dagli Stati Uniti e da Mosca, la quale vedeva in Chiang Kai-shek il garante dei propri interessi in Cina. Gli Stati Uniti consideravano lo stesso Chiang come un importante alleato, in grado di aiutarli ad abbreviare la guerra impegnando i giapponesi in Cina.\nPer contro Chiang cercava di costruire l'Esercito della Repubblica di Cina, in funzione del futuro conflitto con i comunisti di Mao, dopo la fine della seconda guerra mondiale. Questo fatto non venne ben compreso dagli Stati Uniti che continuarono comunque a fornire preziosi armamenti al Kuomintang. Secondo una diversa interpretazione Chiang fu fedele alla tradizione cinese di unificare militarmente e politicamente la Cina prima di combattere gli invasori esterni, che avversava non meno di Mao. Dopo la seconda guerra mondiale gli Stati Uniti continuarono ad appoggiare Chiang, ora apertamente schierato contro l'Esercito di Liberazione Popolare guidato da Mao nella guerra civile per il controllo della Cina, come parte della loro politica di contenimento e sconfitta del \"comunismo mondiale\".\nL'appoggio dell'Unione Sovietica \u00e8 dubbio: da un lato continu\u00f2 a mantenere ambasciatori e agenti presso il Kuomintang, dall'altro aiut\u00f2 Mao a impadronirsi degli armamenti giapponesi in Manciuria. Il 21 gennaio 1949 le forze del Kuomintang soffrirono enormi perdite contro l'Armata Rossa di Mao. Dieci giorni dopo, le truppe di Mao entrano a Pechino senza nemmeno dover combattere. All'alba del 10 dicembre 1949 l'esercito comunista cinse d'assedio Chengdu, l'ultima citt\u00e0 controllata dal Kuomintang nella Cina continentale, e quello stesso giorno Chiang fu costretto a trovare rifugio sull'Isola di Taiwan.\nAlla guida della Cina.\nDurante la guerra civile i comunisti, dopo aver sconfitto i nazionalisti del Kuomintang, fondarono la Repubblica Popolare Cinese il 1\u00ba ottobre 1949. Fu il culmine di oltre due decenni di lotta popolare diretta dal Partito Comunista. Dal 1954 al 1959 Mao fu presidente della Repubblica Popolare Cinese e del Partito Comunista Cinese. Prese residenza a Zhongnanhai, un complesso vicino alla Citt\u00e0 Proibita di Pechino, nel quale decise la costruzione di una piscina al coperto e di altri edifici. Secondo testimonianze del dottor Li Zhisui, suo medico personale, Mao lavorava alacremente mentre era a letto o dal bordo di una piscina. Il libro di Li, \"The Life of Chairman Mao\", ha suscitato molte polemiche.\nIl 21 dicembre 1949, in occasione del settantesimo compleanno di Stalin, Mao si rec\u00f2 a Mosca nel primo viaggio all'estero della sua vita, ma l'accoglienza fu negativa: Stalin vedeva in Mao un antagonista nella guida dei regimi comunisti e non accolse nessuna delle richieste di restituzione dei territori cinesi occupati dagli zar. Ottenne solo un modesto prestito di 300 milioni di dollari in cinque anni e un accordo di collaborazione economica e militare.\nRiforma agraria e primo piano quinquennale.\nA seguito del consolidamento del potere Mao avvi\u00f2 una fase di collettivizzazione rapida e forzata, che dur\u00f2 all'incirca fino al 1958. Il Partito Comunista Cinese introdusse un controllo dei prezzi riuscendo, con ampio successo, a spezzare la spirale inflazionistica della precedente Repubblica di Cina e realizzando una semplificazione della scrittura cinese che mirava ad aumentare l'alfabetizzazione. Le terre vennero espropriate a grandi e piccoli proprietari terrieri e collettivizzate a favore delle masse di contadini nullatenenti. Vennero inoltre intrapresi progetti di industrializzazione su grande scala, che avrebbero dovuto contribuire alla costruzione di una moderna infrastruttura nazionale.\nTra il 1950 e il 1952 un numero elevatissimo di proprietari terrieri venne di fatto sterminato; si trattava di grandi possidenti, ma anche e soprattutto di piccoli contadini proprietari; ancora oggi il numero delle vittime \u00e8 contestato: Mao, autore della politica di sterminio, li quantificava in almeno 800.000, ma secondo gli storici esso va da alcuni milioni a diverse decine di milioni. Durante questo periodo la Cina sostenne incrementi annui del prodotto interno lordo dal 4 al 9%, oltre a un drastico miglioramento degli indicatori della qualit\u00e0 della vita, quali aspettativa di vita e alfabetizzazione. Tuttavia, considerando l'incremento demografico superiore al 2%, l'effettivo tasso di crescita non \u00e8 affatto eccezionale. Il Partito Comunista Cinese adott\u00f2 inoltre delle politiche intese a promuovere la scienza, i diritti delle donne e delle minoranze, combattendo al tempo stesso l'uso di droghe e la prostituzione.\nIn questo periodo vennero portati avanti programmi quali la \"campagna dei cento fiori\", nel quale Mao indic\u00f2 la sua volont\u00e0 di prendere in considerazione opinioni differenti su come doveva essere governata la Cina. Data loro la possibilit\u00e0 di esprimersi, molti cinesi iniziarono a opporsi al Partito Comunista Cinese e a metterne in discussione la \"leadership\". Questo venne inizialmente tollerato e addirittura incoraggiato, poich\u00e9 si pensava che la critica costruttiva sarebbe stata di beneficio al partito. Dopo pochi mesi il governo di Mao ribalt\u00f2 per\u00f2 la sua politica: fece bloccare la campagna e inizi\u00f2 una battaglia contro il nazionalismo. L'incarico di questa offensiva venne affidato a quello che venne successivamente chiamato \"movimento anti-destra\", ferocemente repressivo non solo delle idee nazionalistiche, ma anche di quelle liberali e socialdemocratiche.\nGrande balzo in avanti.\nNel 1958 Mao lanci\u00f2 il \"grande balzo in avanti\", un piano inteso come modello alternativo per la crescita economica, il quale contraddiceva il modello sovietico basato sull'industria pesante che veniva sostenuto da altri all'interno del Partito Comunista Cinese. In base a questo programma economico l'agricoltura cinese sarebbe stata collettivizzata e sarebbe stata incentivata la piccola industria rurale a base collettivista; l'intenzione era cio\u00e8 di compiere una rapidissima industrializzazione del Paese convertendo i contadini in operai. Nel mezzo del grande balzo Chru\u0161\u010d\u00ebv ritir\u00f2 il supporto tecnico sovietico, non condividendo le idee economiche di Mao.\nIl grande balzo fin\u00ec nel 1961 dopo che la scarsit\u00e0 di generi alimentari afflisse persino la citt\u00e0 natale del presidente, Shaoshan. Sia in Cina sia all'estero il grande balzo in avanti \u00e8 unanimemente riconosciuto come una politica disastrosa che caus\u00f2 la morte di milioni di persone, falciate non solo dalla fame, ma anche dalle operazioni militari poste in essere dall'esercito per controllare le ribellioni dei piccoli proprietari terrieri.\nSecondo il governo cinese morirono 14 milioni di persone nei due anni del grande balzo in avanti, ma al di fuori della Cina tale numero \u00e8 considerato una sottostima e si tende a credere che il totale delle vittime sia di 30 milioni di persone, un numero doppio rispetto alle vittime causate dalla seconda guerra sino-giapponese. Il ritiro del supporto sovietico, le dispute sui confini e sulla gestione del blocco marxista, nonch\u00e9 altre questioni riguardanti la politica estera, contribuirono alla crisi sino-sovietica negli anni sessanta.\nIn seguito a questi fallimenti altri membri del Partito Comunista Cinese, compresi Liu Shaoqi e Deng Xiaoping, decisero che Mao doveva essere privato del potere reale e rivestire soltanto un ruolo simbolico e cerimoniale. Essi cercarono di emarginare il capo cinese e nel 1959 Liu divenne presidente dello Stato mentre Mao lasci\u00f2 la carica, mantenendo quella di presidente del Partito Comunista Cinese. Jung Chang e Jon Halliday (\"Mao: la storia sconosciuta\") danno per\u00f2 un'interpretazione diversa dei fatti.\nIl grande balzo in avanti aveva l'unico scopo di produrre pi\u00f9 generi alimentari per poterli scambiare con l'Unione Sovietica in cambio di tecnologia e \"know-how\", in funzione della costruzione della bomba atomica (fatta scoppiare in Cina per la prima volta nel 1964). Non fu fatto nulla per favorire un'effettiva maggiore produzione agricola e vennero invece incentivate le espropriazioni e i sequestri, tanto che i contadini che sopravvissero lo fecero mangiando le foglie degli alberi e addirittura le cortecce.\nRivoluzione culturale.\nCome reazione alla perdita di potere politico Mao rispose a Liu e Deng lanciando nel 1966 la Grande rivoluzione culturale, nella quale la gerarchia comunista venne scavalcata, affidando il potere direttamente alle Guardie Rosse, gruppi di giovani, spesso adolescenti, autorizzati a formare propri tribunali. La rivoluzione port\u00f2 alla distruzione di molto del patrimonio culturale cinese, ivi compresi migliaia di antichi monumenti, a torto ritenuti retaggio della \"borghesia\" e all'imprigionamento di un gran numero di dissidenti, oltre ad altri sconvolgimenti sociali. Fu durante questo periodo che Mao scelse Lin Biao come suo successore, ma questi tent\u00f2 un colpo di Stato militare nel 1971, fallito anche a causa della sua morte in un incidente aereo. Da quel momento in poi Mao perse fiducia in molti dei vertici del Partito Comunista Cinese.\nLa rivoluzione culturale ebbe un grande impatto sulla Cina: tuttavia Mao, che temeva la degenerazione del movimento, defin\u00ec chiusa questa stagione nell'aprile del 1969 durante il IX congresso del Partito Comunista Cinese (anche se la storia ufficiale della Repubblica Popolare Cinese ne indica la fine nel 1976, alla morte di Mao).\nUltimi anni e successione.\nNegli ultimi anni della sua vita Mao dovette affrontare una salute in declino a causa della malattia di Parkinson o, secondo Li Zhisui, di un'altra malattia neuro-motoria (probabilmente una malattia del motoneurone, come la sclerosi laterale amiotrofica, mentre altri hanno parlato di sifilide), oltre ai danni polmonari causati dal fumo e ai problemi cardiaci; e rimase passivo rispetto alla politica, mentre diverse fazioni del Partito Comunista Cinese si mobilitavano nella lotta per il potere in previsione della sua morte.\nQuando Mao non pot\u00e9 pi\u00f9 nuotare la piscina coperta che aveva a Zhongnanhai venne convertita, sempre secondo Li Zhisui, in un grande salone di accoglienza. Durante questo decennio venne creato attorno a Mao un culto della personalit\u00e0 nel quale la sua immagine veniva mostrata ovunque e le sue citazioni venivano inserite in grassetto o in caratteri rossi anche nelle pubblicazioni pi\u00f9 mondane. Ormai stanco e malato, Mao inizi\u00f2 una politica di avvicinamento all'Occidente che ebbe come risultati l'ingresso della Cina nell'ONU (1971) e la visita ufficiale nel 1972 del presidente Richard Nixon a Pechino.\nIn seguito agli accordi SALT I dello stesso anno inizi\u00f2 anche un disgelo tra Mao e Leonid Bre\u017enev: anche se non risolta definitivamente, la questione dei confini russo-cinesi non fu pi\u00f9 un motivo di scontro tra le due superpotenze.\nIl 2 settembre 1976 Mao si sent\u00ec male per una crisi respiratoria e venne trasferito all'ospedale 202 di Pechino. Il 5 settembre le sue condizioni erano critiche e il primo ministro Hua Guofeng richiam\u00f2 Jiang Qing a Pechino per assistere suo marito. Jiang assistette lungamente Mao, apparentemente arrivando quasi a impazzire di dolore. La mattina dell'8 settembre, notando che egli dormiva sempre sul fianco sinistro, chiese ai medici di spostarlo di schiena; essi obiettarono che egli poteva respirare solo stando sul fianco sinistro, ma Jiang volle spostarlo ugualmente. La respirazione di Mao si arrest\u00f2 e i medici dovettero ricorrere a un respiratore. Nel giorno successivo il presidente del Partito Comunista Cinese era gi\u00e0 cerebralmente morto e il governo decise di rimuovere il sistema di supporto vitale. Mao mor\u00ec il 9 settembre 1976: dopo i funerali (con la partecipazione di circa un milione di persone) la salma venne esposta per otto giorni in piazza Tienanmen.\nDopo la morte di Mao si svolse una lotta per il controllo del potere in Cina. Da una parte c'era la sinistra della Banda dei Quattro, tra cui la vedova del presidente, che voleva proseguire la politica di mobilitazione delle masse rivoluzionarie; dall'altra la destra, che consisteva di due gruppi: i restaurazionisti guidati da Hua Guofeng, che sostenevano il ritorno a una pianificazione centralizzata in stile sovietico; e i riformatori, guidati da Deng Xiaoping, che volevano una revisione dell'economia cinese, basata su politiche pragmatiche, nonch\u00e9 la de-enfatizzazione del ruolo dell'ideologia nel determinare le regole politiche ed economiche. Dopo l'arresto della Banda dei Quattro e l'iniziale dominio di Hua (che fino al 1980 sarebbe stato capo del governo e fino al 1981 guid\u00f2 il Partito Comunista Cinese), questa lotta fu vinta da Deng, il quale introdusse riforme economiche in stile capitalista che si sono rivelate di ampio successo, aiutando la Cina a sostenere il pi\u00f9 alto tasso di crescita economica del mondo negli ultimi due decenni.\nEredit\u00e0.\nLe sue teorie militari e le sue idee filosofiche sono riassunte nelle \"Citazioni del presidente Mao Tse-tung\" (note in occidente come il \"Libretto rosso\") e nelle \"Opere scelte di Mao Tse-tung\". Numerosi manifesti e componimenti musicali dell'epoca citavano Mao come \"un sole rosso al centro dei nostri cuori\" (\u6211\u4eec\u5fc3\u4e2d\u7684\u7ea2\u592a\u9633) e un \"salvatore del popolo\" (\u4eba\u6c11\u7684\u5927\u6551\u661f).\nL'eredit\u00e0 di Mao ha prodotto un grande quantitativo di controversie, incentrate in particolar modo sui fallimenti del grande balzo in avanti e sui disastri della rivoluzione culturale. Il punto di vista ufficiale della Repubblica Popolare Cinese \u00e8 che Mao fu un grande capo rivoluzionario, anche se commise gravi errori nell'ultima parte della sua vita. Secondo Deng Xiaoping Mao fu \"70% buono e 30% cattivo\" (ma non si specifica, intenzionalmente, quali furono), e i suoi \"contributi sono importanti e i suoi errori secondari\".\nMolti, compreso il Partito Comunista Cinese, ritengono Mao largamente responsabile per il grande balzo in avanti e per la rivoluzione culturale, entrambe ampiamente ritenute un disastro economico e politico. Altri critici di Mao lo incolpano per non aver incoraggiato il controllo delle nascite e per aver creato il balzo demografico a cui i successivi capi cinesi risposero adottando la politica del figlio unico.\n e variano da 20 a 80 milioni: comprendono da 2 a 5 milioni di contadini durante il terrore della riforma agraria nel 1951-1952, da 20 a 40 milioni per la carestia del 1959, alcuni milioni per i \"laogai\" e da 1 a 3 milioni per la rivoluzione culturale.\nSono controversi i giudizi di colpa, negligenza e responsabilit\u00e0 rispetto alla carestia del 1959-1961: alcuni autori (Jung Chang, John Halliday \"Mao: la storia sconosciuta\", 2005) sostengono che sia stata causata volontariamente da Mao vendendo una quantit\u00e0 di derrate alimentari insostenibile per il Paese all'Unione Sovietica in cambio di tecnologia militare nucleare.\nLa maggior parte degli storici e lo stesso governo cinese sostengono comunque che la principale causa non furono i disastri naturali, ma la politica del grande balzo in avanti (vedi cause della carestia).\nSebbene la democratica India sotto la spinta dell'opinione pubblica abbia risposto in modo relativamente efficiente alle carestie evitando tragedie di portata paragonabile a quelle cinesi (causate da errori diretti o indiretti del regime), non ha saputo ridurre il tasso di mortalit\u00e0 come invece ha fatto la Cina nello stesso periodo. Gli autori immaginano una situazione del tutto ipotetica in cui l'India fosse stata in grado di attuare le stesse riforme ottenendo la stessa riduzione di mortalit\u00e0: in tal caso stimano che in India sarebbero morte circa 100 milioni di persone in meno. Tuttavia un ragionamento analogo pu\u00f2 portare a considerare che la politica maoista che favor\u00ec le nascite ha portato la popolazione cinese a raddoppiare dal 1949 al 1982, causando pesanti ripercussioni anche a lungo termine.\nL'ideologia del maoismo ha influenzato molti comunisti in tutto il mondo, compresi i movimenti rivoluzionari del terzo mondo, come i Khmer rossi in Cambogia, Sendero Luminoso in Per\u00f9, il movimento rivoluzionario del Nepal e persino il Partito Comunista Rivoluzionario degli Stati Uniti. Ironicamente la Cina si \u00e8 distanziata nettamente dal maoismo fin dalla morte di Mao e molte delle persone al di fuori della Cina che si descrivono come maoiste considerano le riforme di Deng Xiaoping come un tradimento dell'eredit\u00e0 di Mao.\nNella Cina continentale molte persone considerano ancora Mao come un eroe nella prima met\u00e0 della sua vita, ma sostengono che divenne un mostro dopo aver ottenuto il potere. In particolare Mao viene criticato per aver creato un culto della personalit\u00e0. In un'epoca dove la crescita economica ha provocato l'aumento della corruzione in Cina A met\u00e0 degli anni novanta il ritratto di Mao inizi\u00f2 a comparire su tutti i nuovi renminbi, la valuta della Repubblica Popolare Cinese. La scelta era concepita principalmente come misura anti-contraffazione, poich\u00e9 il volto di Mao \u00e8 ampiamente conosciuto, al contrario delle figure generiche che comparivano sulle vecchie banconote.\nVita privata.\nPoche fonti accademiche discutono della vita privata di Mao, che era mantenuta nel totale segreto al tempo del suo regime. Dopo la sua morte il suo medico personale Li Zhisui pubblic\u00f2 le sue memorie col titolo \"La vita privata del Presidente Mao\", nel quale afferma che Mao fumava moltissime sigarette, si faceva molto raramente il bagno e non si lavava mai i denti, passava molto tempo a letto, era dipendente dai barbiturici e aveva un folto gruppo di compagne sessuali da cui aveva contratto malattie veneree.\nIl suo nome cinese di cortesia era originariamente \"Y\u01d2ngzh\u012b\" (\u8a60\u829d), ma quello pubblicamente noto fu \"R\u00f9nzh\u012b\" (\u6f64\u829d; in cinese semplificato \u6da6\u829d).\nFamiglia.\nMogli: \nParenti:\nFratelli e sorelle:\nFigli:\nOpere.\nMao \u00e8 accreditato come autore delle \"Citazioni del presidente Mao Tse-tung\", note in occidente come \"Libretto rosso\": si tratta di una collezione di estratti dai suoi discorsi e articoli. Mao scrisse diversi altri trattati filosofici sia prima sia dopo aver assunto il potere. Questi comprendono:\nMao scrisse poesie, principalmente in forma \"ci\". I suoi meriti letterari sono difficili da valutare alla luce del controverso status politico dell'autore e sono tenuti in considerazione pi\u00f9 in Cina che all'estero.\nTra i contributi principali di Mao Zedong che hanno formato e diffuso il Mao-pensiero, sono da ricordare i \u8001\u4e09\u7bc7 (lao san pian) o \"i tre vecchi articoli\", cos\u00ec intitolati:\n\"Servire il popolo\" \u00e8 tratto dal discorso pronunciato da Mao Zedong alla cerimonia in memoria del compagno Zhang Side, una delle guardie del Comitato Centrale del Partito comunista cinese.\n\"In memoria di Bethune\" \u00e8 stato scritto per il \"Volume in memoria di Norman Bethune\" pubblicato del 1940 dal Dipartimento politico e dal Dipartimento d igiene dell'Ottava armata di strada.\n\"Il vecchio scemo rimuove le montagne\" \u00e8 tratto dal discorso di Mao Zedong a conclusione del settimo congresso del Partito comunista cinese.\nSostenitori.\nMolti tra gli intellettuali di sinistra, soprattutto nel periodo della rivoluzione culturale (apice del culto della personalit\u00e0 di Mao e coevo al movimento del 1968), sostennero con convinzione l'ideologia maoista.\nCritici.\nTra i critici del pensiero e dell'operato di Mao si annoverano Jasper Becker, Jung Chang, Harry Wu e Zhang Xianliang.\nCitazioni nelle arti e nella cultura di massa.\nLa definizione di rivoluzione dal \"Libretto rosso\" compare all'inizio del film di Sergio Leone \"Gi\u00f9 la testa\", appena prima dei titoli iniziali. Per la sua figura di rivoluzionario \u00e8 citato anche nella canzone \"Revolution\" dei Beatles. Mao \u00e8 infine raffigurato in vari ritratti policromi in stile pop art di Andy Warhol."}
{"id": "876884", "revid": "110157", "url": "https://it.wikipedia.org/wiki?curid=876884", "title": "La Feuill\u00e9e", "text": "La Feuill\u00e9e \u00e8 un comune francese di 682 abitanti situato nel dipartimento del Finist\u00e8re nella regione della Bretagna."}
{"id": "876889", "revid": "767487", "url": "https://it.wikipedia.org/wiki?curid=876889", "title": "Contrattura", "text": "La contrattura \u00e8 un prestiramento del muscolo con successivo indurimento che avviene in genere perch\u00e9 l'azione meccanica del muscolo \u00e8 sfuggita al controllo del sistema nervoso centrale (SNC). Quando si fa un movimento non programmato il muscolo meccanicamente risponde ma si indurisce, il neurone non trasmette e le fibre si tirano o si torcono.\n\u00c8 la meno grave tra le lesioni muscolari acute, in quanto non si ha lesione delle fibre muscolari."}
{"id": "876905", "revid": "123738339", "url": "https://it.wikipedia.org/wiki?curid=876905", "title": "Giovanni Baviera", "text": "Biografia.\nNacque a Modica, allora capoluogo di Sottointendenza in provincia di Siracusa, nel 1875. A Berlino studi\u00f2, conobbe e frequent\u00f2 Theodor Mommsen, e a Pisa fu allievo di Filippo Serafini.\nOttenne le libere docenze in Storia del diritto romano nel 1900, di Istituzioni di diritto romano nel 1902 e dall'anno accademico 1902-1903 l'Universit\u00e0 di Palermo gli confer\u00ec l'insegnamento di Storia del diritto romano. Tra il 1912 e il 1926 insegn\u00f2 inoltre all'universit\u00e0 di Pisa e poi a Napoli, che lasci\u00f2 in seguito a persecuzioni politiche subite in quanto antifascista.\nNel 1919 fu eletto alla Camera dei deputati, e riconfermato nel 1921 dove oper\u00f2, dopo la marcia su Roma, conformemente ai suoi principi liberali opponendosi, per quanto possibile, al regime fascista. Rest\u00f2 parlamentare fino al 1924.\nAmico di Benedetto Croce, anche al suo ritorno a Palermo sub\u00ec restrizioni da parte del regime fascista ma, alla Liberazione e dopo un'attivit\u00e0 politica anche clandestina, fu nominato all'unanimit\u00e0 dai suoi colleghi Rettore dell'Universit\u00e0 di Palermo, carica che ricopr\u00ec dal 1943 al 1950. Nel 1945 fu membro della Consulta regionale siciliana.\nMassone, membro del Grande Oriente d'Italia, raggiunse il 33\u00ba grado del Rito scozzese antico ed accettato e fu membro del suo Supremo Consiglio, dal quale si dimise nel 1925..\nMor\u00ec a Palermo nel 1963."}
{"id": "876954", "revid": "1793900", "url": "https://it.wikipedia.org/wiki?curid=876954", "title": "Contea di Montgomery (New York)", "text": "Montgomery \u00e8 una contea dell'area centro-orientale dello Stato di New York negli Stati Uniti.\nGeografia fisica.\nLa contea a nord confina con la contea di Fulton, a est con la contea Saratoga e di Schenectady, a sud con la contea di Schoharie, a sud-ovest con la contea di Otsego ed a ovest con la contea di Herkimer.\nIl territorio \u00e8 prevalentemente pianeggiante e corrisponde in larga parte alla valle del fiume Mohawk che scorre da ovest a est. Il Mohawk riceve da sud lo \"Schoharie Creek\".\nIl canale Erie scorre da ovest a est parallelo al corso del Mohawk.\nIl capoluogo di contea \u00e8 Fonda e la citt\u00e0 pi\u00f9 popolosa \u00e8 Amsterdam entrambe poste sul fiume Mohawk.\nStoria.\nI primi abitanti del territorio della contea furono gli indiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea \u00e8 stata istituita nel 1772 e nel 1778 ha assunto il nome da Richard Montgomery, generale dell'esercito coloniale, che perse la vita nel 1775 nel corso della battaglia per la conquista di Qu\u00e9bec. La contea era molto pi\u00f9 estesa di quella attuale. Nel 1791 ne fu separato il territorio con il quale furono istituite le contee di Herkimer, Otsego e Tioga.\nNel 1802 ne venne separato una parte del territorio che avrebbe costituito la contea di St. Lawrence. Nel 1816 ne venne separato il territorio della contea di Hamilton ed infine nel 1838 ne fu separato il territorio che avrebbe costituito la contea di Fulton."}
{"id": "877014", "revid": "729019", "url": "https://it.wikipedia.org/wiki?curid=877014", "title": "Pluto Records", "text": "La Pluto Records \u00e8 un'etichetta indipendente nata nel 1999.\n\u00c8 di propriet\u00e0 di Brian Cobbel ed ha sede vicino a Dallas, Texas. Principalmente \u00e8 conosciuta per pubblicazioni punk, metal e punk-hardcore, \u00e8 stata la prima etichetta di gruppi come As I Lay Dying, HORSE the band, Luti-Kriss e molti altri.\nI primi hanno pubblicato per la Pluto Records il loro debut album Beneath the Encasing of Ashes e lo split album con gli American Tragedy, attualmente sono sotto contratto con la Metal Blade Records con cui hanno pubblicato altri 2 album.\nGli HORSE the band, che hanno coniato il termine nintendocore per descrivere il loro sound electro.metal, hanno pubblicato il loro debut album, R.Borlax, via Pluto Records nel 2003. Ora sono nel roster della Combat Records e hanno pubblicato il loro secondo album dal titolo The Mechanical Hand nel 2005.\nI Luti-Kriss non sono nient'altro che i Norma Jean prima che cambiassero denominazione, hanno pubblicato il loro debut album per l'etichetta nel 1999 e poi sono passati alla Solidstate Records, successivamente hanno cambiato il nome in Norma Jean per non fare confusione con il nome del rapper Ludacris.\nAttualmente il roster dell'etichetta comprende Bloodjinn, The Jonbenet, Imperial, The Orangeburg Massacre, Divide The Day e molti altri."}
{"id": "877024", "revid": "22475", "url": "https://it.wikipedia.org/wiki?curid=877024", "title": "George Catlin", "text": "Catlin \u00e8 stato anche uno scrittore e per pochissimo tempo avvocato, dal 1826 viene eletto Accademico della National Academy e ricever\u00e0 molte commissioni per la realizzazione dapprima di ritratti di scene politiche e personaggi importanti come il governatore De Witt Clinton, per poi dedicarsi sempre a ritrarre scene, oggetti, costumi e personaggi della realt\u00e0 Indiana.\nDal 1830 si trasferisce assieme alla moglie, a St. Louis che sar\u00e0 il punto di partenza di ogni suo futuro viaggio nella \"terra selvaggia\". Qui incontrer\u00e0 il generale e grande esploratore William Clark che assieme a Meriwether Lewis lo precedettero nei viaggi e scoperta della grande pianura indiana e delle sue genti.\nViaggi.\nProprio nell'ufficio di Clark avr\u00e0 le prime occasioni di ritrarre gli indiani che vengono a fargli visita.\nIl suo primo viaggio lo vide con il generale Clark nel 1830 verso Fort Crawford e Prairie du Chien, nell'alto Missouri per firmare un trattato con Iowa, Sioux, Missouri, Omaha e Sauk e Fox.\nDopo due anni, il 26 marzo 1832, comincer\u00e0 la vera spedizione di Catlin nei territori dei nativi a bordo del battello a vapore \"Yellowstone\" da St. Louis alla bocca dello Yellowstone. In questo viaggio si ferma a Fort Union per un mese e ha l'occasione di dipingere le trib\u00f9 Piedi Neri, Crow, Assiniboin e Cree stanziate attorno al forte.\nNel viaggio di ritorno dopo duecento miglia si ferma a Fort Clark nel villaggio dei Mandan (attuale citt\u00e0 di Bismarck, capitale del Dakota del Nord) e qui rimarr\u00e0 abbastanza da poter annotare ogni curiosit\u00e0 e aspetto della loro vita nei minimi particolari. Sar\u00e0 il primo uomo bianco ad assistere alla Danza del Sole. Dopo una sosta a Fort Leavenworth torna a St. Louis.\nNel 1833 un quotidiano di Pittsburgh pubblicizza la prima mostra di opere di Catlin di ritratti indiani.\nNel 1834 partecipa in Florida alla spedizione dei dragoni verso i Comanche e i Pawnee Pict, e qui ha l'occasione di assistere e riportare il gioco della palla dei Choctaw. Dopo aver rischiato la vita a causa di un'epidemia Catlin ritorna da solo a St. Louis.\nNel 1834 si trova a Fort Snelling tra indiani Dakota, Ojibwa e Sauk e Fox, e conosce il maggiore di origine italiane Lawrence Tagliaferro con il quale organizza una festa indiana per il 4 luglio.\nMostre.\nNel 1835 Catlin rientra assieme alla moglie a Buffalo dove viene organizzata la prima mostra di quadri veramente importante che riscuote grande curiosit\u00e0 e successo tra i civili.\nFinalmente il 23 settembre 1837 apre il suo museo \"Indian Gallery\" pieno di reperti e ritratti di scene di caccia al bisonte, panorami di villaggi indiani, cerimonie e danze religiose ripresi durante i suoi viaggi.\nNonostante ci\u00f2 la realt\u00e0 di ci\u00f2 che Catlin presenta dell'Indiano viene vista un po' falsata poich\u00e9 la propaganda dei bianchi ha sempre presentato gli Indiani come selvaggi ridotti allo stato di animali, mentre il suo lavoro \u00e8 stato sorretto dalla volont\u00e0 di capire e portare la verit\u00e0 al di fuori della frontiera.\nIl 6 ottobre la mostra chiude e riapre tre giorni dopo allo \"Stuyvesant Institute\" a Broadway, l'interesse rimane molto alto grazie al fatto che alla mostra saranno presenti anche un gruppo di Indiani Sauk e Fox, tra cui Volpe che Corre (Kee-o-kuk).\nOrmai il suo sussidio deriva dalle entrate delle mostre e come il pubblico diminuisce cambia piazza, la sua speranza \u00e8 di far acquistare la sua collezione al Governo degli Stati Uniti ma in poco tempo il suo sogno naufraga.\nDopo una viaggio in Inghilterra nel 1838 torna e riapre la mostra a New York ma ormai, seppur con la difesa di molti giornali, \u00e8 tutto iniutile, il pubblico non sembra pi\u00f9 avere interesse per quei selvaggi.\nDecide cos\u00ec nel 1840 di aprire la mostra a Londra dove, grazie all'appoggio di Murray, Master of Her Majesty's Household e la presenza di illustri personaggi quali il duca di Cambridge, il duca di Wellington, il vescovo di Londra e cos\u00ec via, riscuote un successo clamoroso.\nL'anno seguente grazie all'aiuto della regina Vittoria riesce a pubblicare le sue Lettere \"Letters and Notes on the Manners, Customs and Condition of the North American Indians. In two volumes, with four hundred illustrations\". \u00c8 il momento di gloria di Catlin, ha la critica dalla sua parte, porta un gruppo di Indiani alla presenza della regina Vittoria, e organizza scene di cerimonie e danze da riproporre nelle sue mostre.\nSvanito anche qui l'interesse, e con la morte della moglie Clara, Catlin si ritrova a Parigi, dal Re del Belgio Leopoldo I e a girare tra America, Francia e Inghilterra a riproporre le sue opere fino al 1851.\nPerseguitato dai creditori si ritira a Bruxelles dove dipinge e scrive, poi nel 1870 torna a New York, dopo una mostra non molto fortunata Catlin si ammala e muore il 23 dicembre di due anni dopo.\nL'eredit\u00e0.\nL'eredit\u00e0 lasciata da questo grande esploratore armato di pennello e animato dalla verit\u00e0, conta centinaia di ritratti di scene di vita Indiana e dei pi\u00f9 famosi capi Indiani esistenti a quell'epoca, di 58 Lettere da lui scritte nelle quali racconta con fedelt\u00e0 assoluta le sue avventure durante i suoi anni di esplorazione, e di innumerevoli oggetti di uso quotidiano della vita Indiana tra copricapi, vesti, tamburi, culle, e molto altro.\nOltre a ci\u00f2 Catlin aveva anche una vena di geologia che lo portava durante i suoi viaggi a raccogliere e catalogare molte pietre, rocce e minerali che raccoglieva. A lui solo tra i bianchi, fu concesso dagli indiani di recarsi alle alture donde essi estraevano la rara pietra rossa con cui facevano i calumet. Il materiale, molto raro in natura, \u00e8 da allora chiamato Catlinite.\nLa sua collezione di quadri si trova ora allo Smithsonian Institute, Washington D.C.; al Joslyn Art Museum, Omaha, Nebraska; al Gilcrease Institute, Tulse, Oklahoma, e all'American Museum of Natural History, New York."}
{"id": "877026", "revid": "27723", "url": "https://it.wikipedia.org/wiki?curid=877026", "title": "Misano Gera d'Adda", "text": ""}
{"id": "877027", "revid": "465169", "url": "https://it.wikipedia.org/wiki?curid=877027", "title": "Federica Rotolo", "text": ""}
{"id": "877069", "revid": "1305772", "url": "https://it.wikipedia.org/wiki?curid=877069", "title": "RUA", "text": ""}
{"id": "877073", "revid": "1543377", "url": "https://it.wikipedia.org/wiki?curid=877073", "title": "Colonna sonora di Nikita", "text": "Una parte delle canzoni che accompagnano il telefilm \"Nikita\", sono suddivise nelle musiche composte appositamente da Sean Callery per il telefilm, CD messo in commercio nel 2001, nella sigla composta da Mark Snow e nell'album musicale ufficiale della serie che \u00e8 stato pubblicato da TVT Records nel giugno del 1998. \nUn'ulteriore collezione estesa, suddivisa in tre CD, tratta sempre dall'album musicale ufficiale pubblicato da TVT Records, \u00e8 stata poi realizzata nel 2001 a beneficio dei \"fan\" della serie che cos\u00ec hanno avuto l'opportunit\u00e0 di ascoltare per intero anche altre musiche utilizzate in \"La Femme Nikita\" ma che non erano state incluse nell'album ufficiale.\n\"La Femme Nikita album ufficiale\".\nTitolo originale \"La Femme Nikita Soundtrack\"\nSean Callery album \"La Femme Nikita\".\nTitolo originale \"La Femme Nikita: the original score by Sean Callery\"\n\"La Femme Nikita album collezione estesa\".\nTitolo originale \"The La Femme Nikita Extended Soundtrack Album Collection\""}
{"id": "877075", "revid": "1534511", "url": "https://it.wikipedia.org/wiki?curid=877075", "title": "Neumark", "text": "La Neumark, anche conosciuta come Nuova Marca o Brandeburgo orientale (), \u00e8 stata una regione storica tedesca a est del fiume Oder. Oggi fa parte della Polonia.\nIl Margraviato del Brandeburgo acquis\u00ec il territorio orientale che sarebbe divenuto la Neumark durante il Basso Medioevo. Come Brandeburgo-K\u00fcstrin, la Neumark fu uno stato indipendente del Sacro Romano Impero dal 1535 al 1571, quando ritorn\u00f2 agli Elettori del Brandeburgo. Divenne parte del Regno di Prussia nel 1701 e dell'Impero tedesco nel 1871.\nLa maggior parte della Neumark fu trasferita dalla Germania alla Polonia nel 1945 e la popolazione tedesca espulsa fu sostituita con polacchi. La maggioranza del territorio polacco oggi fa parte del Voivodato di Lubusz, mentre le citt\u00e0 settentrionali di Choszczno (Arnswalde), My\u015blib\u00f3rz (Soldin), e Chojna (K\u00f6nigsberg in der Neumark) sono nel voivodato della Pomerania Occidentale.\nPosizione.\nLa Neumark confinava a ovest e a sud con l'Oder, a nord con la Pomerania e a est con la Polonia (in seguito con la Posnania). I fiumi Warta e Note\u0107, con le loro regioni paludose dominavano il paesaggio della regione. All'epoca della massima estensione della Neumark (la fine del XVII secolo) la regione includeva i distretti (\"kreis\") e le citt\u00e0 di K\u00f6nigsberg in der Neumark (Chojna), Soldin (My\u015blib\u00f3rz), Landsberg an der Warthe (Gorz\u00f3w), Friedeberg (Strzelce), Arnswalde (Choszczno), Dramburg (Drawsko), Schivelbein (\u015awidwin), e Crossen an der Oder (Krosno).\nStoria.\nPeriodo pre-migrazioni.\nPrima del periodo delle migrazioni, la regione che si sarebbe chiamata Neumark era abitata dalle trib\u00f9 germaniche dei Burgundi e Rugi. In seguito le trib\u00f9 slave occidentali migrarono nella regione dalla loro zona originaria a est dell'attuale Minsk, prendendo il posto dei Germani che si erano spostati a ovest, invadendo parti dell'Impero romano.\nMedioevo.\nLa regione fu sotto il dominio del Regno di Polonia durante il X secolo con il dominio di Mieszko I e Boleslao I, duchi di Polonia. Il territorio della futura Neumark fu incorporato nella Terra di Lebus e fu popolato dai polacchi dall'inizio del XIII secolo. All'inizio del terzo decennio del XIII secolo i coloni che parlavano il basso tedesco provenienti dal Sacro Romano Impero iniziarono a stabilirsi a nord e a sud della Warta e del Note\u0107, su iniziativa dei signori polacchi e pomerani (\"Ostsiedlung\"). I signori invitarono membri dei Cavalieri Templari e del Cavalieri Ospitalieri a stabilire dei monasteri, intorno ai quali iniziarono a svilupparsi alcune frazioni. Per fortificare i confini pomerani e polacchi, i duchi costruirono castelli al nord, intorno ai quali si svilupparono insediamenti umani.\nIl margraviato ascaniano del Brandeburgo, iniziando con Alberto l'Orso, aspirava a estendere il dominio a est dell'Oder. Conquist\u00f2 una zona a est del fiume nel 1242 e nel 1252 il Margraviato del Brandeburgo e l'Arcidiocesi del Magdeburgo acquistarono la Terra di Lebus. Nel 1253 fondarono Francoforte sull'Oder, come punto di inizio per l'espansione verso est. Con l'acquisto delle terre, promesse di matrimonio e servizi alla dinastia Piast della Polonia, gli Ascani estesero il loro territorio a est fino al fiume Drawa e a nord fino al Pars\u0119ta. Per togliersi l'aggravio del mantenimento della fortezza, il duca Przemys\u0142 I della Grande Polonia assegn\u00f2 il castello al Margravio Conrad, come dote per la figlia Konstancja. Per salvaguardare la regione, il Margravio Giovanni I fond\u00f2 la citt\u00e0 di Landsberg an der Warthe nel 1257. I Cavalieri Templari vendettero Soldin agli Ascani nel 1261, e la citt\u00e0 inizi\u00f2 a diventare il centro della regione.\nMolti dei coloni che s'insediarono nei nuovi territori orientali del Brandeburgo giungevano dal Brandeburgo o dall'Altmark (\"Antica Marca\"). Diversamente dal resto del Brandeburgo, dove gli Ascani sistemavano i cavalieri nelle frazioni, i margravi iniziarono a costruire castelli nelle terre a est dell'Oder per difendersi dalla Polonia. Gli abitanti slavi della regione furono gradualmente germanizzati. Siccome la nuova \"Terra trans Oderam\" era un'estensione del Margravato del Brandeburgo, divenne conosciuta come Neumark (\"Nuova Marca\") dopo la fine del XV secolo.\nCon l'estinzione degli Ascani nel 1320, l'interesse del Brandeburgo nella Neumark diminu\u00ec. N\u00e9 i margravi del Wittelsbach (1323-1373) n\u00e9 la dinastia del Lussemburgo si occuparono dello sviluppo dei territori pi\u00f9 a est. Il vuoto politico permise alla Polonia di riaffermare la propria influenza sull'area, mentre i baroni terrorizzavano la popolazione.\nCavalieri Teutonici.\nLa Neumark pass\u00f2 sotto il controllo dei Cavalieri Teutonici nel 1429, ma dopo la loro sconfitta nella Battaglia di Grunwald, il futuro Gran Maestro Michael K\u00fcchmeister von Sternberg utilizz\u00f2 la Neumark come luogo di esercitazione per eserciti mercenari tedeschi e ungheresi, che poi scagli\u00f2 contro le forze del re Ladislao II di Polonia, permettendo all'Ordine di conquistare gran parte del suo territorio con la Pace di Toru\u0144.\nLa cattiva amministrazione dei Cavalieri fece s\u00ec che la Neumark fosse restituita al Brandeburgo nel 1454, sotto il comando di Federico II della dinastia Hohenzollern. Dopo che la riacquisizione della Neumark fu completata nel 1463 per 40.000 fiorini, la regione appartenne al Brandeburgo per i successivi secoli. Federico II lasci\u00f2 scritto che \"la Neumark avrebbe costituito parte del Brandeburgo e non avrebbe dovuto essere ceduta a coloro che non parlano la lingua tedesca\".\nBrandeburgo-K\u00fcstrin.\nDopo la morte dell'Elettore Gioacchino I nel 1535, il territorio del Brandeburgo a ovest dell'Oder (la Kurmark) and\u00f2 al figlio maggiore Gioacchino II, mentre la Neumark fu ereditata dal figlio minore Giovanni. Quest'ultimo inizi\u00f2 a governare la regione come entit\u00e0 indipendente e consolid\u00f2 il suo dominio. Sostenitore entusiasta della riforma protestante, Giovanni riusc\u00ec a convertire la Neumark al luteranesimo e a confiscare le propriet\u00e0 della Chiesa. Visse frugalmente e acquis\u00ec ricchezze attraverso l'usura e compagnie mercenarie.\nLa divisione del Brandeburgo caus\u00f2 guerre per i commerci tra i fratelli, anche se entrambi si misero d'accordo sull'organizzazione di Stettino.\nNel 1548 l'amministrazione di Giovanni fu spostata da Soldin a K\u00fcstrin. Con la morte dei fratelli nel 1571, la Neumark si riun\u00ec alla Kurmark con il figlio di Gioacchino II, Giovanni Giorgio.\nBrandeburgo-Prussia.\nNel 1618 il Brandeburgo orientale divenne parte del Brandeburgo-Prussia dopo la successione degli elettori del Ducato di Prussia. Durante la guerra dei trent'anni (1618-1648) la Neumark fu rastrellata sia dalle truppe svedesi che da quelle del Sacro Romano Impero, che incendiarono anche le citt\u00e0, mentre le epidemie di peste del 1626 e del 1631 uccisero gran parte della popolazione. Mentre era occupata dalle truppe svedesi, la regione dovette contribuire con 60.000 talleri e 10.000 \"Wispel\" di segale.\nRegno di Prussia.\nDopo la creazione del Regno di Prussia nel 1701, la situazione della Neumark inizi\u00f2 a migliorare. Il re Federico I diede origine a nuova ondate di colonizzatori. Molti dei nuovi insediati erano francesi ugonotti, obbligati a scappare dalle persecuzioni religiose in Francia. Anche l'industria tessile inizi\u00f2 a svilupparsi nella Neumark; la guerra dei sette anni caus\u00f2 la regressione della regione, in quanto furono richiesti alti contributi dalla popolazione per lo sforzo bellico, e inoltre la Neumark fu il luogo in cui si svolsero molte battaglie, come quella di Kunersdorf. Con il re Federico II aument\u00f2 la richiesta di terre e la consolidazione economica.\nLa riorganizzazione della Prussia dopo i cambiamenti territoriali risultati dal Congresso di Vienna del 1815 cambiarono la composizione politica della Neumark. I distretti di Dramburg e Schivelbein e la parte settentrionale dell'Arnswald, con la citt\u00e0 di N\u00f6renberg furono trasferite alla Provincia di Pomerania; la parte restante del territorio della Neumark fu incorporata del nuovo \"Regierungsbezirk\" di Francoforte sull'Oder.\nGermania.\nCon la creazione dell'Impero tedesco guidato dalla Prussia nel 1871, la Neumark divenne parte di uno stato tedesco unitario assieme al resto del Brandeburgo. Nella Repubblica di Weimar, all'Assemblea Nazionale del 1\u00ba novembre 1919, la maggioranza della regione vot\u00f2 per il Partito Socialdemocratico, mentre la maggior parte della popolazione della Neumark vot\u00f2 il Partito Popolare Nazionale Tedesco alle elezioni del Reichstag il 20 maggio 1928, con un piccolo gruppo di sostenitori del SPD. Nel voto per il Reichstag del dicembre 1924, 1.900 su 570.000 voti andarono al Partito dei Contadini polacchi (nel 1925 la Neumark aveva 2.500 abitanti di madrelingua polacca).\nQuando la provincia di Poznan-Prussia occidentale fu sciolta nel 1938, la Neumark si espanse per includere i circondari di Schwerin e Meseritz, anche se quelli di Arnswalde e Friedeberg furono trasferiti alla Pomerania. Nel censimento del 1939 la Neumark aveva una popolazione di 645.000 abitanti, inclusi 3.000 non tedeschi. Il dialetto parlato nella maggior parte del territorio era il Neum\u00e4rkisch, una variazione del dialetto basso tedesco orientale del Brandeburgo.\nInfrastrutture prima del 1945.\nLa regione della Neumark era sempre stata basata sull'agricoltura e sulle attivit\u00e0 forestali. Le citt\u00e0 di media grandezza erano perlopi\u00f9 \"Ackerb\u00fcrgerst\u00e4dte\", o citt\u00e0-fattorie. L'industria tessile divenne importante nel XIX secolo. Con la costruzione delle strade moderne, la Fernverkehrstra\u00dfe 1 (un'arteria che corre da Berlino a K\u00f6nigsberg), e la Preu\u00dfische Ostbahn (Ferrovia della Prussia orientale), la Neumark inizi\u00f2 anche a sviluppare la propria industria. Alcuni sviluppi furono volti ai bisogni agricoli, e furono concentrati intorno alle citt\u00e0 di Landsberg e K\u00fcstrin, e il Neumark non divenne industrializzato o densamente popolato come altre aree della Germania, come la Ruhr, la Sassonia, o l'Alta Slesia.\nSeconda guerra mondiale.\nVerso la fine della seconda guerra mondiale, l'Armata Rossa sovietica raggiunge la Neumark alla fine di gennaio 1945. Siccome l'Armata era avanzata rapidamente, la popolazione civile della regione aveva sofferto molto per la guerra e l'occupazione delle truppe, non essendo stata in grado di fuggire in tempo. Pi\u00f9 di 40.000 abitanti della Neumark morirono in battaglia da soldati.\nSiccome la Neumark giaceva a est della Linea Oder-Nei\u00dfe, che formava in confine tra il territorio controllato dai tedeschi e quello della Repubblica Popolare Polacca, la regione fu posta sotto amministrazione della Polonia dopo la Conferenza di Potsdam. I tedeschi rimasti nella zona furono espulsi e le loro terre furono confiscate, secondo il decreto del governo polacco del marzo 1946. Una piccola parte della popolazione tedesca, perlopi\u00f9 tecnici delle compagnie idriche, poterono rimanere e furono autorizzati a emigrare in Germania negli anni cinquanta. Vecchie statistiche indicano che della popolazione prebellica di 645.000 individui, solo 5.000 rimasero nel distretto nel 1950. Oltre ai 40.000 abitanti morti in battaglia, 395.000 scapparono nella Germania Ovest o nella Germania Est, e 208.000 morirono, scomparvero o furono assassinati durante le espulsioni da parte dell'esercito polacco e sovietico.\nPolonia.\nLa Linea Oder-Neisse che delimitava la Germania e la Polonia separ\u00f2 diverse localit\u00e0 trasformandole in citt\u00e0 divise:\nPer sostituire la popolazione tedesca espulsa, l'ex Neumark fu abitata per circa il 66% da polacchi provenienti dalla Polonia centrale e per circa il 33% da polacchi e Ucraini dalle aree polacche annesse dall'Unione Sovietica. Dal 1975 al 1998 l'ex territorio della Neumark fu diviso tra i Voivodati di Gorz\u00f3w Wielkopolski e di Zielona G\u00f3ra, con una piccola parte intorno a Chojna nel Voivodato di Stettino. Con la riorganizzazione dei voivodati polacchi del 1\u00ba gennaio 1999, quasi tutta la Neumark appartiene oggi al Voivodato di Lubusz."}
{"id": "877080", "revid": "74173", "url": "https://it.wikipedia.org/wiki?curid=877080", "title": "Brandeburgo orientale", "text": ""}
{"id": "877093", "revid": "287204", "url": "https://it.wikipedia.org/wiki?curid=877093", "title": "Top down", "text": ""}
{"id": "877097", "revid": "72396", "url": "https://it.wikipedia.org/wiki?curid=877097", "title": "Top-down", "text": ""}
{"id": "877100", "revid": "287204", "url": "https://it.wikipedia.org/wiki?curid=877100", "title": "Bottom up", "text": ""}
{"id": "877103", "revid": "72396", "url": "https://it.wikipedia.org/wiki?curid=877103", "title": "Bottom-up", "text": ""}
{"id": "877105", "revid": "12582", "url": "https://it.wikipedia.org/wiki?curid=877105", "title": "Limba sarda", "text": ""}
{"id": "877108", "revid": "1226", "url": "https://it.wikipedia.org/wiki?curid=877108", "title": "Jasmin", "text": ""}
{"id": "877113", "revid": "1226", "url": "https://it.wikipedia.org/wiki?curid=877113", "title": "Jessamine", "text": ""}
{"id": "877129", "revid": "1684799", "url": "https://it.wikipedia.org/wiki?curid=877129", "title": "Yasmin", "text": ""}
{"id": "877132", "revid": "339392", "url": "https://it.wikipedia.org/wiki?curid=877132", "title": "Scg", "text": ""}
{"id": "877165", "revid": "110157", "url": "https://it.wikipedia.org/wiki?curid=877165", "title": "Annone (figlio di Bomilcare)", "text": "Era figlio di Bomilcare, che era stato un Suffeta di Cartagine.\nBiografia.\nAnnone condusse le forze mobili cartaginesi attraversando il fiume Rodano e attaccando i Galli alle spalle mentre Annibale combatteva di fronte allo schieramento nemico, nella parte opposta della riva, nel 218 a.C. Mentre si stava preparando ad attraversare il fiume con barche o zattere, Annibale mand\u00f2 Annone su un monte con un piccolo esercito, formato da fanteria leggera e cavalli; Annone trov\u00f2 un guado adatto all'attraversamento, pass\u00f2 dalla parte opposta del fiume e prese posizione dietro i Galli. Segnal\u00f2 la sua posizione ad Annibale usando il fumo. L'illustre generale cartaginese fece avanzare le barche, attaccando i Galli che erano costretti a mantenere le proprie posizioni, in un luogo non adatto all'attraversamento. Annone lanci\u00f2 il suo attacco alle spalle dei nemici e non appena Annibale raggiunse la riva opposta, l'esercito gallico rimase sorprendendo ed accerchiato completamente.\nNella battaglia di Canne Annone fu a capo della cavalleria Numida nella parte nord dell'esercito cartaginese. Asdrubale invece condusse la cavalleria spagnola e celtica nella parte sud dello schieramento, vicino al fiume \"Aufidus\" (Ofanto); quest'ultimo aveva circa 6.500 cavalieri, mentre Annone 3.500 unit\u00e0 numide. Asdrubale e Annone furono in grado di sconfiggere agevolmente la cavalleria romana; mentre Asdrubale con la cavalleria pesante attaccava alle spalle le legioni romane completando la manovra d'accerchiamento di Annibale, Annone si gett\u00f2 con la cavalleria numida all'inseguimento dei resti della cavalleria romana.\nAnnibale, giunto a Capua dopo la battaglia di Canne, aveva inviato nel Bruzio il suo luogotenente Annone per occupare quel territorio strategico; i Bruzi si sollevarono a favore dei cartaginesi ma le citt\u00e0 greche della Magna Grecia, tradizionali rivali di Cartagine, fecero opposizione; in particolare le fazioni aristocratiche rimasero legate all'alleanza con Roma. Annone nel 215 a.C. riusc\u00ec a conquistare Locri e Crotone dove furono concentrati i Bruzi, mentre Locri divenne il porto dove avrebbero dovuto affluire i rinforzi che Annibale si attendeva dalla madrepatria. E cos\u00ec tutta la Calabria pass\u00f2 dalla parte di Cartagine, ad eccezione di \"Rhegium\" (Reggio Calabria).\nE quando Annibale ricevette una delegazione di Irpini e Sanniti che si lamentavano della mancata protezione contro le incursioni del proconsole romano, Marco Claudio Marcello, il condottiero cartaginese promise che a breve sarebbe intervenuto. Lasciata infatti una piccola guarnigione sul Monte Tifata, con il resto dell'esercito marci\u00f2 in direzione Nola, dove pose gli accampamenti e lo raggiunse Annone con dei rinforzi e gli elefanti. Annibale, dopo la seconda sconfitta rimediata contro Marcello, rimand\u00f2 Annone nel Bruzio, insieme all'armata con cui era venuto, e si diresse verso gli accampamenti invernali in Apulia, ponendo il campo attorno ad Arpi. Annone, intanto, tornato nel \"Bruttium\" riusc\u00ec a occupare Crotone e, dopo la sconfitta di Locri, .\nDurante l'estate del 214 a.C. cerc\u00f2 di unirsi ad Annibale in Campania, ma nei pressi del fiume Calore Irpino, non molto distante da Benevento, il suo esercito venne intercettato dal proconsole Tiberio Sempronio Gracco e dalle sue legioni, formate per la maggior parte da schiavi e prigionieri. Nella battaglia che segu\u00ec, l'esercito di Annone, formato da 17.000 fanti (per lo pi\u00f9 Bruzi e Lucani) e 1.200 cavalieri, venne distrutto. Annone riusc\u00ec a fuggire con soli 2.000 soldati, principalmente cavalieri, verso la Calabria.\nMentre Annibale si trovava ancora nei pressi di Taranto, entrambi i consoli, Q.Fulvio Flacco e Appio Claudio Pulcro, erano nel Sannio, con evidente intenzione di assediare Capua. I Campani, intanto, cominciavano a sentire la fame, come conseguenza di un lungo assedio, in quanto l'esercito romano aveva impedito loro di seminare.\nInviarono allora dei messi ad Annibale per chiedergli di inviare a Capua il frumento necessario dai luoghi pi\u00f9 vicini, prima che giungessero i consoli con i loro eserciti ad occupare i campi e le strade circostanti. Il condottiero cartaginesi ordin\u00f2 ad Annone di recarsi dal Bruzio in Campania con l'esercito, fornendo ai Campani abbondanti scorte di grano. Annone, nel tentativo di evitare le armate consolari, pose gli accampamenti a 3.000 passi (4,5\u00a0km) da \"Beneventum\", ed ordin\u00f2 che il grano, raccolto durante l'estate presso le popolazioni alleate, fosse portato nel suo accampamento sotto la scorta dei suoi soldati. Inform\u00f2 quindi i Campani di tenersi pronti a ritirare il frumento raccolto, dopo aver radunato da tutti i campi circostanti ogni genere di veicoli e bestie da soma."}
{"id": "877219", "revid": "834", "url": "https://it.wikipedia.org/wiki?curid=877219", "title": "Shi", "text": ""}
{"id": "877237", "revid": "100028256", "url": "https://it.wikipedia.org/wiki?curid=877237", "title": "Cognome &amp; nome", "text": "Cognome &amp; nome \u00e8 un programma televisivo italiano settimanale di approfondimento del TG LA7, in onda di sabato alle 20:40 a partire dal 14 ottobre 2006.\nSi tratta di un programma di interviste, in cui quattro protagonisti della politica, dell'economia, della scienza, della cronaca, dello spettacolo o dello sport si raccontano davanti alle telecamere.\nLa caratteristica di \"Cognome &amp; nome\", curato da Paola Palombaro, \u00e8 che nell'intervista non si sente mai la voce del giornalista che fa le domande."}
{"id": "877244", "revid": "587663", "url": "https://it.wikipedia.org/wiki?curid=877244", "title": "SIK", "text": ""}
{"id": "877245", "revid": "1318658", "url": "https://it.wikipedia.org/wiki?curid=877245", "title": "Sir", "text": "Sir () \u00e8 un appellativo onorifico utilizzato in molti paesi anglofoni per rivolgersi a un uomo, solitamente di status sociale o grado militare superiore, senza utilizzare il suo nome di battesimo o cognome. \u00c8 spesso usato nella corrispondenza formale (\"Dear Sir\", \"Right Reverend Sir\").\nNel Regno Unito e nel Commonwealth.\nIn aggiunta all'uso sopra citato, nel Regno Unito e nel Commonwealth delle nazioni, \"Sir\" \u00e8 anche un titolo onorifico che compare davanti al nome di chi \u00e8 cavaliere dell'Ordine della Giarrettiera o del Cardo (o di San Patrizio, oggi quiescente), o baronetto, o Knight Bachelor.\nIl termine equivalente per una donna cavaliere \u00e8 dame. Alla moglie di un cavaliere compete invece l'appellativo di \"lady\".\nMadam.\nL'equivalente femminile di sir \u00e8 madam () o madame ( o ), spesso abbreviati in ma'am (pronunciato in inglese americano e allo stesso modo ma anche e in inglese britannico); il termine sembra essere derivato dal francese \"madame\" (), traducibile in \"mia signora\". \nMiss.\nNel caso di ragazze, giovani donne o di donne non sposate, \u00e8 preferibile l'appellativo di miss (), traducibile in \"signorina\". In Australia, quando ci si rivolge a un'insegnante di scuola superiore, si \u00e8 soliti usare l'appellativo di miss, anche per donne sposate. "}
{"id": "877246", "revid": "110157", "url": "https://it.wikipedia.org/wiki?curid=877246", "title": "Upplands V\u00e4sby (comune)", "text": "Upplands V\u00e4sby \u00e8 un comune svedese di 38.963 abitanti, situato nella contea di Stoccolma. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "877248", "revid": "1924342", "url": "https://it.wikipedia.org/wiki?curid=877248", "title": "Avant que l'ombre...", "text": "Avant que l'ombre... \u00e8 il sesto album studio della cantante francese Myl\u00e8ne Farmer, pubblicato nel 2005 dalla Polydor Records.\nIl disco.\nPubblicato nell'aprile del 2005 a distanza di 6 anni da \"Innamoramento\", \"Avant que l'ombre...\" ci presenta una Myl\u00e8ne Farmer pi\u00f9 misteriosa che mai, che senza alcuna promozione riesce ad entrare direttamente alla prima posizione in Francia con questo album. I testi sono affidati alla cantante, mentre per le musiche c'\u00e8 Laurent Boutonnat (fatta eccezione per \"L'amour n'est rien...\", di cui la Farmer \u00e8 anche compositrice). L'album, molto simile al \"Gourmandises\" della lolita Aliz\u00e9e, ma con tematiche molto pi\u00f9 costruite. Le ispirazioni sono tante: \"Fuck them all\" fa il verso ad \"American Life\" di Madonna, \"Dans les rues de Londres\" \u00e8 una ballata dedicata alla scrittrice Virginia Woolf, \"Q.I\" e \"Porno Graphique\" sono le canzoni os\u00e9 dell'album affiancate a ballate come \"Redonne-moi\" o \"Et pourtant\". Nonostante i singoli estratti dall'album non vendono quanto l'album, ma molti fan rimpiangono ancora la Myl\u00e8ne che ha voglia di stupire con i suoi video e le sue canzoni che in ogni album avevano un genere diverso."}
{"id": "877250", "revid": "669954", "url": "https://it.wikipedia.org/wiki?curid=877250", "title": "Six", "text": ""}
{"id": "877268", "revid": "106554663", "url": "https://it.wikipedia.org/wiki?curid=877268", "title": "Libretto di risparmio", "text": "Il libretto di risparmio (LdR) o deposito a risparmio (DR) \u00e8 un supporto cartaceo fornito dalle banche dopo l'apertura di un deposito a risparmio. Al suo interno vengono riportate tutte le operazioni contabili effettuate dal cliente (prelievi, versamenti) o dalla banca per conto proprio (interessi o spese) o di terzi (accredito della pensione, imposta di bollo).\nDescrizione.\nA differenza di un normale conto corrente, il libretto di risparmio ha una operativit\u00e0 molto limitata. Alcune banche offrono comunque un minimo garantito di servizi, quali l'accredito della pensione o il rilascio di una carta di debito utilizzabile in qualunque sportello bancomat. Sul libretto di risparmio non \u00e8 possibile, mai ed in alcun modo, prelevare pi\u00f9 di quanto versato e quindi avere un saldo in negativo o \"debitore\" (\"andare in rosso\").\nI libretti di risparmio si distinguono tra nominativi e al portatore. I primi sono associati a soggetti (persone fisiche e persone non fisiche) e ammettono la cointestazione di pi\u00f9 soggetti e consentono l'apertura di deleghe, i secondi teoricamente non sono collegati ad uno o pi\u00f9 soggetti e potrebbero quindi essere adoperati da chiunque ne detenga il possesso (dal 4 luglio 2017 viene impedito il rilascio di nuovi libretti al portatore, facendo seguito ad una direttiva del 2015, mentre quelli in essere avranno dovuto esser estinti entro fine 2018); in realt\u00e0 ci\u00f2 non sussiste perch\u00e9 le banche devono identificare e censire il o i soggetti che lo hanno inizialmente acceso ed, ogniqualvolta lo esibisca un soggetto diverso, esso viene identificato e censito come attuale \"portatore\". Per ogni cambio di \"portatore\" il possessore precedente ed il possessore attuale devono presentare alla banca cui \u00e8 stato esibito, entro 30 giorni, una dichiarazione di \"cessione\" firmata sia dal cedente (precedente possessore) che dal cessionario (attuale possessore), a pena per entrambi di sanzione amministrativa da parte del Ministero dell'Economia e delle Finanze. \nPer la normativa primaria di contrasto al riciclaggio i libretti al portatore non possono avere un saldo uguale o superiore a 1.000 euro (D.lgs. 231 del 21 novembre 2007 e s.m.i.). Se la cifra \u00e8 gi\u00e0 stata superata occorre estinguere il conto e passare a libretto nominativo, onde evitare di incorrere in sanzioni da parte del Ministero dell'Economia."}
{"id": "877287", "revid": "767487", "url": "https://it.wikipedia.org/wiki?curid=877287", "title": "Himsa", "text": "Gli Himsa sono stati un gruppo metalcore con influenze thrash metal di Seattle, Washington.\nStoria del gruppo.\nIl nome della band prende ispirazione dal termine in lingua sanscrita \"Ahimsa\", che significa \"non violenza\", da cui togliendo la A iniziale si ottiene \"Himsa\" ossia \"uccidere\" o \"nuocere\".\nLa band \u00e8 nata nel 1998 e l'anno seguente ha pubblicato un EP dal titolo omonimo e un album intitolato \"Ground Breaking Ceremony\", entrambi su marchio Revelation Records.\nNel 2001 pubblica un altro EP (Death is Infinite) e passa alla Prosthetic Records.\nNel 2003 esce il secondo LP dal titolo Counting Tragedy and Disaster, in seguito al quale la band si imbarca in un lungo tour negli Stati Uniti e in altre parti del mondo.\nMet\u00e0 del 2005 viene trascorso in Danimarca per la lavorazione al terzo album che esce l'anno seguente con titolo Hail Horror.\nDopo un tour in Australia nel novembre 2006 insieme a Parkway Drive e Cry Murder la band firma un contratto per la Century Media, etichetta per la quale \u00e8 stato pubblicato \"Summon In Thunder\", nuovo album di studio pubblicato il 18 settembre 2007.\nIl 21 giugno 2008 il gruppo, attraverso il bassista Derek Harn, ha annunciato lo scioglimento."}
{"id": "877289", "revid": "34119", "url": "https://it.wikipedia.org/wiki?curid=877289", "title": "Ser", "text": ""}
{"id": "877320", "revid": "22475", "url": "https://it.wikipedia.org/wiki?curid=877320", "title": "Le mille balle blu", "text": "Le mille balle blu \u00e8 un libro scritto da Peter Gomez e Marco Travaglio, pubblicato da BUR Biblioteca Universale Rizzoli nel 2006. Le vignette sono a cura di Ellekappa.\nIn questa opera gli autori hanno raccolto parte dei detti, contraddetti, bugie, figuracce, promesse, smentite e telefonate segrete di Silvio Berlusconi: dalla \"discesa in campo\" al contratto con gli italiani in casa Vespa, questo libro raccoglie le mille migliori (o peggiori) bugie che Berlusconi ha raccontato nella sua carriera politica e a cui molti italiani hanno creduto. In appendice, gli autori elencano tutte le \"leggi-vergogna\" approvate dal suo governo nel quinquennio 2001-2006: dai condoni alla Giustizia, dalle televisioni al mausoleo finanziario di Arcore. Sono anche presenti le telefonate segrete e sospette con personaggi discutibili della societ\u00e0 italiana.\nGli autori ricordano volentieri ci\u00f2 che di Silvio Berlusconi scrisse Indro Montanelli: \"\u00c8 il bugiardo pi\u00f9 sincero che ci sia, \u00e8 il primo a credere alle proprie menzogne. \u00c8 questo che lo rende cos\u00ec pericoloso. Non ha nessun pudore. Berlusconi non delude mai: quando ti aspetti che dica una scempiaggine, la dice. Ha l'allergia alla verit\u00e0, una voluttuaria e voluttuosa propensione alle menzogne. \"Chiagne e fotte\", dicono a Napoli dei tipi come lui. E si prepara a farlo per cinque anni\"."}
{"id": "877324", "revid": "125069451", "url": "https://it.wikipedia.org/wiki?curid=877324", "title": "Edgardo Gulotta", "text": "Biografia.\nNel 1985 \u00e8 diventato professionista lavorando alla \"Voce Repubblicana\". Nel quotidiano diretto da Giovanni Spadolini e Stefano Folli diventa caporedattore prima di passare nel 1989 a \"TMC\". Nella tv monegasca guida per diversi anni la redazione politica.\nDal 1998 diventa caporedattore del telegiornale. Dal 2001, quando l'emittente diventa LA7, viene promosso vicedirettore. Oltre ad occuparsi di telegiornali e programmi, ha la responsabilit\u00e0 delle attivit\u00e0 giornalistiche multimediali dell'emittente, dalla telefonia mobile al web.\nSi alterna con Enrico Mentana nella conduzione dell'edizione serale del TG 7."}
{"id": "877356", "revid": "767487", "url": "https://it.wikipedia.org/wiki?curid=877356", "title": "Soo (Giappone)", "text": "Soo \u00e8 una citt\u00e0 del Giappone situata nella prefettura di Kagoshima.\nLa citt\u00e0 \u00e8 nata il 1\u00ba luglio 2005 dall'unione di Osumi, Sueyoshi e Takarabe."}
{"id": "877384", "revid": "1005847", "url": "https://it.wikipedia.org/wiki?curid=877384", "title": "Quota 90", "text": "Quota 90 era un'espressione - creata da Benito Mussolini - per indicare il progetto di rivalutazione della lira italiana volta a raggiungere il cambio di 90 lire per una sterlina inglese. La proposta fu lanciata durante il Discorso di Pesaro nel 1926.\nDescrizione.\nIl contesto storico.\nLa lira italiana, gi\u00e0 malconcia per l'inflazione del dopoguerra, aveva subito alcune svalutazioni dopo il 1924. All'inizio del 1925 il Regno Unito decide il ritorno alla parit\u00e0 fissa della Sterlina con l'oro: questo costringe i suoi partner commerciali ad avviare politiche deflazionistiche, pena la svalutazione delle loro monete. In luglio la quotazione del dollaro era arrivata a 23 lire, quella della sterlina a 120 lire. Dopo solo undici mesi, nel giugno del 1926, il dollaro era salito a 31,60 lire e la sterlina a 153,68;\nLa realizzazione.\nNel 1926 l'attenzione del ministro Giuseppe Volpi (che aveva appena sostituito Alberto de' Stefani) si concentr\u00f2 sui problemi di svalutazione che avevano afflitto la moneta nazionale, deprezzandone il valore di circa il 20% rispetto al periodo antecedente la Grande Guerra. In quel momento il cambio era di 153 lire per una sterlina e l'obiettivo di raggiungere \"Quota 90\", promosso da Mussolini durante il discorso di Pesaro del 18 agosto 1926, sembr\u00f2 subito azzardato.\nMa dall'opera di risanamento della Lira dipendeva l'esito delle trattative avviate con Washington per ottenere prestiti utili al risanamento della situazione finanziaria italiana. La situazione era complicata anche da problemi internazionali: scisso da tempo il cordone ombelicale con la finanza tedesca, si stava esaurendo anche l'apporto degli investitori francesi. Gi\u00e0 da qualche anno si erano creati motivi di tensione: da una parte Mussolini temeva che un'intesa con Parigi potesse irritare i britannici e che l'egemonia francese potesse ostacolare i piani di espansione nel Mediterraneo. A loro volta i francesi mostravano molto pi\u00f9 interesse a riallacciare i rapporti con l'industria tedesca.\nL'uomo chiamato a compimento del progetto e dell'operazione di rivalutazione della lira fu Giuseppe Volpi, che dal 1925 al 1928 fu ministro delle finanze. La politica adottata da Volpi scart\u00f2 la possibilit\u00e0 di far ricorso ad inasprimenti finanziari, puntando piuttosto sulla riduzione della domanda interna, la restrizione del credito e l'abbassamento dei salari. Il regime voleva evitare di trovarsi nella stessa situazione avutasi in Germania all'indomani del crollo del marco nel 1923. Inoltre il regime intendeva assicurarsi in questo modo i consensi della piccola e media borghesia, che riusc\u00ec in effetti a migliorare almeno in parte il proprio potere d'acquisto.\nI provvedimenti decisi dal governo operarono per un calo delle importazioni. Venne lanciata la battaglia del grano ed il pane doveva essere d'un tipo unico, con la farina abburattata con un tasso dall'80% all'85%; la benzina doveva essere miscelata con alcool ricavato con gli scarti della viticoltura; la siderurgia doveva impiegare, di preferenza, minerali italiani; i giornali, per risparmiare cellulosa, dovevano diminuire a sei le loro pagine. Assieme alle molte misure economiche vi fu il \"prestito del Littorio\", propagandato con tutti i mezzi. Il risultato fu soddisfacente: 3 miliardi e 150 milioni.\nI risultati e le conseguenze.\nAlla fine di giugno del 1927 il dollaro arriv\u00f2 a 18,15 e la sterlina a 88,09: valori che oscilleranno, ma che consentiranno di poter affermare di aver raggiunto \"quota 90\" (vale a dire una sterlina per 90 lire), indicata da Mussolini come l'obiettivo da perseguire. La riduzione dei salari \u00e8 sancita, in ottobre dal 10% al 20%. Da alcune parti, tuttavia, si lamenta che la discesa dei prezzi non \u00e8 cos\u00ec pronta come quella dei salari; tuttavia, la lira ritorn\u00f2 all'interno del Gold Exchange Standard.\nLe ripercussioni furono differenti per i vari settori. A subire i colpi pi\u00f9 gravi della politica deflattiva furono soprattutto l'edilizia e le piccole imprese produttrici di beni di consumo, mentre continu\u00f2 la tendenza espansiva nell'ambito della grande industria. Implicazione immediata della rivalutazione della moneta \u00e8 la riduzione dei prezzi e dei salari, causata dalla scarsa circolazione del denaro che provoc\u00f2 una temporanea stagnazione della produzione. \nLe reazioni.\nLa stabilizzazione della lira a quota 90 suscit\u00f2 reazioni contrastanti negli ambienti industriali. La Confindustria si era dichiarata pi\u00f9 volte a favore di una stabilizzazione della moneta, ma lo stesso Volpi desiderava un allineamento ad una quota pi\u00f9 bassa (100-110 Lire per sterlina), mentre i principali consorzi industriali (ad esempio la FIAT) avrebbero optato per una Lira a quota 120, nel timore che una lira pi\u00f9 forte avrebbe potuto danneggiare le esportazioni.\nLa stampa al riguardo non fu sempre unanime, su \"Critica fascista\":\nScrive, in giugno, il \"Corriere della Sera\": "}
{"id": "877400", "revid": "1869172", "url": "https://it.wikipedia.org/wiki?curid=877400", "title": "Srj", "text": ""}
{"id": "877435", "revid": "91533", "url": "https://it.wikipedia.org/wiki?curid=877435", "title": "Inciucio (saggio)", "text": "Inciucio \u00e8 un libro scritto da Peter Gomez e Marco Travaglio, pubblicato da BUR Biblioteca Universale Rizzoli nel 2005.\nIn questa opera gli autori raccontano di come attraverso l'inciucio le forze politiche italiane, apparentemente avversarie, si sarebbero spartite tra di loro le authority e la Rai, e quali movimenti si sono avuti all'interno di due noti quotidiani italiani, l'Unit\u00e0 e il Corriere della Sera.\nPrefazione.\nSecondo la prefazione di Giorgio Bocca: \nIl catalogo dell'inciucio vizi e tentazioni a sinistra.\nSecondo quando racconta il libro il termine inciucio sta ad indicare una stagione politica di accordi sottobanco tra centrodestra e centrosinistra in cui in palio vi \u00e8 il governo consociativo del paese in modo da assicurare ad entrambe le parti un potere immune da controlli e regole.\nTipico esempio sono le dimissioni forzate di Furio Colombo da L'Unit\u00e0, la dichiarazione di D'Alema che la Fininvest rappresenta un patrimonio da difendere (nel senso da mantenere cos\u00ec com'\u00e8), la pubblica dichiarazione di Violante alla Camera dell'accordo con Letta e Berlusconi di non toccare le televisioni di quest'ultimo nonostante la sentenza della Corte Costituzionale, ecc."}
{"id": "877460", "revid": "49009", "url": "https://it.wikipedia.org/wiki?curid=877460", "title": "Barclays Bank", "text": ""}
{"id": "877499", "revid": "729019", "url": "https://it.wikipedia.org/wiki?curid=877499", "title": "Battaglia di Gerba", "text": "La battaglia di Gerba fu una battaglia navale combattuta nel 1560 nei pressi dell'isola di Djerba tra l'Impero ottomano e un'alleanza composta da Repubblica di Genova, Repubblica di Venezia, Spagna, Stato Pontificio e Ducato di Savoia.\nPremessa.\nLe armate navali turche verso gli anni sessanta del Cinquecento erano forti dell'eredit\u00e0 delle imprese del Barbarossa, dell'abilit\u00e0 del suo successore, Dragut, delle ampie possibilit\u00e0 di mezzi loro fornite dal sultano.\nIn tutta la prima met\u00e0 degli anni 1560 moltiplicarono capillarmente gli attacchi ai litorali cristiani; da queste azioni matur\u00f2 un'unit\u00e0 di intesa tra i capi corsari diretta ad una serie di attacchi alle maggiori isole mediterranee e ad un'eventuale avanzata del proprio fronte; il perimetro costiero devastato dai Turco-barbareschi si allung\u00f2 a Spagna, Sicilia, Sardegna, sino a Cadice sull'Atlantico.\nIn certi anni la Catalogna e il Levante impoveriti da questi attacchi erano minacciati dalla carestia. Filippo II, neo-incoronato sovrano di Spagna, conclusa la pace di Cateau Cambresis con la Francia, volle debellare i Turco-Barbareschi. Era avvantaggiato dal fatto che Solimano, vecchio, impegnato nelle rivalit\u00e0 tra i figli, desiderava la pace e non poteva contare sulla flotta francese, alleata con l'Empia Alleanza ma neutrale per la pace con la Spagna.\nFerdinando volle occupare Tripoli; favorevoli all'impresa erano Juan de la Cerda, duca di Medinaceli, vicer\u00e9 di Sicilia, e il Gran Maestro dell'Ordine di Malta, Jean de la Valette, che sperava di riprendere Tripoli, tolta ai Cavalieri di Malta da Dragut nel 1551. Dal 1557 Torgut era divenuto bey di Tripoli, aveva abbandonato la guerra da corsa per succedere al Barbarossa come \"kapudan pasci\u00e0\" (ammiraglio del sultano).\nPer sconfiggerlo Filippo II avvi\u00f2 per sei mesi i preparativi all'impresa: riun\u00ec forze italiane, spagnole, tedesche, a Genova e Napoli, form\u00f2 l'armata con un centinaio di navi (53 galee secondo alcune versioni; 80 navi e 12.000 uomini da sbarco secondo altre), pose al comando il duca di Medina Celi.\nBattaglia.\nSia Filippo II che Juan de la Cerda quarto Duca di Medinaceli, non valutarono i rischi di una spedizione nella brutta stagione. La partenza fu difficile; cinque partenze furono ricondotte dai venti avversi in porto. L'armata rimase sei settimane a Malta, dove morirono 2.000 uomini di malattia: poi conobbe traversie, epidemie, ammutinamenti. L'attacco a sorpresa era impossibile essendo Uluch Al\u00ec (Occhial\u00ec) venuto a conoscenza dei dettagli della spedizione.\nI Turchi avevano armato una flotta forse di 250 navi; Medinaceli pens\u00f2 opportuno fortificarsi nell'isola di Gerba realizzando qui una base da cui attaccare Tripoli.\nAll'inizio del marzo 1560 si impossess\u00f2 dell'isola e cominci\u00f2 a costruirvi una fortezza. Attendendo rinforzi dalla Sicilia credeva che le galee ottomane arrivassero a giugno. Esse invece arrivarono tra la met\u00e0 e il 20 di maggio, con un viaggio di soli venti giorni da Istanbul a Gerba.\nI capitani si consultarono, Scipione Doria propose la battaglia utilizzando le batterie di terra; Gianandrea Doria e l'Orsini, comandante delle navi pontificie, optarono per levare le ancore e fuggire; prevalse quest'ultimo parere.\nComandante della flotta turca era Piale Pasci\u00e0, ungherese e figlio di un ciabattino, sottratto alla famiglia in tenera et\u00e0, durante la prima campagna ungherese di Solimano: era stato trovato, pare, dai cani del sultano in un fosso, nudo ed abbandonato, e, portato al sultano, era stato educato militarmente. Elevato di grado, aveva ricevuto in moglie una figlia di Selim II. Non aveva molta esperienza sul mare, ma a Gerba sconfisse la disastrata armata del duca di Medinaceli.\nIl duca di Medinaceli aveva 45 galee e 35 navi, in parte nel porto, in parte poco fuori; la sua flotta si sband\u00f2, gli equipaggi vennero presi da panico, saltarono sulle scialuppe senza che i capi potessero trattenerli. Le navi si diedero alla fuga, in parte verso Gerba e in parte verso il mare, ma col vento stretto. Nel caos le galee erano salpate in disordine, e le navi a vela erano respinte sulla costa dal vento. Piale Pasci\u00e0 affond\u00f2 20 galee, 27 navi da carico, 18.000 soldati annegarono o furono uccisi dai Turchi. Si salvarono 17 legni e ne vennero affondati o presi dai Turchi 36.\nNella battaglia, Flaminio Orsini si sacrific\u00f2 per far fuggire ai suoi; caduto prigioniero di Piale, gli venne mozzata la testa; gli equipaggi del papa furono in parte massacrati, in parte ridotti in schiavit\u00f9. Rimasero 2.000 uomini rifugiati nella neo-costruita fortezza a Gerba, circondati da 14.000 Turchi che la bombardavano senza sosta. Dalla Spagna si pens\u00f2 di soccorrerli, poi Filippo II opt\u00f2 per una diversione; ma saputo che il duca di Medina Celi, dato per morto o prigioniero, era vivo e libero, dimentic\u00f2 la guarnigione assediata a Gerba. I Turchi si impadronirono dei pozzi che alimentavano la fortezza, ed essa capitol\u00f2.\nConseguenze.\nL'impresa di Uluch Al\u00ec.\nAlla battaglia di Gerba aveva preso parte Uluch Al\u00ec, con 9 galeotte di Algeri.\nDopo la vittoria turca, approfittando del successo, Uluch Al\u00ec si spinse coi suoi 9 legni nel mar Ligure, arrivando quasi a Nizza. Il giovane corsaro nell'aprile prima della battaglia di Gerba aveva catturato con 10 vascelli, vicino alla Corsica, la galea genovese Lomellina. Ora il commissario di Bonifacio, Tommaso De Franchi, avvertiva che era tornato con la sua flotta e 800 giannizzeri; arrivato presso Genova, in Liguria devastava Voltri, Cogoleto, Bonassola; il 31 maggio dalla spiaggia del piano della Foce raggiungeva l'entroterra, saccheggiava Lingueglietta, Civezza, Cipressa, dove sorprendeva la popolazione rifugiata in quella che credeva essere una zona sicura.\nSaccheggiava e incendiava Taggia, Roccabruna ed altre terre; il 1\u00ba giugno 1560 era dinanzi a Villafranca. Qui per poco non catturava lo stesso duca Emanuele Filiberto, che era nei paraggi a bordo di un piccolo legno da diporto. Uluch Al\u00ec cercava il duca di Savoia avendo saputo della sua presenza a Villafranca dai prigionieri fatti a Roccabruna. Emanuele Filiberto con i principali signori della sua corte, veleggiava nel porto, e all'arrivo delle 9 galeotte corsare prontamente sbarcava a terra e, egli pure uomo di guerra, raccoglieva in fretta 300 uomini e 25 archibugieri comandati da Guido Piovene. Inviate le richieste di soccorso a Nizza, affront\u00f2 Uluch Al\u00ec che era appena sbarcato ad oriente di Villafranca, a St. Hospice, assalendo quella localit\u00e0.\nGli armati del duca furono spaventati e messi in fuga dagli Algerini. Secondo altre versioni invece Uluch Al\u00ec finse di ritirarsi e tese un'imboscata in cui caddero gli avversari. Gli archibugieri furono distrutti e Piovene fu catturato; Emanuele Filiberto con pochi gentiluomini del suo seguito e aiutato dagli abitanti di St. Hospice, oppose una resistenza disperata; lo stesso duca rischi\u00f2 di essere ucciso, venne anche catturato ma fu subito dopo liberato da due gentiluomini del suo seguito che persero la vita nell'azione. Nello scontro vennero uccisi 20 uomini e catturati 40, tra i quali tre personalit\u00e0 importanti.\nUna volta imbarcati i prigionieri cominciarono le trattative dei riscatti. Uluch Al\u00ec pretendeva 300 scudi per nobile e 100 per soldato, per un totale di 12.000 scudi in denaro coniato, rifiutando oro ed argento lavorato. Inoltre il corsaro voleva riverire personalmente la duchessa Margherita di Valois, figlia del re Francesco I, della quale aveva una grande opinione. Per evitare l'oltraggio i Savoiardi sostituirono la duchessa con una dama del suo seguito, Maria de Gondi moglie di Claudio di Savoia, conte di Pancalieri e di Racconigi, e prima dama d'onore della duchessa.\nPer vendicarsi Emanuele Filiberto avrebbe poi inviato le sue galee a pirateggiare e saccheggiare l'Arcipelago, ma non riusc\u00ec a compiere un'impresa analogamente ardita.\nUluch Al\u00ec, sulla via del ritorno (quest'ultimo fatto non si sa se avvenisse in aprile o dopo la battaglia di Gerba) pass\u00f2 ancora da Santo Stefano e la saccheggi\u00f2 distruggendo le barche che caricavano il vino. Nel saccheggio un moro di 15 anni, sbandatosi dal gruppo, fu catturato da un abitante di Lingueglietta, che lo rivendette subito a Porto Maurizio per 24 scudi.\nConseguenze.\nAd Istanbul Piale Pasci\u00e0 tornava in trionfo, accolto da un'immensa folla sulle rive del Corno d'oro e del Bosforo, Solimano assisteva alla scena dal chiosco sovrastante l'ingresso del porto. Aprivano la sfilata delle galee il vascello ammiraglio e le navi cristiane catturate la chiudevano. Tra i prigionieri, esibiti nelle vie della capitale anche nei giorni successivi, erano il comandante del forte di Gerba Alvaro de Sandi e gli ammiragli di Sicilia e di Napoli Sancho de Leyva e Berenguer de Requenses. Le galee turche procedevano dipinte di rosso, quelle cristiane le seguivano al rimorchio disalberate e prive di timone come rottami al traino.\nUnico a non esultare era il sultano Solimano, forse pi\u00f9 preoccupato della grave crisi della sua prossima successione, dacch\u00e9 Bayazid rimaneva presso lo Shah persiano Tahmasp e Selim ordiva tentativi contro di lui.\nIn Italia invece la sconfitta di Gerba faceva crollare quanto costruito dalle imprese di Andrea Doria sul mare: il vecchissimo ammiraglio aveva creduto di poter condurre la Spagna al predominio sul Mediterraneo, ed il fallimento era evidente, dato che su questo mare spadroneggiavano i Turchi, ed il mito della loro invincibilit\u00e0 era in crescita.\nGianandrea Doria, il nipote prediletto da Andrea, che aveva preso parte alla battaglia in sottordine al duca di Medina Celi, non aveva fatto una bella figura. Andrea Doria, appresa la notizia della sconfitta, volle solo attendere notizie sulla sorte del parente; saputolo sano e salvo, pot\u00e9 coricarsi tranquillo per non rialzarsi pi\u00f9. Aveva ormai 94 anni, ed il 25 novembre 1560 si spegneva.\nLa scomparsa dell'ammiraglio, verso cui Carlo V aveva nutrito un affetto quasi filiale, lasciava spazio ai grandi asientisti dell'Impero, cio\u00e8 i genovesi Centurione, Sauli, De Mari, Lomellini, Grimaldi e, in posizione migliore di tutti gli altri, Gianandrea Doria, erede dei titoli e dell'autorit\u00e0 dello zio, ma senza avere adeguate fortuna, acume politico e senso della misura. Filippo II ebbe per questo secondo Doria molta considerazione, pur restando dubbi a seguito alle sue imprese sfortunate, e volle che tenesse sempre 20 galee pronte al suo servizio, anche dopo la sconfitta di Gerba.\nLa notizia della disfatta di Gerba giungeva al papa Pio IV, che si adoperava a fortificare il litorale romano. I Turchi dominavano ora anche il Mediterraneo centrale, Tripoli, Algeri, Bugia, appartenevano al sultano; del sogno coloniale spagnolo di dominare il Nordafrica occidentale restavano i soli capisaldi di Orano, Mers El Kebir, la Goletta e Melilla. Inoltre cominciavano a circolare le voci di una possibile evacuazione spagnola di Orano.\nLa paura regnava in Spagna ed in Italia; bench\u00e9 gi\u00e0 in inverno, i Turchi devastavano la Toscana. Era il rapido susseguirsi di notizie false ed allarmismi da Ragusa a Napoli, a Vienna, a Venezia, notizie che le invincibili flotte del sultano fossero prossime a prendere la Goletta, oppure Orano, ed ovunque si avvistavano le loro navi; ogni galea che lasciava i Dardanelli faceva rivivere il terrore. Il terrore ebbe il sopravvento sugli indifesi litorali cristiani quando un'armata ottomana di circa 100 navi giunse fino al basso Adriatico; poi fece una brusca marcia indietro, dovuta forse ad un richiamo per il conflitto tra Selim e Bayazid, o forse per la morte del gran visir Rustem."}
{"id": "877506", "revid": "1543377", "url": "https://it.wikipedia.org/wiki?curid=877506", "title": "Spettro di un anello", "text": "In algebra astratta e geometria algebrica, lo spettro di un anello commutativo unitario formula_1, indicato con formula_2, \u00e8 l'insieme di tutti gli ideali primi di formula_1. Viene comunemente dotato della topologia di Zariski e di una struttura di fascio, che lo rende uno spazio localmente anellato.\nStruttura d'ordine.\nLo spettro di un anello formula_1 \u00e8 dotato della struttura di ordine parziale indotta dal contenimento tra gli ideali primi. Sotto questo ordine, formula_2 ha sempre elementi massimali (gli ideali massimali, la cui esistenza \u00e8 garantita, assumendo l'assioma della scelta, dal lemma di Krull) e minimali; inoltre, ogni elemento di formula_2 \u00e8 minore di elemento massimale e maggiore di un elemento minimale. Un'altra propriet\u00e0 di quest'ordine \u00e8 che, se formula_7, allora esistono sempre due elementi formula_8 e formula_9 tali che formula_10 e non esistono primi contenuti tra formula_8 e formula_9.\nKaplansky congettur\u00f2 che qualsiasi insieme parzialmente ordinato che soddisfacesse queste due propriet\u00e0 fosse isomorfo allo spettro di qualche anello; tale ipotesi venne in seguito confutata. \u00c8 possibile tuttavia trovare anelli il cui spettro \u00e8 isomorfo ad un qualunque insieme ordinato finito, cos\u00ec come anelli il cui spettro \u00e8 isomorfo ad un albero che possiede le due propriet\u00e0 precedenti.\nUlteriori propriet\u00e0 discendono dalle propriet\u00e0 algebriche dell'anello: ad esempio, se formula_1 \u00e8 un dominio d'integrit\u00e0 allora formula_2 ha un solo elemento minimale, mentre se formula_1 \u00e8 un dominio di Pr\u00fcfer allora formula_2 \u00e8 un albero. Se formula_1 \u00e8 noetheriano, allora formula_2 soddisfa diverse altre propriet\u00e0: ad esempio, il numero di elementi minimali \u00e8 finito, e se formula_19 l'insieme dei primi contenuti propriamente tra formula_20 e formula_21 \u00e8 vuoto oppure infinito (come conseguenza del teorema dell'ideale principale).\nStruttura topologica.\nLo spettro di un anello formula_1 viene generalmente dotato di una struttura di spazio topologico, detta \"topologia di Zariski\", in cui i chiusi sono tutti e soli gli insiemi nella forma formula_23, dove formula_24 varia tra gli ideali di formula_1; l'aperto formula_26 \u00e8 generalmente indicato con formula_27. Una base di questa topologia \u00e8 costituita dagli insiemi formula_28, con formula_29 che varia tra gli elementi di formula_1.\nIl passaggio dagli ideali ai chiusi rovescia le inclusioni, nel senso che se formula_31, allora formula_32, in quanto ogni ideale primo che contiene formula_33 contiene anche formula_24. I chiusi della topologia di Zariski soddisfano inoltre alcune propriet\u00e0 in rapporto alle operazioni insiemistiche tra ideali: se formula_24, formula_33, formula_37 sono ideali di formula_1, allora\nInoltre, formula_41 se e solo se formula_24 e formula_33 hanno lo stesso radicale.\nPropriet\u00e0.\nformula_2 \u00e8 sempre uno spazio compatto e di Kolmogorov (formula_45), ma in generale non \u00e8 formula_46: infatti, un punto formula_20 dello spettro \u00e8 chiuso se e solo se formula_20 \u00e8 un ideale massimale, e quindi formula_2 \u00e8 formula_46 se e solo se la dimensione di Krull di formula_1 \u00e8 0. Quando questo avviene, formula_2 \u00e8 anche uno spazio di Hausdorff.\nLo spettro di formula_1 \u00e8 sconnesso se e solo se formula_1 \u00e8 isomorfo al prodotto diretto di due anelli non nulli. Pi\u00f9 interessante \u00e8 la scomposizione in componenti irriducibili: un chiuso di formula_2 \u00e8 irriducibile se e solo se \u00e8 nella forma formula_56, dove formula_20 \u00e8 un ideale primo, e quindi le componenti irriducibili di formula_2 sono i chiusi corrispondenti ai primi minimali di formula_1. In particolare, formula_2 \u00e8 irriducibile se e solo se formula_1 ha un solo primo minimale, cio\u00e8 se e solo se formula_62 \u00e8 un dominio d'integrit\u00e0.\nSe formula_1 \u00e8 un anello noetheriano, allora formula_2 \u00e8 uno spazio topologico noetheriano; in particolare, formula_2 ha un numero finito di componenti irriducibili e quindi un numero finito di primi minimali. In generale, formula_2 pu\u00f2 essere uno spazio noetheriano anche se formula_1 non \u00e8 noetheriano: questo avviene, ad esempio, se formula_2 \u00e8 finito, come nel caso di un dominio d'integrit\u00e0 locale di dimensione 1.\nApplicazioni.\nDato un omomorfismo di anelli formula_69, ogni ideale primo formula_20 di formula_71 \u00e8 tale che formula_72 \u00e8 primo. Di conseguenza, formula_73 induce una mappa formula_74, che risulta essere continua nella topologia di Zariski. Tale passaggio \u00e8 compatible con la composizione, nel senso che se formula_75 \u00e8 un altro omomorfismo, allora formula_76. Nel linguaggio della teoria delle categorie, questo vuol dire che formula_77 \u00e8 un funtore controvariante dalla categoria degli anelli commutativi unitari a quella degli spazi topologici.\nLe propriet\u00e0 topologiche della mappa formula_78 sono legate alle propriet\u00e0 algebriche di formula_73: ad esempio, se formula_78 \u00e8 aperta allora formula_73 verifica la propriet\u00e0 del \"going-down\", mentre se formula_78 \u00e8 chiusa allora formula_73 verifica la propriet\u00e0 del \"going-up\".\nSpazi spettrali.\nUno spazio topologico formula_84 che \u00e8 omeomorfo allo spettro di un anello commutativo (con la topologia di Zariski) \u00e8 detto \"spazio spettrale\". Uno spazio formula_84 \u00e8 spettrale se e solo se verifica tutte le seguenti condizioni:\nNel caso di formula_2, una base adatta \u00e8 quella data dall'insieme formula_28, per formula_29 che varia tra gli elementi di formula_1: infatti, formula_92, e formula_28 \u00e8 omeomorfo allo spettro della localizzazione formula_94 (e quindi \u00e8 compatto).\nStruttura di fascio.\nLa topologia di Zariski permette di definire su formula_95 una struttura di fascio di anelli. Il fascio strutturale \u00e8 definito inizialmente per gli aperti formula_96, a cui \u00e8 associato l'anello formula_97, la localizzazione di formula_1 rispetto alla parte moltiplicativa formula_99; in particolare, se formula_100, allora formula_101 e formula_102. La mappa di restrizione da formula_102 a formula_104 \u00e8 la mappa di localizzazione.\nPoich\u00e9 i formula_96 formano una base, si pu\u00f2 poi definire, per ogni aperto formula_27 di formula_84, formula_108 come il limite diretto degli formula_109, con formula_110 (ovvero formula_111).\nLa spiga di formula_84 nel primo formula_20 risulta essere l'anello locale formula_114; di conseguenza, formula_1 \u00e8 uno spazio localmente anellato.\nLegame con la geometria algebrica.\nSe formula_116 \u00e8 un campo algebricamente chiuso, il teorema degli zeri di Hilbert afferma che l'insieme degli ideali massimali dell'anello dei polinomi formula_117 \u00e8 in corrispondenza biunivoca con i punti dello spazio affine formula_118 di dimensione formula_119 su formula_116, mentre ogni altro chiuso della topologia di Zariski corrisponde ad una sottovariet\u00e0 algebrica di formula_118; in particolare la variet\u00e0 \u00e8 irriducibile se e solo se \u00e8 indotta da un chiuso irriducibile. Questa corrispondenza si estende poi ad ogni altra variet\u00e0 affine su formula_116, sostituendo all'anello dei polinomi l'anello delle funzioni regolari sulla variet\u00e0, il cui spettro pu\u00f2 essere quindi visto come un \"arricchimento\" della variet\u00e0.\nIl linguaggio degli schemi abbraccia questo punto di vista: uno \"schema affine\" \u00e8 infatti definito come uno spazio localmente anellato isomorfo a formula_2 per qualche anello formula_1, dotato del fascio strutturale sopra definito, e formula_77 stabilisce un'equivalenza controvariante tra la categoria degli anelli commutativi unitari e quella degli schemi affini. Uno schema \u00e8 poi definito come uno spazio localmente anellato che pu\u00f2 essere ricoperto da una famiglia di aperti, ognuno dei quali \u00e8 uno schema affine. Questo permette di generalizzare i metodi della geometria algebrica fino a comprendere campi non algebricamente chiusi e anche oggetti che non sono definiti su alcun campo (come formula_126)."}
{"id": "877520", "revid": "834", "url": "https://it.wikipedia.org/wiki?curid=877520", "title": "Syu", "text": ""}
{"id": "877531", "revid": "174925", "url": "https://it.wikipedia.org/wiki?curid=877531", "title": "Niflhel", "text": "Il Niflhel (letteralmente \"inferno delle nebbie\") \u00e8 nella cosmologia norrena il luogo posto nei pi\u00f9 profondi abissi del mondo, sotto le radici del frassino Yggdrasill. \u00c8 spesso confuso con il Niflheimr e con l'Hel.\nNel Gylfaginning.\nCos\u00ec ne parla Snorri Sturluson nel Gylfaginning, la prima parte dell'edda in prosa:\nNel Vaf\u00fer\u00fa\u00f0nism\u00e1l.\nSe ne parla anche nel Vaf\u00fer\u00fa\u00f0nism\u00e1l:"}
{"id": "877536", "revid": "842", "url": "https://it.wikipedia.org/wiki?curid=877536", "title": "SWAT (Sierra Entertainment)", "text": ""}
{"id": "877541", "revid": "287204", "url": "https://it.wikipedia.org/wiki?curid=877541", "title": "Emmanuelle Beart", "text": ""}
{"id": "877542", "revid": "439868", "url": "https://it.wikipedia.org/wiki?curid=877542", "title": "Pironti", "text": "I Pironti sono un'antica famiglia originaria di Ravello ed ascritta a quel patriziato, a quello di Barletta, Bari, Trani e Napoli fuori seggio.\nStoria.\nNel 1018, Mauro e Orso figli di Sergio Pironti, insieme con altri patrizi ravellesi, fondarono la Chiesa di San Giovanni del Toro, tuttora esistente, dove possedevano una cappella.\nPantaleone Pironti fu Vescovo di Ravello (1210-1220), creato da Innocenzo III (1198-1216), e ottenne, per s\u00e9 e per i suoi successori, ampia conferma dei privilegi di cui avevano goduto gli altri vescovi ravellesi suoi predecessori.\nGiordano (\u2020 1269) fu creato cardinale diacono con titolo dei Santi Cosma e Damiano da Urbano IV nel 1262, fu Vice Cancelliere di Santa Romana Chiesa e mor\u00ec durante il celebre e lunghissimo Conclave di Viterbo (1268-1271). \u00c8 sepolto nella Basilica di San Francesco alla Rocca in Viterbo.\nAngelo fu uno dei mutuatari di mille once d'oro a Carlo I, insieme con altri patrizi ravellesi nel 1275, per questo ne ebbero in pegno la corona reale; da questo sovrano fu poi nominato, nel 1278, Secreto di Puglia.\nLa famiglia era feudataria di San Benedetto e Gallano in Puglia fin dal 1391; qualificata con il titolo di Miles dal 1404; fu compresa nel diploma (1-12-1419) di esenzione a favore della nobilt\u00e0 locale dalla Regina Giovanna II di Napoli (1414-1435).\nFu sempre annoverata tra le famiglie nobili fuori Sedili di Napoli, dove da antico tempo aveva fissato la sua dimora e perci\u00f2 fu reintegrata al patriziato di Ravello nel 1647 in persona di Giacomo Antonio, con anzianit\u00e0 1419.\nNicola ebbe la citt\u00e0 di Campagna eretta in ducato, con Regio diploma dato a Madrid il 24 marzo 1694, esecutoriato in Napoli il 30 aprile dello stesso anno.\nMichele Pironti, insigne patriota, Magistrato, Deputato, Senatore, Ministro Guardasigilli, fu creato Conte da Vittorio Emanuele II. Nicola fu Guardia Nobile Pontificia.\nTitoli nobiliari e blasonatura stemma.\nLa Famiglia \u00e8 stata iscritta nel Libro d'Oro della Nobilt\u00e0 Italiana e nell'Almanacco di Gotha con i titoli di Patrizio di Ravello (m), Duca di Campagna (mpr), Nobile dei Duchi di Campagna (mf), trattamento di Don e Donna, RR.LL.PP. di ricon. 14 novembre 1909 e 28 aprile 1912; Conte (mp) per il ramo di Giuseppe (1889-1965), Nobili dei Conti (mf), R.D. di conc. 10 mar. 1921 e RR.LL.PP. 5 febb. 1922; Conte (mp) per il ramo di Michele (1814-1885), Nobili dei Conti (mf), R.D. di conc. 18 nov. 1869 e RR.LL.PP. 19 febb. 1873.\nArma: d'azzurro al pero nodrito nel terreno erboso al naturale, sostenuto da due leoni controrampanti d'oro."}
{"id": "877557", "revid": "729019", "url": "https://it.wikipedia.org/wiki?curid=877557", "title": "Contea di Volusia", "text": "La contea di Volusia (\"Volusia County\") si trova in Florida, negli Stati Uniti. Il suo capoluogo amministrativo \u00e8 DeLand.\nGeografia fisica.\nLa contea ha un'area di 3.710 km\u00b2 di cui 853\u00a0km\u00b2 sono coperti da acqua. La Contea di Volusia \u00e8 la sola contea dell'Area Statistica Metropolitana di Deltona-Daytona Beach-Ormond Beach. Confina con:\nStoria.\nLa Contea di Volusia fu creata nel 1854 e fu chiamata cos\u00ec per il porto di Volusia sul fiume St. John's nella parte occidentale della contea. Le origini della parola Volusia non sono chiare sebbene ci siano molte teorie.\nNel Febbraio 2007 la contea fu devastata da vari tornadi mattutini che nonostante non abbiano provocato morti hanno creato danni per $ 4.000.000."}
{"id": "877560", "revid": "729019", "url": "https://it.wikipedia.org/wiki?curid=877560", "title": "Conquista di Khaybar", "text": "La conquista di Khaybar () \u00e8 un fatto d'armi che vide i musulmani, guidati dal loro Profeta, impadronirsi di Khaybar, un'oasi del \u1e24ij\u0101z a 150\u00a0km a nord di Medina, prevalentemente abitata da ebrei, per lo pi\u00f9 dei Banu Nadir.\nLa battaglia.\nNel mu\u1e25arram 7 dell'Egira (equivalente al maggio-giugno 628), Maometto decise di conquistare l'oasi, assai probabilmente per la fastidiosa concorrenza commerciale che Khaybar esercitava sui traffici di Medina, per la sua grande ricchezza e, non meno probabilmente, per \"indennizzare\" i musulmani del mancato bottino che avrebbe comportato la conquista di Mecca, vanificata dall'Accordo di al-\u1e24udaybiyya (marzo 628), peraltro politicamente assai vantaggiosi per la \"Umma\" islamica.\nSecondo un'informazione di Musa ibn 'Uqba ripresa poi da Ibn Kathir, il Profeta si mise in marcia alla volta di Khaybar 20 notti circa dopo essere tornato da al-\u1e24udaybiyya, alla guida di una forza di uomini oscillante fra le 1.600 e le 1.800 unit\u00e0. Al contrario di quanto gli ebrei speravano, i beduini Gha\u1e6daf\u0101n non intervennero in loro aiuto, malgrado le offerte generose degli abitanti dell'oasi, e non \u00e8 improbabile che ci\u00f2 dipendesse dall'intenzione dei beduini di convertirsi e di legarsi in tal modo alle sorti di Medina, visto che la loro conversione avvenne immediatamente dopo la conquista di Khaybar da parte dei musulmani. \u1e6cabar\u012b per\u00f2 rifer\u00ec che i beduini si ritirarono nei luoghi dei loro insediamenti perch\u00e9 era giunta voce che essi stessero per essere aggrediti, il che farebbe pensare a una diversione tattica dei musulmani.\nPer piegare la resistenza dei difensori, asserragliati nelle loro fortezze (\"a\u1e6d\u0101m\", plurale di \"u\u1e6dum\") - tra cui si possono ricordare quella di al-Qam\u016b\u1e63, dei B. Ab\u016b l-\u1e24uqayq, e di al-Wa\u1e6d\u012b\u1e25 e di al-Sul\u0101lim - Muhammad ordin\u00f2 il taglio di 400 palme da dattero: fatto che \u00e8 in stridente contrasto con le norme del successivo diritto islamico bellico che vieta il danneggiamento del territorio, considerato propriet\u00e0 divina affidata agli uomini in semplice possesso.\nI difensori furono piegati non solo dalla forza degli attaccanti ma anche da alcuni tradimenti perpetrati anche da ebrei. Si narra anche che sia Ab\u016b Bakr, sia \u02bfUmar, sia al-Zubayr b. al-\u02bfAww\u0101m non furono in grado di sopraffare gli abitanti di Khaybar, finch\u00e9 il Profeta non assegn\u00f2 l'incarico a suo cugino \u02bfAl\u012b, anche se non \u00e8 escluso che le tradizioni relative all'eroismo del futuro quarto califfo \"ortodosso\" e primo Im\u0101m sciita siano state alquanto forzate dalla successiva tradizione sciita.\nIl fatto di dover superare le difficolt\u00e0 logistiche generate dal prolungarsi dell'assedio port\u00f2 a consumare la carne di numerosi asini usciti dalla citt\u00e0, fatto da cui deriv\u00f2 la norma alimentare che autorizza il consumo della carne dell'asino in caso di necessit\u00e0, mentre quella del cavallo e del mulo rimane non consentita.\nUn altro episodio che merita di essere menzionato fu il matrimonio contratto dal Profeta con \u1e62afiyya bt. \u1e24uyayy b. Akh\u1e6dab - gi\u00e0 moglie di Kin\u0101na b. al-Rab\u012b\u02bf b. Ab\u012b al-\u1e24uqayq (un capo dei Na\u1e0d\u012br) - che era stata inizialmente assegnata come preda bellica a Di\u1e25ya b. Khal\u012bfa al-Kalb\u012b prima che il Profeta per\u00f2 se ne invaghisse e la prendesse per s\u00e9, indennizzando Di\u1e25ya con sette teste di bovino.\nIl fatto tuttavia pi\u00f9 rilevante fu che suo marito fosse messo a morte dopo la resa di Khaybar per essersi rifiutato di rivelare dove fosse il tesoro dei Na\u1e0d\u012br, creando una sorta di precedente che sarebbe poi stato reiterato da Kh\u0101lid b. al-Wal\u012bd nella guerra della \"ridda\", quando egli uccise il capo dei suoi avversari, il famoso poeta M\u0101lik ibn Nuwayra, impalmandone la vedova. L'ostilit\u00e0 che l'episodio ingener\u00f2 nel futuro califfo \u02bfUmar gli deriv\u00f2 peraltro dal fatto che l'uccisione di M\u0101lik era avvenuta prima del matrimonio, quasi a determinare la possibilit\u00e0 del nuovo matrimonio di Kh\u0101lid. L'episodio dispiacque talmente al futuro califfo da provocarne una decisa avversione verso la \"Spada di Dio\".\nLa questione relativa alla \"mut'a\".\nUn ultimo avvenimento estremamente rilevante si verific\u00f2 alla fine della spedizione, una volta conquistata Khaybar. Secondo la tradizione islamica infatti, sulla via del ritorno a Medina, il Profeta avrebbe dichiarato da quel momento illecito il \"matrimonio a termine\" (\"mut\u02bfa al-nis\u0101\u02be\"). La tradizione - che \u00e8 ritenuta per\u00f2 falsa dagli sciiti, che di conseguenza autorizzano tale tipo di connubio che permette di sposare con tutti i crismi una donna e di renderla soggetto di diritti, ivi compresi eventualmente quelli dell'eredit\u00e0, qualora il marito muoia nel corso del matrimonio \"a termine\" - \u00e8 stata surrettiziamente resuscitata nei tempi pi\u00f9 recenti dai musulmani sunniti che vivono in Occidente.\nTrattamento degli ebrei di Khaybar.\nKhaybar si arrese a condizione dopo un mese e mezzo di resistenza, dopo che i caduti musulmani avevano raggiunto una cifra aggirantesi sulla ventina. In base al trattato di pace, Maometto consent\u00ec agli ebrei di seguitare a vivere nell'oasi, cedendo per\u00f2 ai musulmani la met\u00e0 del prodotto agricolo (per lo pi\u00f9 datteri). Un simile trattamento, assai meno feroce di quello messo in atto a Medina, dopo la fine dell'assedio dei Meccani e dei loro alleati, dimostra come non ci fosse un aprioristico e virulento odio dei musulmani arabi nei confronti degli ebrei, ma una contrapposizione politica e spirituale, anche assai dura.\nDa quel momento in poi, ricordando la frase pronunciata dalla moglie preferita del Profeta, \u02bf\u0100\u02beisha, i musulmani \"emigrati\" ebbero la possibilit\u00e0 di \u00absaziarsi di datteri\u00bb una volta per tutte, superando la loro endemica penuria di mezzi che li aveva accompagnati fin dall'epoca dell'Egira.\nGrido di guerra.\nIl grido \u201c\"Khaybar, Khaybar ya yahud, jaish Muhammad, sawfa Ya'ud\"\" \u00e8 un\u2019incitazione sovente utilizzata in manifestazioni contro gli ebrei che recita testualmente: \u201c\"Khaybar, Khaybar o giudei, l\u2019armata di Muhammad, torner\u00e0\"\u201d."}
{"id": "877579", "revid": "110157", "url": "https://it.wikipedia.org/wiki?curid=877579", "title": "Hadenfeld", "text": "Hadenfeld \u00e8 un comune tedesco del circondario di Steinburg, nella regione dello Schleswig-Holstein. Ha circa 100 abitanti."}
{"id": "877581", "revid": "729019", "url": "https://it.wikipedia.org/wiki?curid=877581", "title": "Foxy Lady (Jimi Hendrix)", "text": "Foxy Lady \u00e8 una canzone del primo album di Jimi Hendrix del 1967 \"Are You Experienced\", nell'edizione americana appare a volte come Foxey Lady. Fu scritta da Jimi nel 1966 e la si pu\u00f2 trovare nelle compilation \"Smash Hits\" e \"\".\nNel 2004 \u00e8 stata inserita al 152\u00ba posto nella classifica di Rolling Stone della Lista dei 500 migliori brani musicali.\nCaratteristiche.\nPare che ad ispirare Jimi nella stesura della canzone fosse Kathy Etchingham, allora sua fidanzata Fu registrata negli studi della CBS nel West End a New York. Il brano \u00e8 noto per il suo riff di chitarra che alterna la nota di Sol bemolle (G2) e la sua ottava. \nLa conclusione della canzone fu oggetto di discussioni all'interno della band e, a quanto detto da Noel Redding, fu lui a dare l'idea di come finirlo."}
{"id": "877583", "revid": "110157", "url": "https://it.wikipedia.org/wiki?curid=877583", "title": "Heiligenstedten", "text": "Heiligenstedten \u00e8 un comune tedesco del circondario di Steinburg, nella regione dello Schleswig-Holstein. Ha circa 1700 abitanti."}
{"id": "877586", "revid": "287204", "url": "https://it.wikipedia.org/wiki?curid=877586", "title": "Distretto di Brokopondo", "text": "Brokopondo \u00e8 uno dei 10 distretti del Suriname con 14.662 abitanti al censimento 2012. \nConfina a nord con il distretto di Para e a sud con quello di Sipaliwini. Nel distretto di Brokopondo si trova il bacino artificiale del lago di Blommestein, (costruito tra il 1961 e il 1964) che fornisce circa il 50% dell'energia elettrica del paese.\nNel distretto si trovano numerose riserve naturali che ospitano aree di foresta pluviale.\nSuddivisione amministrativa.\nIl distretto di Brokopondo \u00e8 diviso in 6 comuni (\"ressorten\"):"}
{"id": "877587", "revid": "110157", "url": "https://it.wikipedia.org/wiki?curid=877587", "title": "Heiligenstedtenerkamp", "text": "Heiligenstedtenerkamp \u00e8 un comune tedesco del circondario di Steinburg, nella regione dello Schleswig-Holstein. Ha circa 750 abitanti."}
{"id": "877590", "revid": "110157", "url": "https://it.wikipedia.org/wiki?curid=877590", "title": "Hennstedt (Steinburg)", "text": "Hennstedt \u00e8 un comune tedesco del circondario di Steinburg, nella regione dello Schleswig-Holstein. Ha circa 600 abitanti."}
{"id": "877599", "revid": "767487", "url": "https://it.wikipedia.org/wiki?curid=877599", "title": "Herzhorn", "text": "Herzhorn \u00e8 un comune tedesco del circondario di Steinburg, nella regione dello Schleswig-Holstein. Ha circa 1000 abitanti."}
{"id": "877601", "revid": "767487", "url": "https://it.wikipedia.org/wiki?curid=877601", "title": "Hingstheide", "text": "Hingstheide \u00e8 un comune tedesco del circondario di Steinburg, nella regione dello Schleswig-Holstein. Ha circa 80 abitanti."}
{"id": "877602", "revid": "287204", "url": "https://it.wikipedia.org/wiki?curid=877602", "title": "Villa Ripa", "text": "Villa Ripa \u00e8 una frazione del comune di Teramo, ubicata nel suo immediato retroterra, a circa 4 chilometri a ovest. Il paese sorge a una quota di 376 metri sullo spartiacque della collina tra le valli del Tordino e il fosso Rio Grande. Gli abitanti attualmente residenti sono settecento circa.\nStoria.\nFino agli inizi degli Settecento il nome del paese era \"Ripa\u2013Rattieri\": Ripa per la sua posizione geografica, Rattieri dalla famiglia alla quale il paese apparteneva come feudo in epoca medioevale. A partire dal Settecento il nome \"Ripa\u2013Rattieri\" viene gradualmente trasformato con il prenome \u201cVilla\u201d, inteso come insediamento rurale. Il termine Rattieri si \u00e8 invece conservato per il paese di Poggio Rattieri, posto pi\u00f9 a monte e anch'esso collegato a questa famiglia per motivi feudali. Il primo documento attestante l'esistenza di Villa Ripa \u00e8 un elenco scritto nel 1178 dal vescovo aprutino Attone, che la cita insieme con altri paesi sotto la sua giurisdizione. Questo primo atto dimostra che il paese \u00e8 fin da epoche antiche legato alla citt\u00e0 di Teramo e alla sua diocesi. Il Capitolo aprutino assegn\u00f2 per un certo periodo Villa Ripa ad alcune famiglie che esercitarono il diritto dominicale sulle terre circostanti. Successivamente si affianca al potere spirituale della chiesa anche quello temporale di duchi e conti legati da vincoli feudali alle varie case regnanti a Napoli. Appare significativo citare al riguardo un documento del duca Giosia Acquaviva del 1424 che conferma l'incorporazione di Villa Ripa all'universit\u00e0 di Teramo, ossia al suo comune. Nel 1607 viene consacrata la nuova chiesa parrocchiale, posta al centro del paese e dedicata a Martino di Tours la cui festa patronale ricorre l'11 novembre. \nLa precedente chiesa sorgeva probabilmente alla base del colle, ai margini delle Piane del Tordino; a quell'epoca il borgo di Rocciano, sito sull'altro versante della valle, era unito a Villa Ripa in un'unica parrocchia. \nUlteriori rifacimenti e ampliamenti della chiesa e della sua torre campanaria si sono avuti nel 1755, 1762, 1852, 1968 e, pi\u00f9 recentemente, nel 2007. Significativi sono anche i resti di manufatti di antiche costruzioni: i resti di un antico ponte sul Tordino sito lungo il tracciato di una via probabilmente romana, costruito dalla locale e potente famiglia Turchi e il vicino mulino di cui rimangono i resti e il cui nome \"Mulino di Turchi\" comprova che apparteneva alla suddetta famiglia.\nArea archeologica Ponte a Porto.\nSituata a circa un chilometro in linea d'aria dallo stesso paese di Villa Ripa, e tenente sempre la sinistra idrografica del Fiume Tordino, c'\u00e8 l'aggregato di case che prende nome Ponte a Porto per via di un passaggio fluviale presente sin dall'epoca romana, e di un presumibile punto di appoggio per barconi che rifornivano di legnami la citt\u00e0 di Teramo, anch'esso sin dall'epoca romana. A testimonianza di queste informazioni, sono ancora presenti un cippo miliare romano posto dinanzi alla Chiesa della Madonna di Ponte a Porto e una parte del ponte romano oggi completamente coperto della vegetazione presente lungo il fiume. \nQuest'area presenta delle importanti emergenze storiche-architettoniche, nonch\u00e9 artistiche, che sono da alcuni anni oggetto di studio. \nImportantissima \u00e8 la chiesa della Madonna di Ponte a Porto, la cui nascita si fa risalire presumibilmente intorno all'anno 1000, in cui \u00e8 presente un affresco del Trecento raffigurante un'edicola con la Madonna accudita da San Sebastiano e San Rocco, protettori contro la peste. \nDurante i recenti restauri dell'affresco eseguiti dal dott. Corrado Anelli, sono stati riportati alla luce delle importanti incisioni in spagnolo e francese arcaico, datate con precisione grazie a chi proprio scrisse le epigrafi stesse: trattano delle storie relative all'affresco e alla stessa chiesa della Madonna di Ponte a Porto. Tra queste, una delle principali incisioni, parla del motivo per cui venne edificata la chiesa nel suo corpo che attualmente risulta principale. L'incisione datata \u00e8 stata scritta proprio da colui che la fece edificare a seguito di una grazia ricevuta da parte della Madonna per averlo salvato dalle acque del Fiume Tordino dopo esservi caduto con il proprio cavallo durante una tempesta.\nAltrettanto importanti sono le successive epigrafi scritte da dei pellegrini che frequentavano la chiesa affinch\u00e9 la Madonna donasse loro una grazia di guarigione dalle pestilenze susseguitesi nei secoli dal 1300 al 1900. Generalmente, ciascuna di esse descrive i miracoli ricevuti dalla Madonna durante le pestilenze. Le incisioni sono numerosissime, e molto descrittive. Partono dall'anno 1300 e arrivano a circa il 1700.\nIl luogo desta pertanto profondo mistero specie perch\u00e9 nonostante presenti uno sparutissimo numero di case, fino ai primi anni del Novecento \u00e8 stato luogo di pellegrinaggi importanti specie nei periodi storici di pestilenze sin dal Medioevo.\nA conferma dell'interesse storico e archeologico dell'area sono anche i vari ritrovamenti che nel corso degli anni sono stati effettuati nelle zone limitrofe (dal geologo Giorgio Di Bartolomeo), risalenti all'et\u00e0 del ferro e al periodo romano imperiale. In particolar modo sono da segnalare due aree: l'una in prossimit\u00e0 del lago artificiale collocato tra l'abitato di Ponte a Porto e Villa Ripa, in cui durante un sopralluogo vennero rinvenuti attorno al lago strati di carbone in cui erano presenti cocci, nella fattispecie pesi da telaio e fuseruole, datati dall'Universit\u00e0 di Chieti VIII-VII sec. a.C.; e l'altra, lungo un pianoro presente su un sentiero posto a poche centinaia di metri dall'abitato di Ponte a Porto, in cui sono presenti numerosi reperti come cocci e coppi, e dove tra l'altro sono state rinvenute varie monetine risalenti al 300 d.C. in quanto raffiguranti l'effigie dell'imperatore romano Massimiano.\nDalle analisi effettuate dal geologo Giorgio Di Bartolomeo, si \u00e8 evinto che le rocce gessarenitiche affioranti nell'area dove sono presenti i rinvenimenti descritti, sono identiche a quelle con le quali \u00e8 stato edificato l'Anfiteatro romano della citt\u00e0 di Teramo. Inoltre, sempre prossimo a quest'area sono presenti delle paleocave che hanno segnato geomorfologicamente il paesaggio in maniera davvero sensibile.\n\u00c8 pertanto da pensare che il materiale cavato veniva trasportato nel prossimo abitato di Ponte a Porto, distante soltanto 300-400 m. Da qui imbarcato su zatteroni di legno che per via fiume portavano il materiale lapideo direttamente sotto la citt\u00e0 di Teramo nella zona S.Giuseppe; quindi, smistato per le varie funzioni, tra cui la pi\u00f9 importante delle quali \u00e8 presumibile l'edificazione dell'anfiteatro romano.\nTutti questi dati fanno pensare che in realt\u00e0, i reperti archeologici rinvenuti, fanno parte di un contesto di cavatori del periodo romano imperiale che ha prodotto materiale lapideo sino al 310 d.C., epoca a cui risalgono le varie monetine rinvenute. A questo punto sarebbe interessante capire le ragioni per cui venne meno la produzione e per quale motivo si rinvengono monete di tale periodo in maniera numerosa. Un evento catastrofico? O i primi segni di crisi dell'Impero Romano?\nAltre informazioni.\nIl nucleo storico dell'abitato \u00e8 sito, come gi\u00e0 accennato in precedenza, nella parte pi\u00f9 occidentale del colle, intorno a piccole piazze e slarghi. \u00c8 caratterizzato da case strette e addossate l'una alle altre, costruite in prevalenza con pietre e con blocchi di arenaria estratti dai vicini corsi d'acqua. Non mancano alcuni angoli pittoreschi, creati anche grazie ad armonici interventi che hanno valorizzato vicoli e porticati gi\u00e0 esistenti, combinando sapientemente il vecchio tessuto edilizio con il nuovo. La parte pi\u00f9 nuova del paese \u00e8 sorta dopo la seconda guerra mondiale, verso est, oltre la torre campanaria. Dopo il 1980 Villa Ripa ha avuto una notevole espansione con la costruzione di numerosi nuovi edifici residenziali nella parte del paese verso le piane che confinano con la strada provinciale Ss. 80. In questa zona di espansione sono sorte, oltre alle case di propriet\u00e0 del comune, anche le Case popolari e le delle Cooperative. Qui sorge anche una scuola pubblica materna, inaugurata nel 1963, fruita anche dai bambini delle frazioni limitrofe.\nA seguito del sisma avvenuto il 30 ottobre 2016, la scuola pubblica materna, avendo riportato danni strutturali, viene giudicata inagibile, costringendo i bambini residenti a Villa Ripa e frazioni limitrofe a trasferirsi in istituti del centro citt\u00e0 di Teramo, in seguito l'amministrazione comunale della citt\u00e0 di Teramo, decider\u00e0 di non riaprire la scuola materna, giustificando questa decisione asserendo che il numero di bambini residenti a Villa Ripa e frazioni limitrofe non giustificano le spese di ricostruzionie gestione dell'Istituto.\nNel 2017 un attivista politico residente a Villa Ripa di sesso femminile, in un'intervista ad una emittente televisiva locale dichiar\u00f2 di essere fortemente amaraggiata per la decisione dell'Amministrazione Comunale di Teramo di chiudere definitivamente dell'Istituto e che avrebbe preferito per la Frazione di Villa Ripa un'amministrazione comunale autonoma.\nCava di carbon fossile.\nNel periodo 1832-1833 lo storico Niccola Palma ci riferisce del tentativo posto in essere dal marchese Nunziante per la messa in esercizio di una cava di carbon fossile sulla destra del torrente Rio, fra Cavuccio e Ripa Rattieri (oggi Villa Ripa). Se fosse riuscito, il Palma afferma che sarebbe stato un beneficio per l'economia della zona. Nunziante aveva mandato nel novembre 1832 un impianto di perforazione per cavare dei pozzi artesiani per eseguire sondaggi sul terreno. Furono eseguite due perforazioni, le quali non diedero buon esito, poi il freddo inverno fece sospendere le attivit\u00e0 di ricerca. Nel primo scavo furono trovate progressivamente argilla, terra arenosa, e frammenti di tufo, e nel secondo s'incontr\u00f2 una sorgente di acqua, carica d'idrogeno solforato. &lt;br&gt;La Societ\u00e0 agraria in precedenza aveva inviato alcuni campioni del carbone al Ministero dell'Interno a Roma nel gennaio 1813. Era stata eseguita un'indagine sul luogo nel 1817 dai professori Chiaverini e Covelli. Quindi vi era stata una seconda venuta del prof. Covelli incaricato dall'Accademia delle Scienze, il quale riport\u00f2 con s\u00e9 campioni di carbone e del tufo che lo circondava onde analizzarli con pi\u00f9 calma nella capitale. Non si ebbe notizia sull'esito delle indagini condotte su quei campio"}
{"id": "877603", "revid": "110157", "url": "https://it.wikipedia.org/wiki?curid=877603", "title": "Hodorf", "text": "Hodorf \u00e8 un comune tedesco del circondario di Steinburg, nella regione dello Schleswig-Holstein. Ha circa 230 abitanti."}
{"id": "877605", "revid": "110157", "url": "https://it.wikipedia.org/wiki?curid=877605", "title": "Hohenaspe", "text": "Hohenaspe \u00e8 un comune tedesco del circondario di Steinburg, nella regione dello Schleswig-Holstein. Ha circa 2100 abitanti."}
{"id": "877606", "revid": "119706737", "url": "https://it.wikipedia.org/wiki?curid=877606", "title": "Andrea Moranty", "text": "Di padre italiano e madre francese, si trasferisce con la famiglia in Senegal all'et\u00e0 di cinque anni. Terminato il servizio militare, vive in diverse citt\u00e0 europee e intraprende i pi\u00f9 disparati lavori, come panettiere, manovale, imbianchino e spogliarellista. Passer\u00e0 a interpretare ruoli in numerosi film hard, spesso accanto a Nacho Vidal, Ram\u00f3n Nomar, Angel Dark. Ha una relazione con la pornostar Terri Summers. \u00c8 impegnato oltre che come interprete, pure nella regia (\"Ibiza Fever\", 2006) e nelle produzioni per Internet. Ha ottenuto diversi premi in Spagna, Polonia, Repubblica Ceca, come migliore interprete e, in Germania, come autore di colonne sonore per film hard.\nCome interprete \u00e8 apparso in 168 film; le sue ultime interpretazioni risalgono al 2009."}
{"id": "877608", "revid": "626621", "url": "https://it.wikipedia.org/wiki?curid=877608", "title": "Vegemite", "text": "Vegemite \u00e8 un marchio registrato della Kraft che identifica una crema salata fatta di estratto di lievito, simile alla Marmite britannica, alla Cenovis svizzera e all'italiano Estratto di Lievito Vegetale Bovis. Viene solitamente spalmata sul pane, ma pu\u00f2 essere usata anche per cucinare. \u00c8 diffusa soprattutto in Australia e in Nuova Zelanda, dove gode dello status di \"cibo nazionale\" e icona culturale. Fu inventata nel 1923 da Cyril Callister ed \u00e8 ricca di vitamina B.\nStoria.\nLa storia della Vegemite inizia intorno agli anni venti, quando l'imprenditore Fred Walker, facendo un contratto di fornitura di lieviti di birra con alcuni birrifici, inizi\u00f2 a pensare che cosa avrebbe potuto fare con il lievito in eccesso (che sapeva ricchissimo di vitamina B) scartato dai birrifici. E ispirandosi alla Marmite, nel 1922 assunse un giovane chimico, Cyril P. Callister, che dopo 2 mesi di ricerche e di prove per trovare la giusta formula cre\u00f2 tale crema, che venne commercializzata nella fine del 1923; il nome Vegemite fu scelto dalla figlia di Walker. Il successo non fu immediato, ma ci vollero ben 14 anni perch\u00e9 venisse diffusa su larga scala in Australia. Nel 1935, Fred Walker vendette il brevetto alla Kraft.\nLa vera esplosione infatti ci fu nel 1939, quando la British Medical Association diede la sua approvazione ufficiale, stabilendo che un uso quotidiano di Vegemite facesse bene alla salute ed inserendola tra le razioni militari dell'esercito australiano. Fu proprio allora che durante il conflitto mondiale, la richiesta di Vegemite aument\u00f2 vertiginosamente, perch\u00e9 tutta la produzione veniva assorbita dall'esercito.\nLe scorte riservate ai normali cittadini andarono quindi presto a esaurirsi, e le pubblicit\u00e0 dell'epoca iniziarono a diffondere messaggi patriottici di consolazione per giustificare la mancanza del prodotto: recitavano gli slogan.\nAl termine del conflitto la Vegemite fece ritorno sulle tavole delle famiglie australiane, dove \u00e8 presente tuttora.\nMolte sono le dicerie che circolano su questo prodotto, ma non fanno che accrescerne il mito. Ad ogni modo questo \u00e8 quello che molti considerano il vero \u201ccibo nazionale\u201d, nonostante nel resto del mondo se ne ignori l'esistenza. Vengono prodotti ogni anno ventidue milioni di vasetti di cui solamente il due percento viene venduto al di fuori dell'Australia.\nNel 2017 l'azienda australiana Bega Cheese ha riportato in patria la propriet\u00e0 della Vegemite acquistandola assieme ad altri asset dalla Mondelez International (gi\u00e0 Kraft Foods Inc.).\nLa diffusione nella cultura australiana \u00e8 cos\u00ec forte da essere citata sia nella canzone sia nel relativo videoclip \"Down Under\" del gruppo rock australiano Men at Work. Nella seconda strofa il protagonista racconta l'incontro con un panettiere connazionale a Bruxelles, che riconosciutolo dall'accento gli d\u00e0 un \"vegemite sandwich\" lanciandoglielo con il tipico modo di colpire la palla col pugno in uso del football australiano, seguita da un'abbondante innaffiatura di birra Foster's (anche se il marchio non viene mostrato nel video).\nNel film \"Due gemelle in Australia\" la Vegemite viene fatta mangiare alle gemelle Olsen come prova dell'essersi ambientate completamente in Australia (in realt\u00e0 si trattava di Nutella)."}
{"id": "877611", "revid": "27723", "url": "https://it.wikipedia.org/wiki?curid=877611", "title": "Beata Vergine", "text": ""}
{"id": "877612", "revid": "124123", "url": "https://it.wikipedia.org/wiki?curid=877612", "title": "David Peat", "text": "Biografia.\nAllievo di David Bohm, ha svolto la sua attivit\u00e0 di ricerca in Inghilterra e in Canada, dove ha lavorato al National Research Council.\nSi \u00e8 occupato della meccanica quantistica e della teoria del caos, ma anche di Carl Gustav Jung, di sincronicit\u00e0, di aspetti di cultura generale e d'impegno socio-culturale (\u00e8 noto il suo attivismo in favore degli Nativi americani).\nDal 1996 viveva a Pari, in Toscana, dove ha creato il \"Pari Center for New Learning\"."}
{"id": "877615", "revid": "1568601", "url": "https://it.wikipedia.org/wiki?curid=877615", "title": "Monte Pissis", "text": "Il Monte Pissis \u00e8 uno stratovulcano inattivo situato in Argentina, al confine fra la provincia di Catamarca e la provincia di La Rioja. La montagna fa parte della Cordigliera delle Ande e con la sua altezza di 6793 metri \u00e8 uno dei vulcani pi\u00f9 alti del mondo, oltre ad essere il terzo rilievo pi\u00f9 alto delle Ande e di tutto l'emisfero occidentale dopo l'Aconcagua (6962 metri) e l'Ojos del Salado (6891 metri).\nTrovandosi nel deserto di Atacama, la montagna ha un clima molto secco e arido, e la neve copre solo i picchi pi\u00f9 alti durante l'inverno. La montagna si trova in un luogo molto remoto e pur essendo molto alta l'ascesa non \u00e8 difficile, anche se lunga.\nNel 1994 le autorit\u00e0 argentine dichiararono che avanzate rivelazioni GPS indicavano in 6882 metri l'altezza del Monte Pissis e che quest'ultimo superava in altezza anche l'Ojos del Salado. Tuttavia i dati SRTM e ulteriori e pi\u00f9 recenti rivelazioni GPS hanno dimostrato che quest'affermazione \u00e8 incorretta.\nNel 2007, infatti, una spedizione cilena-europea, utilizzando apparecchiature pi\u00f9 accurate, ha eseguito precise misurazioni sia sul Monte Pissis che sull'Ojos del Salado, rivelando un'altezza di 6793 metri per il primo e 6891 metri per il secondo."}
{"id": "877616", "revid": "767487", "url": "https://it.wikipedia.org/wiki?curid=877616", "title": "Distretto del Commewijne", "text": " \nCommewijne \u00e8 uno dei 10 distretti del Suriname situato nella parte nord-orientale del paese con 31.087 abitanti al censimento 2012.\nConfina a est con il distretto del Marowijne, a sud con quello di Para, a ovest il fiume Suriname lo separa dai distretti di Para, Wanica e Paramaribo mentre a nord si affaccia sull'Oceano Atlantico.\nCapoluogo \u00e8 la citt\u00e0 di Nieuw Amsterdam.\nL'attivit\u00e0 economica principale \u00e8 l'agricoltura, le piantagioni della regione risalgono al primo periodo della colonizzazione olandese. Le colture principali sono lo zucchero, gli agrumi, il caff\u00e8 e il cacao.\nMarginale la pesca, praticata sia nell'Oceano sia nelle acque del fiume Suriname e Commewijne.\nSuddivisione amministrativa.\nIl distretto \u00e8 diviso in 6 municipalit\u00e0:"}
{"id": "877620", "revid": "110157", "url": "https://it.wikipedia.org/wiki?curid=877620", "title": "Hohenfelde (Steinburg)", "text": "Hohenfelde \u00e8 un comune tedesco del circondario di Steinburg, nella regione dello Schleswig-Holstein. Ha circa 950 abitanti."}
{"id": "877622", "revid": "110157", "url": "https://it.wikipedia.org/wiki?curid=877622", "title": "Hohenlockstedt", "text": "Hohenlockstedt \u00e8 un comune tedesco del circondario di Steinburg, nella regione dello Schleswig-Holstein. Ha circa 6300 abitanti."}
{"id": "877626", "revid": "883510", "url": "https://it.wikipedia.org/wiki?curid=877626", "title": "Duca di Wellington", "text": "Duca di Wellington \u00e8 un titolo nobiliare dei Pari del Regno Unito che deriva da Wellington (Regno Unito) nel Somerset. Il primo detentore del titolo fu Arthur Wellesley, I duca di Wellington (1769\u20131852), militare e politico britannico e generalmente i riferimenti non specificati ulteriormente fanno quasi sempre riferimento a lui. \u00c8 principalmente famoso per aver sconfitto Napoleone, insieme a Bl\u00fccher, nella battaglia di Waterloo.\nStoria.\nI titoli di duca di Wellington e di marchese Douro furono conferiti ad Arthur Wellesley, primo marchese di Wellington, l'11 maggio 1814. I titoli sussidiari del duca di Wellington sono: marchese di Wellington (1812), marchese Douro (1814), conte di Mornington (1760 - ma ereditato solo dal duca di Wellington nel 1863), conte di Wellington (1812), visconte Wellesley (1760 - ereditato nel 1863), visconte Wellington (1809), barone Mornington (1746 - ereditato anch'esso nel 1863) e barone Douro (1809). La viscontea di Wellesley e la baronia e contea di Mornington appartengono alla nobilt\u00e0 irlandese, il resto appartengono alla nobilt\u00e0 britannica.\nI duchi di Wellington detengono anche i titoli esteri di principe di Waterloo (Regno Unito dei Paesi Bassi, dal campo di battaglia che successivamente apparterr\u00e0 al Belgio, 1815), duca di Ciudad Rodrigo (Spagna, 1812), duca di Vit\u00f3ria (Portogallo, 1812) e marchese di Torres Vedras (Portogallo, 1812) e Conte di Vimeiro (Portogallo, 1811). Questi furono conferiti al primo duca come titoli di vittoria, per essersi distinto in servizio come comandante generale della guerra d'indipendenza spagnola (in Spagna e Portogallo) e alla battaglia di Waterloo.\nIl seggio familiare \u00e8 a Stratfield Saye, vicino a Basingstoke, Hampshire. Apsley House a Londra, \u00e8 attualmente posseduta dall'English Heritage, sebbene la famiglia vi mantenga un appartamento.\nLista dei duchi di Wellington (1814).\nL'erede attuale al titolo \u00e8 il figlio del nono duca Arthur Gerald Wellesley, conte di Mornington (n. 31 gennaio 1978)."}
{"id": "877632", "revid": "110157", "url": "https://it.wikipedia.org/wiki?curid=877632", "title": "Holstenniendorf", "text": "Holstenniendorf \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "877636", "revid": "125543050", "url": "https://it.wikipedia.org/wiki?curid=877636", "title": "Centurione (famiglia)", "text": "Quella dei Centurione fu tra le famiglie genovesi consorziatesi in Albergo.\nStoria.\nL'albergo Centurione si form\u00f2 nel 1360 con l'unione delle famiglie Oltramarino, Becchignone, Bestagno e Cantelli, alle quali si aggiunsero i Traverso e gli Scotto.\nNel 1528 divennero il ventottesimo ed ultimo albergo genovese. \nAlbergo Centurione.\nCon la riforma voluta da Andrea Doria nel 1528, i Centurione andarono a formare il XXVIII albergo, a cui vennero aggregate famiglie che si aggiunsero al nucleo iniziale degli Ultramarino, Becchignone, Bestagno e Cantelli. Di seguito le famiglie che erano ascritte all'albergo Centurione:\nArma.\nL'arma della famiglia Centurione era \"d'oro alla banda scaccata di tre file d'argento e di rosso\". L'arma \"colla rosa in capo\" era quella utilizzata dai Centurione-Oltremarino."}
{"id": "877638", "revid": "842", "url": "https://it.wikipedia.org/wiki?curid=877638", "title": "Square Enix Co., Ltd.", "text": ""}
{"id": "877642", "revid": "110157", "url": "https://it.wikipedia.org/wiki?curid=877642", "title": "Horst (Holstein)", "text": "Horst (Holstein) \u00e8 un comune tedesco del circondario di Steinburg, nella regione dello Schleswig-Holstein. Ha circa 5100 abitanti."}
{"id": "877644", "revid": "486946", "url": "https://it.wikipedia.org/wiki?curid=877644", "title": "Trilogia zoologica", "text": ""}
{"id": "877645", "revid": "110157", "url": "https://it.wikipedia.org/wiki?curid=877645", "title": "Huje", "text": "Huje \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "877648", "revid": "79457", "url": "https://it.wikipedia.org/wiki?curid=877648", "title": "Anna Finocchiaro Fidelbo", "text": ""}
{"id": "877654", "revid": "125437710", "url": "https://it.wikipedia.org/wiki?curid=877654", "title": "Itzehoe", "text": "Itzehoe \u026ats\u0259\u02c8ho\u02d0 (in basso tedesco \"Itzhoe\") \u00e8 un comune tedesco, capoluogo del circondario di Steinburg, nella regione dello Schleswig-Holstein. Ha circa 31.000 abitanti."}
{"id": "877655", "revid": "729019", "url": "https://it.wikipedia.org/wiki?curid=877655", "title": "Manic Depression", "text": "Manic Depression \u00e8 una canzone del primo album di Jimi Hendrix del 1967 \"Are You Experienced\"; La canzone \u00e8 dedicata alla psicosi maniaco-depressiva (in inglese \"manic-depression\"), una malattia che porta a passare da momenti di esaltazione a di depressione in poco tempo. La canzone si apre con una scala cromatica con una piccola pausa, per proseguire con un inusuale tempo in 9/8.\nCover.\n\"Manic Depression\" \u00e8 stata reinterpretata da Red Hot Chili Peppers, Clawfinger, Styx, Blood, Sweat &amp; Tears, Carnivore, NoMeansNo, Scarlet Runner, Seal &amp; Jeff Beck, King's X e Stevie Ray Vaughan."}
{"id": "877659", "revid": "253269", "url": "https://it.wikipedia.org/wiki?curid=877659", "title": "Rebecca Romijn", "text": "Biografia.\nRebecca Romijn \u00e8 figlia del mobiliere olandese Jaap Romijn e dell'insegnante Elizabeth Kuizenga. Dopo aver frequentato la University of California, inizia a lavorare come modella nei primi anni novanta in Europa e negli Stati Uniti. Come indossatrice compare sulle copertine o tra le pagine di riviste come \"Sports Illustrated Swimsuit Issue\", \"Elle\", \"Allure\", \"Marie Claire\", \"GQ\", \"Glamour\", \"Cosmopolitan\", \"Vogue\", \"L'Officiel\", \"Esquire\" e sfila per i marchi Victoria's Secret, Giorgio Armani, Chantal Thomass, Anna Molinari, Lolita Lempicka, Roberto Cavalli, Blumarine, Herm\u00e8s e Sonia Rykiel.\nInoltre compare nelle campagne pubblicitarie di Maybelline, La Perla, Tommy Hilfiger, Christian Dior, Escada, J.Crew, Liz Claiborne, Les Copains, Banana Republic, Max Mara e Pantene. Negli anni novanta conduce il noto programma di MTV \"House of Style\".\nEntra nel campo con la recitazione in alcune serie televisive come \"Friends\". Diventa famosa per l'interpretazione di Mystica, nella serie di film dedicati agli X-Men, \"X-Men\", \"X-Men 2\" e \"X-Men - Conflitto finale\" (ha anche un cameo nel film \"X-Men - L'inizio\"). Nel 2002 ottiene un piccolo ruolo nella commedia \"S1m0ne\" di Andrew Niccol, per poi venire scelta da Brian De Palma per \"Femme fatale\", in cui recita al fianco di Antonio Banderas. Nello stesso anno viene nominata ai Razzie Awards come peggior attrice non protagonista per \"Rollerball\". Nel 2004 recita in \"The Punisher\", con Thomas Jane e John Travolta, anche in questo caso un film tratto da un fumetto.\nNel 2006 \u00e8 protagonista della serie televisiva \"Pepper Dennis\", mentre all'inizio del 2007 appare nella serie \"Ugly Betty\", per poi diventare parte fissa del cast, interpretando Alexis Meade, una donna transessuale. Nel 2009 \u00e8 una delle protagoniste della serie televisiva \"Eastwick\". Nel 2013 interpreta l'investigatrice privata Michelle Maxwell nella serie tv King &amp; Maxwell, dal 2014 \u00e8 protagonista della serie \"The Librarians\", interpretando il colonnello Eve Baird, Custode del Bibliotecario.\nDal 2018 presta la voce come doppiatrice al personaggio della DC Comics Lois Lane per alcuni cartoni animati destinati al cinema o alla televisione, produzioni in cui sovente il marito Jerry O'Connell presta la voce al personaggio di Superman.\nNel 2019 entra a far parte del cast della serie televisiva di fantascienza del \"franchise\" di \"Star Trek\", ', in cui interpreta il ruolo del \"Numero Uno\", primo ufficiale della USS \"Enterprise\" capitanata da Christopher Pike (Anson Mount), ruolo originariamente interpretato da Majel Barrett nell'episodio pilota \"Lo zoo di Talos\" della serie classica, che la Romijn riprende nella serie antologica ' e che interpreter\u00e0 anche nella successiva serie televisiva \"\".\nVita privata.\nNel 1998 si sposa con l'attore John Stamos. I due annunciano la loro separazione nel 2004, per poi divorziare l'anno seguente. Nel settembre 2005 annuncia il suo fidanzamento con l'attore Jerry O'Connell, che sposa il 14 luglio del 2007. La coppia ha due figlie gemelle, Dolly Rebecca Rose e Charlie Tamara Tulip, nate il 28 dicembre 2008.\nDoppiatrici italiane.\nNelle versioni in italiano dei suoi film, Rebecca Romijn \u00e8 stata doppiata da:"}
{"id": "877661", "revid": "71433", "url": "https://it.wikipedia.org/wiki?curid=877661", "title": "Rebecca Romijn-Stamos", "text": ""}
{"id": "877665", "revid": "38120", "url": "https://it.wikipedia.org/wiki?curid=877665", "title": "Rebecca Romijn Stamos", "text": ""}
{"id": "877666", "revid": "6282", "url": "https://it.wikipedia.org/wiki?curid=877666", "title": "Testata (motore)", "text": ""}
{"id": "877667", "revid": "38120", "url": "https://it.wikipedia.org/wiki?curid=877667", "title": "Rebecca Alie Romijn", "text": ""}
{"id": "877669", "revid": "3115", "url": "https://it.wikipedia.org/wiki?curid=877669", "title": "Cisterna della Regina", "text": "La Cisterna della Regina \u00e8 una grande cisterna idrica appartenuta ad una tenuta reale del XIV secolo insistente nel territorio comunale di Belpasso, provincia di Catania, presso la contrada \"Piscitello - Cisterna Regina\".\nVilla della Regina.\nLa tenuta comprendeva una villa ed un giardino fatta edificare da Eleonora d'Angi\u00f2, consorte del re Federico III di Aragona, dopo la morte del marito, avvenuta nel 1337. La villa si trovava nelle vicinanze dell'antico monastero di San Nicol\u00f2 l'Arena, i cui monaci riservarono alla regina una cella per la preghiera per la contemplazione, e dove mor\u00ec il 9 agosto 1345.\nLa regina ebbe con le terre a nord di Malpasso (l'allora casale di Patern\u00f2 da cui ebbe origine poi l'odierno abitato di Belpasso) un rapporto molto stretto, e come lei i molti notabili del Regno di Sicilia.\nLe rovine della tenuta sono oggi comunemente denominate della \"Cisterna Regina\" e si trovano a nord-est di Belpasso.\nDel vecchio fabbricato \u00e8 rimasto ben poco; questo sorgeva in una zona in dolce declivio solcata dalle acque del fiume Piscitello.\nLa villa nel 1910 venne investita da un braccio di lava che sommerse la parte pi\u00f9 importante del caseggiato e l'enorme cisterna che raccoglieva le acque piovane. La colata si arrest\u00f2 proprio sul luogo in cui sorgeva la villa.\nIl caseggiato attuale \u00e8 stato edificato in tempi posteriori al disastro e dell'originario edificio resta un solo vano riconoscibile per le strutture murarie e il sistema di copertura ottenuto con l'impiego di grossi travi consumate dal tempo. Ancora oggi si possono notare parti della pavimentazione che vanno a perdersi al di sotto dell'enorme strato lavico.\nI ruderi del palmento adiacente si presentano in stato di abbandono: qui era possibile notare fino a qualche tempo fa, su uno dei frontoni dei due tini, la data \"1826\", ricavata con l'impiego di frammenti di argilla cotta, che testimoniava l'anno in cui il manufatto sub\u00ec qualche parziale rifacimento.\nSu un blocco di un muraglione si nota la data 1680, e dimostra i rimaneggiamenti che le antiche strutture hanno subito nel tempo. Adiacenti al costone lavico, possono ancora notarsi dei vialetti in muratura, tutti conducenti ad una terrazzina dalla pianta rettangolare, le cui pareti su tre lati sono arricchite da una serie di sedili in muratura rivestiti da mattonelle in terracotta e formanti delle spalliere. La disposizione della struttura fa pensare che fosse un tempo connessa con la residenza di Eleonora la quale, fungendo da terrazzino panoramico.\nCisterna.\nLa Cisterna della Regina aveva la funzione di raccogliere le acque piovane che, dai pianori e dalle antiche trazzere pi\u00f9 o meno lastricate, scendevano a valle. Il punto di raccolta, tuttora esistente, \u00e8 una grande cisterna dal diametro di circa 35 metri a cielo aperto e avente pianta circolare. La sua profondit\u00e0 dovette aggirarsi intorno ai cinque-sei metri, mentre col tempo si \u00e8 ridotta alla profondit\u00e0 di non oltre 2,5 metri.\nAl suo interno si accumulano, infatti, la rena vulcanica dell'eruzione del 1669 e materiale piroclastico fuoriuscito dalla bocca effusiva dei Monti Rossi; a causa della presenza di questo materiale sabbioso, per qualche periodo della sua storia pi\u00f9 recente, il suo interno \u00e8 stato coltivato a vigneto. Le sue pareti, in qualche tratto, fanno intravedere tracce di intonaco medievale e alcuneaperture attraverso le quali, grazie ad alcuni \u201ccanaletti\u201d in pietra lavica, l'acqua si riversava all'interno dell'invaso. Questa veniva utilizzata per soddisfare il consumo idrico necessario, per il sostentamento degli animali e per lavare i panni; infatti l'acqua, nonostante trascinasse con s\u00e9 terra e detriti, nella cisterna si accumulava e decantava. Per questa ragione si potrebbe ipotizzare la presenza di una conca di decantazione sepolta sotto i sedimenti.\nLa Cisterna si erge proprio a ridosso dell'antica Strada Regia Nazionale (Siciliana), di grande importanza nel sistema viario dell'epoca. Percorrendo questa strada, inoltre, si pu\u00f2 comprendere come essa collegasse il quartiere Guardia con l'antico abitato di Malpasso.\nL'altarino.\nNei pressi della cisterna si affaccia anche un pregevole altare con nicchia affrescato, forse pertinente al rifacimento della villa del 1680 o allo scampato pericolo dall'eruzione dell'Etna del 1669, versa in cattive condizioni. Al suo interno si possono ammirare degli affreschi ormai sbiaditi raffiguranti la Madonna della Guardia (al centro), San Biagio (a sinistra) e Santa Lucia (a destra). A settembre del 2011 veniva segnalato il pietoso stato di degrado in cui verte l'altare, comprese manipolazioni antropiche che gravano sull'antica struttura, minacciandone il crollo"}
{"id": "877675", "revid": "2152156", "url": "https://it.wikipedia.org/wiki?curid=877675", "title": "Herat", "text": "Herat o Her\u0101t () \u00e8 una citt\u00e0 dell'Afghanistan occidentale, capoluogo dell'omonima provincia e dell'omonimo distretto. Con circa abitanti nel 2021, in maggioranza persiani, \u00e8 la terza citt\u00e0 del paese per popolazione.\nSituata al centro della fertile valle del fiume Hari Rud, a sud dell'Hindu Kush, nel corso della sua lunga storia \u00e8 stata al centro delle tradizionali vie commerciali tra Europa, Medio Oriente ed Asia e le vie di collegamento con la Russia, l'India e l'Iran, oltre che con le citt\u00e0 di Kabul e Kandahar, la rendono strategicamente importante sia da un punto di vista economico-commerciale che militare.\nCitata nell\"'Avest\u0101\" e tra i tributari dell'Impero achemenide la citt\u00e0 fu ricostruita sotto il nome di Alessandria d'Aria per sostituire la citt\u00e0 di Artacoana come capitale della regione fino alla conquista da parte dei musulmani nel 652 e poi dei Mongoli nel 1222, che la distrussero prima sotto Gengis Khan e poi sotto Tamerlano. Nell'Impero timuride Herat rinacque come capitale e divenne un importante centro per le arti e le scienze fino all'inizio del XVI secolo, quando pass\u00f2 nelle mani dei Safavidi. Fu conquistata dagli afghani nel 1717 anche se i persiani tentarono due volte invano di riprenderne il possesso nella prima met\u00e0 del XIX secolo.\nGran parte della popolazione \u00e8 di religione musulmana sunnita sebbene siano presenti una colonia commerciale ind\u00f9 e numerosi gruppi ebrei. La citt\u00e0 \u00e8 circondata da una cinta muraria di origini molto antiche, restaurata tra il 1884 e il 1887 e tra il 1903 e il 1904, ed \u00e8 dominata da una cittadella, il cui nucleo originario risalirebbe alla conquista di Alessandro Magno.\nStoria.\nHer\u0101t prende il suo nome dal principale fiume della regione, lo Hari Rud, e i suoi abitanti figurano tra i popoli tributari dell'Impero achemenide. Nel 330 a.C. Alessandro Magno fond\u00f2 sul luogo dell'insediamento Alessandria d'Aria e vi costru\u00ec la cittadella; la provincia divenne quindi parte dell'impero seleucide, fino alla conquista partica nel 167 a.C.\nSotto i Sasanidi la citt\u00e0 figurava tra i dodici capoluoghi dell'impero. Intorno al 430 a Her\u0101t era presente una comunit\u00e0 di cristiani con un vescovo nestoriano. Negli ultimi due secoli del dominio sasanide la citt\u00e0 assunse un'importanza strategica a causa delle continue guerre tra la Persia e i popoli nomadi dell'Asia centrale. Fu dopo la conquista araba comunque che Her\u0101t conobbe il suo periodo migliore.\nDivenuta parte del califfato fino all'809, pass\u00f2 poi sotto il dominio dei Tahiridi, dei Saffaridi e dei Ghaznavidi, fino a divenire parte dell'impero corasmio (Khw\u0101rezmsh\u0101h) nel XII secolo. In questo periodo Her\u0101t divenne un importante centro per la produzione di oggetti in metallo, specialmente in bronzo, spesso decorati con preziosi inserti di metalli pregiati.\nCaduta sotto il dominio dei mongoli, la citt\u00e0 fu distrutta due volte, prima da Gengis Khan e poi da Tamerlano. Fu comunque ricostruita da suo figlio Sh\u0101h Rukh e assunse grande importanza durante il periodo timuride. Alla fine del XV secolo fu costruito il grandioso insieme degli edifici della \"mu\u1e63all\u0101\" (con diversi minareti) durante il regno di Gawhars\u0332h\u0332\u0101d bt G\u0332h\u0332iy\u0101t\u0332h\u0332 al-d\u012bn Tark\u0332h\u0332\u0101n, il cui complesso funerario rappresenta uno dei grandi monumenti dell'architettura timuride.&lt;br&gt; \nIn questo periodo inizi\u00f2 la produzione di splendidi e rinomati tappeti che prosegu\u00ec fino all'inizio del XVIII secolo, caratterizzati da decorazioni floreali impreziosite da figure animali. \nDopo la conquista da parte di Shah Isma'il I, nel XVI secolo Her\u0101t entr\u00f2 a far parte dei domini safavidi. Nel 1750 fu presa da Ahmad Shah Durrani e divenne parte dell'impero afghano. Durante il XIX secolo la citt\u00e0 fu contesa da Afghani e Iraniani, aizzati da russi e britannici che svolgevano il loro Grande Gioco, finch\u00e9 Dost Mohammad Khan la pose definitivamente entro i confini afghani. \u00c8 a questo periodo che risale la distruzione del complesso della \"mu\u1e63all\u0101\" da parte dei Britannici, che volevano una linea di tiro pulita per la loro artiglieria nel caso di un'invasione russa (che non avvenne mai).\nLe descrizioni di Byron.\nLo scrittore inglese Robert Byron tra il 1933 e il '34 intraprese un lungo viaggio tra l'Iran e l'Afghanistan visitando diverse localit\u00e0 e descrivendone le condizioni di vita ma soprattutto in merito alle architetture. Questo diario di viaggio si chiama \"La via per l'Oxiana\". Di Herat lascia parecchie descrizioni legate ai numerosi monumenti. \nRiguardo alla cittadella fortificata scrive:"}
{"id": "877679", "revid": "373458", "url": "https://it.wikipedia.org/wiki?curid=877679", "title": "Michel Henry", "text": "Biografia.\nMichel Henry, figlio di un ufficiale militare, trascorre i primi anni della sua vita in indocina. Dopo la morte prematura del padre torna con la madre in Francia nel 1929 dove pi\u00f9 tardi studier\u00e0 filosofia a Lilla, al Luc\u00e9e Henry IV di Parigi e infine alla Sorbonne. Qui termina gli studi con la tesi \"Le bonheur de Spinoza\" (la beatitudine in Spinoza). Alla fine della seconda guerra mondiale, durante la quale fa parte della resistenza, riceve la cattedra (agregation) di filosofia. Dopo anni di ricerca al centre national de recherches scientifiques di Parigi insegna all'estero e in Francia porta a termine il suo dottorato di ricerca per poi diventare docente privato e in seguito professore ordinario all'universit\u00e0 Paul Valery di Montpellier. Qui resta fino alla pensione nel 1982.\nIl Pensiero.\nMichel Henry \u00e8 conosciuto come fondatore della \"fenomenologia radicale della vita\" che espone nella sua opera capitale \"L'essence de la manifestation\" (1963), dove si confronta con l'ontologia tradizionale e la fenomenologia storica. La fenomenologia di Henry \u00e8 da definirsi \"radicale\" in quanto esplica che la manifestazione dei fenomeni esterni ha le sue \"radici\" nella donazione (la donation) della vita pura e non-intenzionale.\nDifferenziando la manifestazione originaria ed immanente della vita da ogni donazione che in relazione a questa \u00e8 secondaria ed esterna, la cosiddetta \"manifestazione del mondo\" (nel senso di una \"duplicit\u00e9 de l'appara\u00eetre\"), e rendendo chiaro che la riduzione dell'uomo a questa \"manifestazione del mondo\" introdotta dal pensiero scientifico e dalla tecnica separa l'uomo dalle certezze della vita e in questo modo anche dalle fondamenta culturali, dimostra le contraddizioni della dilagante cultura estetizzante di oggi.\nIn questo senso Henry applica il suo pensiero filosofico a problemi politologici (nei due volumi \"Marx\"), a tematiche psicologiche (nella \"genealogia della psicoanalisi\"), alla critica d'arte e cultura (in \"La barbarie\" e nel suo libro sull'opera de Kandinsky) e alla filosofia della religione (nel suo libro sulla \"fenomenologia del cristianesimo\").\nHenry riassume il suo pensiero in \"Incarnazione. Una filosofia della carne\" (2000).\nBibliografia.\nItaliano.\nLIBRI\nARTICOLI"}
{"id": "877687", "revid": "114418635", "url": "https://it.wikipedia.org/wiki?curid=877687", "title": "Ren\u00e9 Lalique", "text": "Biografia.\nLe sue creazioni, raffiguranti soprattutto elementi naturali, animali e nudi femminili, si distinsero dapprima nell'ambito dell'Art Nouveau e in seguito in quello dell'Art D\u00e9co. Orafo, vetraio e disegnatore, lavor\u00f2 per Cartier, ide\u00f2 gioielli per Sarah Bernhardt e riscosse grande successo in occasione dell'esposizione universale di Parigi del 1900.\nAffidandosi pi\u00f9 all'originalit\u00e0 del disegno e alla qualit\u00e0 della lavorazione che al valore del materiale utilizzato, Lalique ricorse ad esempio all'avorio, al corno e allo smalto per realizzare molti pezzi unici. Dai primi anni del Novecento applic\u00f2 la propria creativit\u00e0 soprattutto al vetro, dapprima nell'ambito dell'arte orafa e poi sempre pi\u00f9 spesso a fini commerciali, dedicandosi alla produzione degli articoli pi\u00f9 diversi e applicando una grande variet\u00e0 di tecniche. La sua attivit\u00e0 si interruppe durante la seconda guerra mondiale, ma venne ripresa dal figlio Marc nel 1946. Nel 2000, l'imprenditore svizzero Silvio Denz ha acquisito la propriet\u00e0 della cristalleria Lalique a Wingen-sur-Moder e ha esteso il marchio Lalique ad altre categorie merceologiche, tra cui profumi, gioielli, oggetti d'arredo ed oggetti d'arte realizzati con artisti quali Jean-Michel Jarre e Zaha Hadid."}
{"id": "877688", "revid": "104216", "url": "https://it.wikipedia.org/wiki?curid=877688", "title": "Spin-orbitale", "text": "Lo spin-orbitale \u00e8 una funzione d'onda, che costituisce una soluzione fisicamente accettabile dell'equazione di Schr\u00f6dinger, associata ad una particella, espressa tramite le coordinate spaziali e il momento angolare di spin.\nIn chimica quantistica lo spin-orbitale di un elettrone assume importanza nella trattazione teorica del legame chimico. In questo caso, oltre al vettore formula_1, che definisce le coordinate negli assi cartesiani, lo spin pu\u00f2 assumere valori +\u00bd o \u2212\u00bd.\nRiassumendo, lo spin-orbitale si pu\u00f2 indicare come una funzione formula_2 del tipo\nNella prassi pratica uno spin-orbitale viene solitamente normalizzato, il che significa avere la certezza di identificare la presenza di un elettrone in un punto qualsiasi dell'universo. In termini matematici ci\u00f2 significa che lo spin-orbitale deve soddisfare la condizione\nTramite l'utilizzo di uno spin-orbitale in forma normalizzata \u00e8 possibile calcolare la probabilit\u00e0 di rinvenire una generica particella, caratterizzata da momento di spin formula_5, in un volume V qualsiasi dello spazio:\nIl legame chimico \u00e8 correlato alle zone di massima densit\u00e0 elettronica."}
{"id": "877689", "revid": "1543377", "url": "https://it.wikipedia.org/wiki?curid=877689", "title": "Fiat Punto", "text": "La Fiat Punto \u00e8 una famiglia di autovetture di tipo utilitaria prodotta dalla casa automobilistica italiana FIAT in tre serie: la prima, nata nel 1993 e disegnata da Giorgetto Giugiaro; la seconda nata nel 1999 e disegnata all'interno del centro stile Fiat; e la terza, nata nel 2005 e disegnata dalla Italdesign Giugiaro. Quest'ultima generazione \u00e8 stata a sua volta declinata in tre modelli; il modello di esordio chiamato Grande Punto, che ha di fatto segnato l'inizio della terza generazione, affiancato nel 2009 dal modello Punto Evo, una sorta di evoluzione del primo, ed entrambi sostituiti da un terzo aggiornamento: la Punto 2012, la cui produzione \u00e8 terminata nell'agosto 2018 senza un modello destinato a raccoglierne l\u2019eredit\u00e0. La produzione in India termina nel novembre del 2018. All'esordio di quest'ultima l'intera famiglia della Fiat Punto \u00e8 stata venduta, dal 1993, in 9 milioni di esemplari.\nPrima serie (176).\nLa prima generazione della Punto nasce col progetto numero 176 e viene presentata al pubblico durante il Salone dell'automobile di Francoforte del 1993. Disegnata da Giorgetto Giugiaro \u00e8 stata concepita come erede della Fiat Uno. L'accoglienza della critica e del pubblico furono positive e la Punto riusc\u00ec ad aggiudicarsi il premio Auto dell'anno nel 1995. Il modello, un anno e mezzo dopo il suo esordio, era gi\u00e0 stato venduto in un milione e mezzo di esemplari. Venne sostituito, dopo un aggiornamento apportatogli nel 1997, dal nuovo modello nel 1999.\nSeconda serie (188).\nLa seconda serie della Punto esordisce nel 1999 in occasione del centenario della casa automobilistica torinese con la commercializzazione del progetto numero 188. Questa vettura non port\u00f2 con s\u00e9 solo l'eredit\u00e0 del modello precedente (e del suo enorme successo) ma fu anche la vettura con cui la FIAT volle concretizzare i propri 100 anni di storia. Venne interamente disegnata all'interno del centro stile Fiat e fu la prima utilitaria al mondo a ricevere 4 stelle EuroNCAP, registrando un notevole miglioramento rispetto al modello precedente. Ricevette un corposo aggiornamento nel 2003 e venne ulteriormente aggiornata (e ridenominata \"Punto Classic\") nel 2007. Nel 2005 le venne affiancato un nuovo modello, pi\u00f9 grande e moderno ma che non la sostitu\u00ec completamente fino al 2010, quando dopo pi\u00f9 di 11 anni cess\u00f2 la produzione della seconda serie della Punto, che venne comunque venduta fino a maggio 2011.\nTerza serie (199).\nVerso la fine del 2005 viene presentata al pubblico la terza serie della famiglia Punto. Si tratta di una vettura molto grande rispetto al segmento di riferimento, superando i quattro metri di lunghezza. Per questo motivo viene commercializzata con l'appellativo \"Grande\" e non sostituisce il modello gi\u00e0 presente in gamma ma lo affianca. La Grande Punto quindi crea, nel corso della sua commercializzazione, una vera e propria famiglia di modelli, allargandosi a diverse tipologie della stessa vettura. La terza generazione della Punto \u00e8 anche l'auto che segna simbolicamente il risorgimento della casa automobilistica italiana che stava fino a quel momento attraversando un periodo molto difficile. Nata dal progetto numero 199 \u00e8 stata sviluppata dalla Fiat, ma i costi di sviluppo sono stati divisi con la General Motors che utilizzer\u00e0 la piattaforma della Grande Punto anche per alcuni suoi modelli, soprattutto sul mercato europeo. Nel 2006 viene presentata la versione a 3 volumi della Punto, commercializzata col nome Linea. Subito la Grande Punto riscuote un enorme successo, disegnata dalla Italdesign Giugiaro non le viene mai applicato alcun aggiornamento estetico, bens\u00ec le viene affiancato un modello denominato Punto Evo, una sorta di evoluzione del primo, pi\u00f9 curato nei dettagli e di maggior qualit\u00e0 percepita, oltre che con importanti aggiornamenti meccanici. Entrambi i modelli (Grande Punto e Punto Evo) nel 2012 vengono sostituiti da un terzo e ultimo modello, sempre facente parte della terza generazione della Punto, denominato Punto 2012 o semplicemente Punto, la cui produzione \u00e8 finita nel 2018. Con la Punto 2012 si chiude la produzione, poich\u00e9 non viene sviluppato un nuovo erede. Oltre ai modelli commerciali, venduti anche nelle varianti elaborate a marchio Abarth, la terza serie della Punto ha dato vita anche a un modello da competizione rally: la S2000.\nLa \"Punto 310\" per i mercati emergenti.\nCon la terza generazione di Punto la Fiat ha deciso di espandere la produzione del modello anche sui mercati esteri, progettando una versione meno costosa destinata ai paesi in via di sviluppo; il \"Progetto 310\" debuttato nell'agosto 2007 utilizza della Grande Punto originale parte della carrozzeria e degli organi meccanici. Lo stile dell'auto, frutto di Giugiaro, non viene modificato mentre gli interni sono realizzati con delle plastiche di qualit\u00e0 inferiore proprio per ridurre i costi di produzione.\nDal punto di vista tecnico il pianale di base risulta completamente differente: la \"Punto 310\" si basa sulla piattaforma della seconda serie di Fiat Punto opportunamente rivista soprattutto nella geometria delle sospensioni riprese dal modello Palio; questo pianale funge da base anche per le Fiat Idea e Linea prodotte dalla filiale brasiliana di Fiat Auto e garantisce una netta riduzione dei costi di produzione. La distanza dell'assetto da terra \u00e8 stata incrementata mentre le sospensioni risultano leggermente pi\u00f9 rigide per adattarsi alle strade brasiliane dissestate.\nLa \"Punto 310\" \u00e8 disponibile solo con carrozzeria 5 porte e viene commercializzata con il semplice nome Punto. Viene prodotta in Brasile a Betim (presso lo stabilimento di Minas Gerais) dal 2007 e commercializzata in tutto il Sud America; viene sostituita dalla Fiat Argo. \nSul mercato indiano viene prodotta dal 2009 presso gli stabilimenti di Pune della Tata Motors e distribuita in tutto il territorio indiano. Grazie ad una joint-venture effettuata con Tata, sul telaio della \"Punto 310\" il colosso indiano ha progettato le proprie berline Indica Vista ed Indigo Manza che riprendono dalla Punto anche parte delle motorizzazioni e numerosi organi meccanici.\nNel 2014, sulla base Punto 310, nasce sempre per il mercato indiano la Fiat Avventura. Sempre nel 2014 la stessa Punto per il mercato indiano viene pesantemente aggiornata e commercializzata come \"Punto Evo\". Questo nuovo modello \u00e8 sensibilmente influenzato dal concept \"Avventura\" per quanto riguarda il design gli esterni, e dal modello europeo per quanto riguarda gli interni. Nel 2016 viene presentata la \"Punto Pure\", che riprende le linee tradizionali della Grande Punto, disponibile con due motorizzazioni; gli interni sono derivati da quelli della Fiat Linea."}
{"id": "877690", "revid": "81195", "url": "https://it.wikipedia.org/wiki?curid=877690", "title": "Spinorbitale", "text": ""}
{"id": "877692", "revid": "729019", "url": "https://it.wikipedia.org/wiki?curid=877692", "title": "Red House", "text": "Red House \u00e8 una canzone scritta da Jimi Hendrix inclusa nella versione inglese del primo album dei The Jimi Hendrix Experience del 1967, \"Are You Experienced\". In questa canzone si sentono le forti influenze blues del chitarrista. Nella versione americana del disco la traccia non compare, poich\u00e9 la casa discografica, la MCA Records, sostenne che \"all'America non piace il blues\". La canzone \u00e8 un blues in 6/4 ed \u00e8 la canzone pi\u00f9 spiccatamente blues dell'intero album.\nNelle versioni live Jimi Hendrix arrivava ad allungarla fino a 10 minuti. Durante la sua esibizione al Festival di Woodstock Hendrix, mentre eseguiva il brano, strapp\u00f2 la corda del mi cantino e suon\u00f2 il resto della canzone con sole cinque corde.\nI chitarristi blues Buddy Guy e John Lee Hooker hanno realizzato una cover della canzone. La canzone \u00e8 stata reinterpretata nei live da numerosi artisti della scena blues e rock internazionale."}
{"id": "877696", "revid": "1632387", "url": "https://it.wikipedia.org/wiki?curid=877696", "title": "Cattedrale di Chartres", "text": "La cattedrale Notre-Dame di Chartres \u00e8 il principale luogo di culto cattolico di Chartres, nel dipartimento dell'Eure-et-Loir, nel nordovest della Francia, basilica minore (dal 1908) e sede vescovile dell'omonima diocesi.\nLa figura pi\u00f9 importante fu il vescovo Fulberto, teologo scolastico riconosciuto in tutta Europa, che cominci\u00f2 nell'XI secolo la costruzione della cattedrale sull'area precedentemente occupata da un antico santuario pagano. Nell'anno mille, il dominio di Chartres era amministrato da Hildouin de Breteuil (detto anche d'Haudouin o Geldouin), signore di Nanteuil-le-Haudouin, il quale spos\u00f2 Emmeline de Chartres nel 1028 e divenne il visconte di Chartres e \"Grand Ma\u00eetre de France\" con Re Roberto II di Francia, da cui discende la famiglia de Nanteuil (di Natoli).\nLa cattedrale \u00e8 il pi\u00f9 celebre monumento della citt\u00e0 ed \u00e8 considerata uno degli edifici religiosi pi\u00f9 importanti del mondo ed uno dei pi\u00f9 perfetti edifici gotici. Il fattore decisivo che la fa prevalere tra le altre cattedrali francesi \u00e8 il suo buono stato di conservazione, specialmente delle sculture e delle vetrate.\nGrande luogo di pellegrinaggi, principalmente grazie al rinnovato interesse per il cammino di Santiago di Compostela di cui Chartres \u00e8 una tappa per i pellegrini che vengono per la via di Parigi, questa cattedrale e le sue torri dominano la citt\u00e0 e la circostante piana della Beauce, risultando visibili da molte decine di chilometri di distanza.\nLa cattedrale \u00e8 classificata dal 1862 come monumento storico di Francia e nel 1979 l'UNESCO l'ha dichiarata Patrimonio culturale dell'Umanit\u00e0.\nStoria.\nL'edificio costruito dal vescovo Fulberto, fu distrutto nel 1194 a causa di un incendio ed immediatamente si cominciarono i lavori di ricostruzione, che durarono circa 60 anni. L'aggiunta pi\u00f9 importante \u00e8 la torre a nordest, il \"Clocher Neuf\", conclusa nel 1513.\nLa cattedrale \u00e8 stata costruita da operai specializzati, chiamati \"compagnons\", riuniti in confraternite. In questo periodo, esistevano tre confraternite: i \"Bambini di Padre Soubise\", i \"Bambini del Maestro Jacques\", e i \"Bambini di Salomone\" legati all'Ordine del Tempio. Questi ultimi hanno lasciato incisi, sulle pietre o sulle travi, dei segni che sono le loro firme.\nLe tracce principali dei piani costruttivi, basate sul sistema di numerazione duodecimale, furono messe in pratica direttamente dagli operai grazie alla corda a tredici nodi, uno degli strumenti dei \"compagnons\".\nEnrico IV fu l'unico Re di Francia consacrato in questa cattedrale e non a Reims secondo la tradizione. Parigi era in effetti retta dai cattolici, che si opponevano al re a causa della sua religione protestante. In quest'occasione il monarca avrebbe pronunciato la celebre frase: \u00abParigi vale bene una messa\u00bb. Egli si convert\u00ec al cattolicesimo e fu consacrato re di Francia; da allora i protestanti si arresero progressivamente.\nDescrizione.\nEsterno.\nFacciata occidentale.\nLa facciata principale della cattedrale \u00e8 rivolta ad ovest.\nIl prospetto \u00e8 incorniciato tra due torri. La pi\u00f9 antica \u00e8 quella di sinistra, iniziata nel 1134 e completata nel 1516 con la realizzazione dell'elaborata cuspide in gotico flamboyant, opera di Jehan de Beauce, in seguito alla distruzione di quella in legno della fine del XII secolo, andata distrutta in un incendio nel 1506; ospita un concerto di sette campane fuse nel 1845 ad eccezione di quella denominata \"Timbre\", risalente al 1520. La torre di destra fu invece costruita tra il 1142 e il 1170 probabilmente inspirandosi al campanile della chiesa abbaziale della Santissima Trinit\u00e0 a Vend\u00f4me.\nAl centro della facciata, in basso, si apre il cosiddetto \"portail royal\" (in italiano: \"portale reale\"), costituito da tre ingressi affiancati, ornato da 24 grandi statue (oggi ne restano 19) e pi\u00f9 di 300 figure che formano una decorazione in armonia con l'architettura della cattedrale. La decorazione dietro le statue presenta ancora influenze dello stile romanico precedente: intrecci, colonnine e foglie d'acanto testimoniano gli influssi dell'arte meridionale. Grandioso esempio di arte gotica, il portale presenta temi metafisici, episodi della vita di Cristo (arcata di destra, con la nascita di Ges\u00f9), ma anche i mestieri legati alle stagioni e ai segni dello zodiaco. Si trovano varie figure favolose tratte dai bestiari medievali, come nel caso delle raffigurazioni a destra della torre (facendo il giro dell'edificio sulla destra) ove troviamo un asino che suona la viola e una scrofa che fila. Il linguaggio figurativo \u00e8 innovato rispetto allo schema chiuso del romanico, in quanto si tratta di una rappresentazione continua in cui le scene si succedono una dopo l'altra seguendo il filo della narrazione, come in un procedimento cinematografico.\nTransetto.\nIl portale della facciata settentrionale del transetto, anch'esso costituito da tre ingressi, \u00e8 chiamato \"portale dell'Alleanza\" e venne scolpito tra 1205 ed il 1210. Il ciclo iconografico presenta alcune scene dell'Antico Testamento e della vita della vergine Maria: in quello di sinistra vi sono l\"Annunciazione\" (statue di sinistra), la \"Visitazione\" (statue di destra) e la \"Nascita di Ges\u00f9\" (lunetta); in quello centrale \"Eliseo\" ed \"Elia\" (alle estremit\u00e0), \"Melchisedec\", \"Abramo\", \"Mos\u00e8\", \"Samuele\" e \"Davide\" (statue di sinistra), \"Isaia\", \"Geremia\", \"Simeone\", \"Giovanni Battista\" e \"Pietro\" (statue di destra), la \"Dormitio Virginis\" (architrave) e \"Incoronazione di Maria\" (lunetta); in quello di destra \"Sansone\", la \"Regina di Saba\" e \"Salomone\" (statue di destra), \"Ges\u00f9 figlio di Sirach\", \"Giuditta\" e \"Gedeone\" (statue di destra), \"Giobbe\" (architrave) e il \"Giudizio di Salomone\" (lunetta).\nIl portale della facciata meridionale ha una struttura analoga a quello del prospetto nord, con tre ingressi aggettanti: quello centrale presenta nella lunetta una raffigurazione del \"Giudizio universale\" e nella strombatura le statue di dieci degli Apostoli; quello di sinistra \u00e8 dedicato ai santi martiri (statue della strombatura), in particolare a santo Stefano (lunetta), mentre quello di destra ai confessori (statue della strombatura), con scene emblematiche della vita di \"San Nicola\" e \"San Martino\" nella lunetta.\nInterno.\nLa cattedrale presenta una struttura a croce latina con tre navate di sei campate, tripartizione presente anche nei due bracci del transetto (di tre campate ciascuno) e nel coro (di quattro campate), con le navatelle che si ricongiungono intorno all'abside semicircolare formando un deambulatorio con cappelle radiali. Le navate laterali, che come quella mediana presentano volte a crociera, sono separate da arcate ogivali poggianti su pilastri polistili e sormontate da un triforio.\nLabirinto.\nIl labirinto di Chartres, opera del XII secolo, \u00e8 una figura geometrica circolare inscritta in larghezza sul pavimento della navata centrale. Rappresenta un percorso continuo lungo 261,5\u00a0m che va dall'esterno all'interno del cerchio, con una successione di curve e archi di cerchi concentrici. Una delle sue particolarit\u00e0 \u00e8 che i percorsi, sia dal centro che dal perimetro, presentano la stessa successione di curve e archi.\n\u00c8 un labirinto unicursale con una sola via d\u2019uscita, una sorta di percorso salvifico, motivato dall'anelito alla trascendenza, ed articolato nel discernere il bene e dal male. \nAlcuni pensano che il labirinto rappresenti un cammino simbolico che porta l'uomo dalla terra a Dio e il centro della figura rappresenta appunto la citt\u00e0 di Dio, altri pensano (seguendo la corrente catara) che sia un \"Sancta Sanctorum\", un percorso che permette il cammino interiore per giungere a Dio attraverso la preghiera e che culmina proprio nella rosa a sei petali che alcuni credono essere l'emblema della preghiera del Padre nostro. \nIl percorso del labirinto non consiste solo nell'andare verso il centro, ma anche nel ripartire da l\u00ec. Il pellegrino \u00e8 invitato a seguire la linea tracciata davanti a lui, in modo da salire verso il coro della cattedrale, verso oriente, cio\u00e8 la luce (evitando cos\u00ec un viaggio, spesso pericoloso, verso i luoghi di pellegrinaggio).\nIl labirinto ha un'area pari a quella del rosone centrale e il giorno del solstizio d'estate (20 o 21 giugno), all'ora che corrisponde al mezzogiorno e attualmente si colloca intorno alle 14, un raggio di sole filtra da un foro della vetrata di Sant'Apollinare, nella navata laterale occidentale, illuminando una lastra di pietra pi\u00f9 bianca e posta di sbieco rispetto alle altre che formano il pavimento; su questa, il raggio si posa su di uno sbalzo metallico leggermente dorato, fissato forando la pietra.\nAltri labirinti si trovano:\nPresbiterio, coro a abside.\nIl presbiterio attuale \u00e8 situato nella crociera; rialzato su un basamento in blocchi squadrati di pietra di Berch\u00e8res-les-Pierres (1993), \u00e8 costituito da un insieme di sia fissi, sia mobili realizzati dallo scultore e orefice francese Goudji a partire dal 1992, e in gran parte classificati come monumento storico di Francia. Al centro vi \u00e8 l'altare maggiore, chiamato \"Roc de Lumi\u00e8re\" (in italiano: \"roccia di luce\"), \u00e8 costituito da una struttura portante in legno di rovere interamente rivestita lungo i lati da lastre d'argento scanalato con dodici colonne a base cubica, realizzate nel medesimo materiale, le quali sorreggono la mensa in granito verde dei Pirenei; su di esso \u00e8 posta la croce gloriosa pensile, grande stauroteca inaugurata nel 1997. In posizione arretrata vi sono la cattedra con le sedi per i due concelebranti principali (a destra) e l'ambone (a sinistra).\nIl coro e l'abside presentano la decorazione pittorica parietale policroma barocca, progettata dall'architetto Victor Louis e realizzata in due fasi, nel 1770-1773 da Jean-Baptiste Hermand e Nicolas Montlevaux e nel 1786-1788 da Joseph Antoine Gontheinze, che and\u00f2 ad inglobare entro colonne corinzie i pilastri polistili gotici; il pavimento in marmi policromi, invece, risale al 1773 ed \u00e8 opera di Nicolas Montlevaux. L'ambiente \u00e8 interamente circondato dalla transenna marmorea rinascimentale, la cui costruzione inizi\u00f2 nel 1514 e si protrasse fino al 1727. Alta pi\u00f9 di 6\u00a0m e lunga oltre 100\u00a0m, \u00e8 ornata da 200 statue divise in 40 gruppi secondo il programma iconografico originario, con episodi della vita di Ges\u00f9 e della Vergine Maria. Fra gli artisti che vi lavorarono nel corso dei secoli, sono annoverati Jehan Soulas (autore delle statue pi\u00f9 antiche), Fran\u00e7ois Marchand, Thomas Boudin, Jean Dedieu, Pierre I Legros, Jean-Baptiste II Tuby, Simon Mazi\u00e8re; l'architettura venne disegnata da Jehan de Beauce, autore del coronamento della torre nord. Lo jub\u00e9 del XIII secolo venne demolito nel 1763 e di esso si \u00e8 conservata soltanto la statua della \"Madonna del pilastro\", in legno di pero, realizzata nel 1508. Lungo le pareti del coro si trovano gli stalli lignei su due ordini, di Charles-Antoine Bridan (1786-1788), autore anche dei sei grandi bassorilievi che ornano il prospetto interno della recinzione.\nAl centro dell'abside si trova l'altare maggiore barocco, consacrato nel 1773. La mensa, opera del marmista Nicolas Montlevaux e del doratore Louis Prieur, \u00e8 in marmo blu con mensole poco sporgenti e bassorilievo centrale in bronzo; ai suoi lati, i grandi gradini in marmo bianco sui quali poggiano i candelabri. Il gruppo scultoreo dell\"Assunzione di Maria\" venne scolpito da Bridan su disegno di Nicolas Poussin, ed \u00e8 in marmo di Carrara.\nVetrate.\nLa cattedrale di Chartres possiede ad oggi le vetrate pi\u00f9 importanti risalenti al XIII secolo, che presentano un colore blu particolare e inimitabile tale che \u00e8 noto anche come \"blu di Chartres\". Comprese le rosette, le 176 vetrate coprono una superficie di 2600\u00a0m\u00b2. Raffigurano principalmente santi e personaggi biblici: No\u00e8, Giuseppe, il buon samaritano, il figliol prodigo, ma anche episodi della \"leggenda aurea\" di Jacopo da Varazze. Certe vetrate del XII secolo sono ancora presenti nell'edificio, essendosi salvate dall'incendio del 1194, che port\u00f2 al rifacimento gotico della cattedrale: le pi\u00f9 antiche risalgono all'epoca dell'abate Suger, verso il 1140, e sono tra le pi\u00f9 antiche vetrate del mondo. Una delle pi\u00f9 famose vetrate della cattedrale, la cosiddetta \"Notre-Dame de la Belle Verri\u00e8re\" (Nostra Signora della Bella Vetrata), che rappresenta una Madonna col Bambino circondata da angeli, \u00e8 stata realizzata verso il 1180.\nLe cripte.\nLa cattedrale attuale risulta dalla sovrapposizione di sette edifici di epoche differenti, le cui parti non utilizzate come fondazioni per le costruzioni successive hanno formato due cripte concentriche. La cripta interna, denominata \"caveau Saint-Lubin\" e collocata al di sotto del coro, risale alla chiesa carolingia edificata nel IX secolo da Gisleberto; al suo interno sono visibili i resti di un muro di epoca gallo-romana.\nQuella esterna, dedicata a san Fulberto, circonda la precedente e, partendo da un campanile, e compie il giro dell'edificio. Datata all'XI secolo, con i suoi 230 metri di lunghezza e i 5-6 metri di larghezza, \u00e8 la pi\u00f9 grande cripta di Francia. Lungo il suo percorso si incontrano la cappella di Notre-Dame-sous-terre (lato nord), tre profonde cappelle romaniche inquadrate da quattro pi\u00f9 piccole gotiche del XIII secolo (abside) e il pozzo detto \"des Saints-Forts\" (33 metri di profondit\u00e0), costruito su una base quadrata gallo-romana, la cui acqua nel Medioevo era famosa per possedere virt\u00f9 miracolose. Nella galleria sud si osserva un affresco del XII secolo rappresentante la cattedrale romanica dell'epoca.\nOrgani a canne.\nIl primo organo della cattedrale fu costruito nel 1349: questo strumento, di cui non si sa nulla, fu in seguito ampliato nel XV secolo e ricostruito da Robert Filleul fra il 1542 e il 1551, portando a due il numero delle tastiere. Quest'organo, nel corso dei secoli successivi, venne pi\u00f9 volte ampliato; venne danneggiato seriamente durante la Rivoluzione francese e dall'incendio della cattedrale del 1836, e nel 1844 venne restaurato e il numero delle tastiere portato a tre. Nel 1911 l'organo fu nuovamente restaurato da Gutschnritter-Mercklin e rimase inalterato fino al 1969, quando all'interno dell'antica cassa venne rimosso lo strumento preesistente per fare posto ad uno nuovo, costruito da Danion-Gonzalez e completato nel 1971. Il nuovo organo ha 67 registri e consolle a quattro tastiere e pedaliera; la sua trasmissione \u00e8 elettrica. Lo strumento \u00e8 contenuto dall'antica cassa barocca, che si trova sulla parete destra delle tre ultime campate della navata centrale, all'altezza del triforio.\nUn secondo strumento si trova nel coro, in corpo unico sotto la seconda arcata di sinistra; venne costruito da Charles Gadault nel 1857 e rifatto da Roethinger nel 1951, ha trasmissione meccanica e dispone di 19 registri su due manuali e pedale.\nIl velo della Vergine.\nSi tratta di una reliquia molto importante che fu offerta nell'876 alla cattedrale da Carlo il Calvo, imperatore del Sacro Romano Impero. Secondo la tradizione, questo velo \u00e8 la camicia che portava Maria al momento dell'Annunciazione, quando concep\u00ec il Verbo. Questa importante reliquia fu meta di numerosi pellegrinaggi. Durante l'incendio della vecchia chiesa, nel 1194, si credette che la reliquia fosse andata perduta ma venne ritrovata intatta: questo fu interpretato come il fatto che la vergine Maria desiderava una chiesa pi\u00f9 grande per la sua reliquia e cos\u00ec si spiegano l'entusiasmo e la rapidit\u00e0 con cui la nuova cattedrale fu costruita.\nLa reliquia era custodita in una cassa di grande valore, ma i gioielli furono venduti durante la rivoluzione. Anche il velo fu tagliato in diverse porzioni, che furono vendute. Il velo \u00e8 sempre esposto nel deambulatorio, al lato nord, in una delle cappelle absidali.\nLa cattedrale nella leggenda.\nJoris-Karl Huysmans pubblic\u00f2 nel 1898 un romanzo dal titolo \"La cath\u00e9drale\" in cui si occupa della simbologia medioevale e cattolica presente a Chartres. Il libro ebbe una certa rilevanza all'epoca della pubblicazione. Lo scrittore e poeta Charles P\u00e9guy ha consacrato una lunga poesia alla cattedrale nella sua raccolta \"La Tapisserie de Notre-Dame\" e ha partecipato al rinnovo spirituale che conobbe la cattedrale all'inizio del XX secolo.\nI principali pellegrinaggi.\nDal tempo della sua costruzione, la cattedrale di Chartres \u00e8 un importante luogo di pellegrinaggio per i cattolici francesi. Questo spiega la grandezza del deambulatorio che permette il passaggio dei fedeli attorno al coro.\nNel corso del XX secolo i pellegrinaggi a Chartres hanno conosciuto un nuovo slancio al seguito dello scrittore Charles P\u00e9guy che si rec\u00f2 a piedi da Parigi a Chartres nel 1912, realizzando un voto fatto al capezzale del figlio malato. Dopo la morte di P\u00e9guy nel 1914, alcuni suoi amici rifecero la strada meditando i suoi poemi, iniziando un vasto movimento di pellegrinaggi a Chartres, tra i quali:\nA Pentecoste, c'\u00e8 anche un pellegrinaggio della \"Fraternit\u00e9 sacerdotale Saint Pie X\" (FSSPX) che effettua il percorso nel senso contrario, da Chartres a Montmartre, ma che non \u00e8 autorizzato a celebrare la Messa n\u00e9 nella Cattedrale di Chartres, n\u00e9 nella Basilica del Sacro Cuore di Montmartre.\nChartres \u00e8 anche una tappa importante per i pellegrini provenienti dal Nord Europa e diretti a Santiago di Compostela, che percorrono la strada tra Parigi e Tours."}
{"id": "877703", "revid": "1305772", "url": "https://it.wikipedia.org/wiki?curid=877703", "title": "Economia ad azoto liquido", "text": "Una economia ad azoto liquido, o per meglio dire una economia basata sull'impiego dell'azoto liquido (in inglese liquid nitrogen (LN2) economy ) \u00e8 una proposta ipotetica per una parte dell'economia del presente/futuro, che prevede che una delle forme primarie di accumulo e trasporto dell'energia avvenga sotto forma di azoto liquido. A piccola scala \u00e8 gi\u00e0 esistente, ed \u00e8 plausibile che (per il comune impiego di basse temperature) si affianchi all'economia a idrogeno, come mezzo per il trasporto dell'energia, destinato ad alcuni utilizzi dove \u00e8 particolarmente vantaggioso.\n\u00c8 stato proposto come alternativa all'idrogeno liquido in alcuni modelli di trasporto, e come un metodo di accumulare energia \"negativa\" (diminuita cinetica delle molecole) catturata come energia \"positiva\" da risorse rinnovabili. Un'analisi approfondita di questo concetto fornisce molti spunti di riflessione sui limiti fisici di tutti gli schemi di conversione dell'energia.\nDescrizione ed utilizzi.\nImpiego in criogenia.\nAttualmente l'azoto liquido viene impiegato in criogenia, ad esempio per raffreddare magneti superconduttivi nelle apparecchiature di risonanza magnetica nucleare, nei tipi pi\u00f9 sofisticati di sensore all'infrarosso, nei treni a levitazione magnetica maglev, nei microchip per computer che sfruttano l'effetto Josephson, e forse in futuro nei magneti superconduttivi dei reattori tokamak, destinati alla fusione nucleare. \u00c8 stato anche proposto l'utilizzo dell'azoto liquido per raffreddare lamine in ceramica superconduttiva e costruire cos\u00ec linee elettriche lunghe migliaia di km, che ad esempio porterebbero azoto liquido ed elettricit\u00e0 (senza alcuna resistenza) per migliaia di chilometri, da reattori nucleari nell'artico, fino a citt\u00e0 nordiche come Chicago o New York.\nIn medicina correntemente si fa un uso diretto del freddo nella crioconservazione di cellule come spermatozoi ed ovuli per l'inseminazione artificiale oppure per la fecondazione in vitro. Con il progressivo dilazionare delle gravidanze, il diffondersi di malattie tumorali che richiedono terapie spesso sterilizzanti, ed alcune tecniche di fecondazione applicate a donne sessantenni, si prospetta la possibilit\u00e0 che molte persone conservino i loro gameti (oppure embrioni) per decenni, prima di avviare la gravidanza. Alcune persone in Arizona, dopo la morte (oppure mettendo fine alla loro esistenza in quanto affetti da malattie incurabili), si sono fatte congelare la testa o l'intero corpo, con la remota speranza, in un futuro super-tecnologico, di essere \"scongelati\" con tecniche avveniristiche, trattati adeguatamente e successivamente rianimati e riportati ad una nuova vita in salute. Non si ha la pi\u00f9 pallida idea se questi tentativi potranno avere successo.\nNel campo aerospaziale l'azoto liquido viene utilizzato dalla NASA come mezzo per concentrare ed immagazzinare freddo, in modo sicuro, per lunghi periodi, che verr\u00e0 usato (dopo l'elettrolisi dell'acqua) per portare alla temperatura di liquefazione l'ossigeno e l'idrogeno adoperati nella propulsione dei razzi come lo Space Shuttle. Un incremento dell'utilizzo di questi carburanti e/o del comburente ossigeno refrigerato, comporterebbe inevitabilmente l'aumento dei consumi di azoto liquido. L'impiego dell'azoto liquido in questo ruolo da parte della NASA, ha gi\u00e0 prodotto vittime per asfissia, visto che si verific\u00f2 la rottura a terra di un serbatoio di N2, e dal momento che si tratta di un gas del tutto inodore, i tecnici che si trovavano accanto, improvvisamente respirarono un'atmosfera con un contenuto d'ossigeno percentuale ed assoluto bassissimo (perch\u00e9 a quelle temperature una parte dell'ossigeno condensa come liquido al suolo), paragonabile come pressioni assolute di O2 a quello della cima dell'Everest.\nNell'industria della macellazione si potrebbero conservare le carni, anche per molti anni, questo permette di mantenere i prezzi stabili per molti anni (sottraendo carne dai mercati nei periodi di basso consumo ed immettendolo nei picchi) oppure di creare riserve strategiche da impiegare nel corso di guerre o catastrofi.\nImpiego nell'ingegneria ambientale.\nAi tempi dell'Unione Sovietica, si scopr\u00ec che nebulizzando azoto liquido nella bassa atmosfera, si poteva far precipitare la nebbia per condensazione o congelamento del vapor d'acqua o delle microscopiche goccioline di acqua della nebbia. Questo consentiva, in giornate senza vento, di tenere aperti gli aeroporti militari, creando attorno a questi un'area priva di nebbia.\nAttualmente la stessa tecnica pu\u00f2 essere impiegata per creare aree di diradamento della nebbia, in corrispondenza di aeroporti, di svincoli autostradali, o di monumenti importanti. Come effetto deleterio si registrerebbe una lieve discesa della temperatura nelle immediate vicinanze. Nel 1998, lungo l'autostrada Trieste-Venezia, i russi eseguirono una dimostrazione di questa procedura.\nAltri possibili impieghi dell'azoto liquido, riguardano l'induzione della pioggia (irrorando le nuvole con azoto liquido) oppure la deviazione di uragani (nebulizzandolo su aree marine), abbassando la temperatura e dunque la pressione, cosa che porterebbe la perturbazione a deviare verso l'area di minore pressione, ad esempio lontano dalla terraferma.\nImpiego nei trasporti.\nAttualmente, la maggioranza dei veicoli stradali sono propulsi dal motore a combustione interna che brucia combustibile fossile. Se assumiamo che il trasporto per strada debba essere sostenibile a lunghissimo termine, gli attuali carburanti devono essere sostituiti da qualcos'altro che venga prodotto da energie rinnovabili. Il sostituto non deve essere per forza una fonte energetica \"tout court\"; ma piuttosto un mezzo per trasferire e concentrare l'energia, paragonabile ad una sorta di \"moneta energetica\".\nL'azoto liquido a bassa temperatura, passando da un tubicino ad un tubo ad espansione ed assorbendo in una griglia ventilata il calore esterno dell'ambiente, aumenta la sua pressione enormemente e pu\u00f2 muovere una turbinetta collegata ad un generatore elettrico, che fornisce corrente elettrica a dei motori elettrici che spingono le ruote. Varie turbine messe in serie possono sviluppare corrente dai vari salti di temperatura e pressione, ed infine, le emissioni sono costituite da azoto a bassa temperatura, componente dell'aria al 78%, e dunque l'entit\u00e0 dell'inquinamento \u00e8 nulla (anche se non conviene respirare direttamente da questi freddi tubi di scarico, perch\u00e9 si rischia lo svenimento e l'asfissia).\nAttualmente, sfruttando dei principi simili, sono stati costruiti diversi prototipi di motore ad aria compressa, che in pratica prelevano calore dal medio ambiente circostante e lo trasformano in energia cinetica. Questi motori si bloccano spesso per il freddo eccessivo, e la condensa sui loro scarichi ghiaccia, anche se i loro serbatoi (in kevlar) contengono aria compressa a temperature uguali o superiori a quelle dell'ambiente circostante. In effetti l'aria \u00e8 costituita da azoto molecolare per il 78%.\nImpiego nella distillazione dell'acqua di mare per condensazione.\nPrelevando la relativamente calda acqua marina (20-40\u00a0\u00b0C) presente nelle baie e lagune degli atolli tropicali, riscaldandola ulteriormente con specchi parabolici, o bruciatori di gas a circa 60-80\u00a0\u00b0C, e facendola in seguito evaporare in un contenitore stagno a bassa pressione (a circa il 70-80% della pressione atmosferica), la si pu\u00f2 far condensare in un successivo contenitore a circa 5-10\u00a0\u00b0C, raffreddato all'interno di un contenitore coassiale con un liquido di lavoro non tossico (come l'etanolo) e con un basso punto di fusione, che a sua volta viene raffreddato passando attorno ad un serbatoio di azoto liquido. Collegando il serbatoio di evaporazione a quello di condensazione con una grossa tubatura dotata di turbine ad aria a bassa pressione, si riesce anche a generare elettricit\u00e0.\nNel serbatoio di evaporazione la concentrazione salina aumenter\u00e0 notevolmente, e dunque bisogner\u00e0 svuotare periodicamente il contenitore. L'acqua calda residua ottenuta, ad alta concentrazione salina, pu\u00f2 essere posta in bacini all'aperto da dove, dopo qualche tempo, si otterr\u00e0 per evaporazione il comune sale marino da cucina (NaCl). Il fluido di lavoro (ad esempio etanolo), entrando a contatto con l'acqua di mare, viene portato a temperature attorno ai 20-25\u00a0\u00b0C che possono essere utili per il condizionamento dell'aria.\nProduzione dell'azoto (dall'aria).\nL'azoto liquido viene generato da congelatori e condensatori criogenici o dalla compressione ottenuta da un motore Stirling refrigerato, portando la comune aria a pressioni e temperature che possano indurre al cambiamento di fase, allo stato liquido, il principale componente dell'aria, l'azoto (N2, pari al 78% dell'aria che respiriamo). Questi sistemi di raffreddamento possono essere alimentati da energie rinnovabili generanti elettricit\u00e0 oppure attraverso lo sfruttamento diretto del lavoro meccanico (con il motore Stirling) ottenuto da aerogeneratori o turbine idrauliche, meglio se localizzati in climi freddi.\nL'azoto liquido \u00e8 prodotto e immagazzinato in speciali contenitori isolati: l'isolamento, minimizzando il flusso di calore verso l'interno del contenitore, riduce la perdita di azoto dovuta all'evaporazione e alla ritrasformazione in gas. I requisiti di immagazzinamento impediscono la distribuzione di azoto tramite tubature: sarebbe antieconomico mantenere l'intera conduttura alla temperatura necessaria.\nUtilizzo del motore Stirling in modo inverso.\nIl consumo di azoto liquido sarebbe nulla pi\u00f9 che l'inverso della sua produzione: lo stesso motore Stirling che ha reso liquido l'azoto lo ritrasforma in gas, recuperando l'energia spesa nel processo di liquefazione e fornendo una fonte di potenza per autoveicoli e generatori elettrici. Sarebbe possibile inoltre usare direttamente l'azoto liquido come refrigerante per frigoriferi e condizionatori d'aria, lasciando poi ritornare l'azoto gassoso risultante nell'atmosfera da cui era stato estratto.\nArgomentazioni politiche.\nLa possibilit\u00e0 di rendere adattabili all'azoto liquido gli attuali motori termici ed il raggiungimento di mezzi diversi di produzione \nUna possibilit\u00e0 di diversificazione energetica include l'economia all'idrogeno, il fotovoltaico ed alternative ai biocarburanti.\nLa dipendenza dall'economia del petrolio ha una influenza globale drammatica. Le riserve di petrolio, i pozzi ed i campi petroliferi sono degli autentici \"assets\" dell'attuale potere politico e monetario, che governa e monopolizza l'informazione. Inoltre secondo la teoria del picco del petrolio, entro il 2015 il consumo di petrolio superer\u00e0 la massima capacit\u00e0 produttiva, portando ad un'ulteriore impennata dei prezzi.\nAttualmente grandi investimenti economici, e notevoli sforzi politici e militari sono mirati a garantire la stabilit\u00e0 a lungo termine delle forniture di carbone, petrolio e gas, e questa impellente necessit\u00e0 d\u00e0 forma alle politiche e azioni militari di molti paesi, che per assicurarsi le forniture energetiche, spesso rinunciano alla lotta in favore dei diritti umani.\nDal punto di vista ambientale, l'impatto generato dall'anidride carbonica prodotta dai combustibili fossili \u00e8 (assieme alla deforestazione) una delle principali cause dell'effetto serra. Altri danni collaterali prodotti dai carburanti fossili sono la pioggia acida, la devastazione del paesaggio, l'inquinamento della falda acquifera e dei mari. \u00c8 vitale trovare alternative alle fonti fossili, che consentano lo stoccaggio ed il trasporto di energia a lunghe distanze.\nCritiche.\nQuesto approccio \u00e8 stato criticato basandosi sui seguenti aspetti, che possono essere considerati in alternativa come delle sfide ingegneristiche da superare.\nCosto di produzione.\nLa produzione di azoto liquido \u00e8 un processo a consumo intensivo di energia. Attualmente gli impianti di refrigerazione di utilizzo pratico producono poche tonnellate al giorno di azoto liquido, ed operano a circa il 50% dell'efficienza di Carnot.\nDensit\u00e0 energetica dell'azoto liquido.\nQualsiasi processo che si basi su un cambiamento di fase di una sostanza avr\u00e0 minore densit\u00e0 energetiche rispetto ai processi che comportano una reazione chimica in una sostanza, che a sua volta ha minori densit\u00e0 energetiche rispetto alle reazioni nucleari. L'azoto liquido come mezzo per lo stoccaggio dell'energia ha una bassa densit\u00e0 energetica. A confronto gli idrocarburi liquidi hanno una maggiore densit\u00e0 energetica. Un'alta densit\u00e0 energetica rende le logistiche del trasporto e dello stoccaggio pi\u00f9 convenienti, peculiarit\u00e0 che rimane fondamentale per indurre l'accettazione da parte dei consumatori. La facilit\u00e0 di immagazzinamento dei carburanti petroliferi, associata ad una storia media di bassi costi (se non tassati) hanno portato al loro successo incontrastato. In aggiunta, i carburanti petroliferi sono una fonte energetica primaria, non soltanto un mezzo (come l'idrogeno o l'azoto) per stoccare e trasportare l'energia.\nBassa densit\u00e0 energetica: 213 Wh/Kg.\nLa massima densit\u00e0 energetica che pu\u00f2 essere ottenuta con l'azoto liquido a pressione atmosferica \u00e8 di 213 watt-ora per kilogrammo (Wh/Kg). Questo \u00e8 molto meno dei 3.000 Wh/kg che si ottengono con i tipi pi\u00f9 moderni di motore a combustione interna a benzina, funzionanti al 28% della efficienza termica, pari a 14 volte la densit\u00e0 dell'azoto liquido usato al tasso di efficienza di Carnot.\nPerch\u00e9 un motore ad espansione isotermica abbia un'autonomia pari a quella di un'auto con motore a combustione interna, \u00e8 necessaria la presenza a bordo di un contenitore Dewar da 350 litri. Bisogna aggiungere che il contenitore dovr\u00e0 disporre di uno spesso isolamento. Un volume non impossibile da trasportare, ma comunque un aumento notevole rispetto al tipico serbatoio di benzina da 50 litri. L'aggiunta di cicli di alimentazione pi\u00f9 complessi (scambiatori di calore con altro tipo di fluido di lavoro e molteplici rabbocchi del serbatoio) potrebbe ridurre la necessit\u00e0 di uno spesso isolamento e potrebbe permettere di funzionare evitando che si formino croste di ghiaccio. Comunque, ad oggi non esiste alcun modello pratico di veicolo, o di componenti destinati alla propulsione di veicoli mediante serbatoi di azoto liquido e motore Stirling ad espansione isotermica.\nIl motore Stirling estrae calore dall'aria circostante.\nUn'altra caratteristica di questo motore, \u00e8 che per funzionare in modo efficiente dovr\u00e0 essere costantemente riscaldato dalla ventilazione dell'aria, e dunque dovr\u00e0 disporre di una grossa ventola. Il veicolo avr\u00e0 grossi problemi da fermo in luoghi chiusi e freddi, che potrebbero portare ad un notevole abbassamento della temperatura del motore, danneggiandolo (anche se l'attrito interno dovrebbe riscaldarlo). Basicamente questo motore \"estrae\" energia termica dall'ambiente circostante, e dunque sar\u00e0 pressoch\u00e9 impossibile disporre di un riscaldamento dell'abitacolo, a meno che si disponga anche di batterie e resistenze elettriche. In conclusione: l'utilizzo di auto ad azoto liquido \u00e8 poco plausibile in climi freddi o temperati.\nFormazione di croste di ghiaccio.\nA differenza dei motori a combustione interna, l'utilizzo dell'espansione di un fluido criogenico rende necessario l'impiego di scambiatori di calore per riscaldare e raffreddare il fluido di lavoro. In ambienti umidi, la formazione di ghiaccio impedir\u00e0 il flusso di calore e rappresenter\u00e0 una sfida ingegneristica. Per prevenire la formazione di croste di ghiaccio, potrebbe utilizzarsi una \"cascata\" di fluidi di lavoro. Questo aggiunge i cicli di \"topping\" per assicurare che lo scambiatore di calore finale a contatto con l'aria atmosferica non abbia una temperatura troppo sotto il punto di congelamento. Ulteriori scambiatori di calore aggiungono peso, complessit\u00e0, perdita di efficienza e costi costruttivi ed operativi (rabbocco dei liquidi), e potrebbero non essere del tutto efficaci nell'assicurare l'operativit\u00e0 libera da ghiaccio nei climi pi\u00f9 freddi."}
{"id": "877704", "revid": "767487", "url": "https://it.wikipedia.org/wiki?curid=877704", "title": "Analisi gravimetrica", "text": "L'analisi gravimetrica consiste in un insieme di operazioni in cui il componente da determinare viene isolato, come elemento oppure come composto a composizione chimica ben definita, pesato e dalla misura ottenuta si risale alla quantit\u00e0 o alla massa del componente cercato.\nSi hanno principalmente due metodi:\nDeterminando la perdita della massa pesata del campione, si hanno i dati per risalire alla quantit\u00e0 o alla massa del componente in esame.\nQuesto tipo di analisi ha un margine di errore di circa 5%."}
{"id": "877706", "revid": "961998", "url": "https://it.wikipedia.org/wiki?curid=877706", "title": "Francisco J. Ayala", "text": "Biografia.\nAbbandonato il saio di frate domenicano nel 1960, lo stesso anno in cui prese i voti, si trasfer\u00ec negli Stati Uniti dal 1961 per studiare alla Columbia University, sotto la supervisione del biologo e genetista Theodosius Dobzhansky, e ottenendo un dottorato di ricerca nel 1964. Ha ottenuto la cittadinanza americana per naturalizzazione nel 1971.\n\u00c8 docente di scienze biologiche e filosofia all'Universit\u00e0 della California sede di Irvine nonch\u00e9 membro della National Academy of Sciences e di molte tra le pi\u00f9 rinomate accademie scientifiche internazionali.\n\u00c8 stato consigliere del presidente Bill Clinton per le tematiche scientifiche e tecnologiche. Si \u00e8 occupato di ricerche di genetica evolutiva, in particolare delle diversit\u00e0 genetiche fra popolazioni, dell'origine della malaria e dell'orologio molecolare dell'evoluzione.\nTra i suoi interessi figurano anche il confronto tra scienza e religione, nonch\u00e9 le questioni epistemologiche, etiche e filosofiche legate alla biologia umana."}
{"id": "877709", "revid": "37401", "url": "https://it.wikipedia.org/wiki?curid=877709", "title": "Lingua nativa", "text": ""}
{"id": "877712", "revid": "37401", "url": "https://it.wikipedia.org/wiki?curid=877712", "title": "Prima lingua", "text": ""}
{"id": "877722", "revid": "263777", "url": "https://it.wikipedia.org/wiki?curid=877722", "title": "La Dama Rossa uccide sette volte", "text": ""}
{"id": "877731", "revid": "121720651", "url": "https://it.wikipedia.org/wiki?curid=877731", "title": "Aaron Eckhart", "text": "Biografia.\nFiglio di un dirigente di una societ\u00e0 di informatica e di una scrittrice di libri per bambini, \u00e8 cresciuto a Cupertino in California assieme ai due fratelli, per poi trasferirsi prima in Inghilterra e poi in Australia, dove ha studiato. Tornato negli Stati Uniti, ha studiato teatro e cinema presso la Brigham Young University, \nDopo le prime esperienze in film TV come \"Testimonianza pericolosa\", ha debuttato sul grande schermo nel film \"Nella societ\u00e0 degli uomini\" del commediografo-regista Neil LaBute, di cui diventer\u00e0 attore feticcio, interpretando molti dei suoi film, tra cui \"Amici &amp; vicini\". Nel 1999 ha ottenuto un ruolo nel gi\u00e0 ricco cast di \"Ogni maledetta domenica - Any Given Sunday\" di Oliver Stone, mentre nel 2000 ha recitato al fianco di Julia Roberts nel ruolo del tenero e rude motociclista in \"Erin Brockovich - Forte come la verit\u00e0\". Nel 2001 ha collaborato nuovamente con il regista Neil LaBute in \"Betty Love\" con Ren\u00e9e Zellweger e in \"Possession - Una storia romantica\" con Gwyneth Paltrow. Nel 2001 \u00e8 stato diretto, assieme a Jack Nicholson, da Sean Penn nel film \"La promessa\".\nNel 2003 ha recitato nel film di fantascienza \"Paycheck\" e nel catastrofico \"The Core\", ottenendo invece una nomination al Golden Globe per la sua interpretazione del lobbista Nick Naylor in \"Thank You for Smoking\" (2005). La pellicola \u00e8 stata valutata molto bene dalla critica ed ha ottenuto un buon successo fra il pubblico, premiando il regista Jason Reitman con il National Board of Review of Motion Pictures Awards nel 2006 e l'Indipendent Spirit Award nel 2007.\nNel 2006 ha lavorato nel noir di Brian De Palma \"Black Dahlia\". Nel 2007 ha recitato al fianco di Catherine Zeta Jones in \"Sapori e dissapori\", remake del film tedesco \"Ricette d'amore\" e nel ruolo di Harvey Dent, alias Due Facce ne \"Il cavaliere oscuro\". Nel 2009 \u00e8 stato al fianco di Jennifer Aniston nel film drammatico/romantico \"Qualcosa di speciale\". Nel 2014 \u00e8 stato il protagonista di \"I, Frankenstein\", interpretando in chiave riveduta e corretta il personaggio della creatura creata dal dottor Frankenstein. Nel 2016 recita a fianco di Tom Hanks, nel biografico \"Sully\", diretto da Clint Eastwood.\nDoppiatori italiani.\nNelle versioni in italiano dei suoi film, Aaron Eckhart \u00e8 stato doppiato da:"}
{"id": "877736", "revid": "74801", "url": "https://it.wikipedia.org/wiki?curid=877736", "title": "Mortimer Dormer Leggett", "text": "Durante la Guerra civile americana serv\u00ec, con il grado di maggior generale, nell'esercito dell'Unione.\nBiografia.\nInizialmente studi\u00f2 medicina, e poi legge, che pratic\u00f2, con discreto successo, a Akron nell'Ohio. Per incrementare le sue entrate si dedic\u00f2 anche all'insegnamento, che svolse nelle scuole pubbliche di Akron e Warren. Nel 1858 fu nominato amministratore scolastico a Zanesville, sempre nell'Ohio.\nAllo scoppio della guerra civile, Leggett si arruol\u00f2 come volontario nello \"staff\" del suo amico George B. McClellan nella Virginia dell'ovest. Aiut\u00f2 a costituire il 78\u00ba Fanteria dei volontari dell'Ohio e l\u00ec, nel 1862, fu incaricato come ufficiale con il grado di colonnello. Comand\u00f2 il suo reggimento nelle battaglie di Fort Donelson, Shiloh, e Corinth. Nel novembre del 1862 fu nominato generale di brigata dei volontari e partecip\u00f2 alla Campagna di Vicksburg, nella quale fu ferito abbastanza gravemente. Ristabilitosi, Leggett comand\u00f2 la III divisione del VII Corpo d'armata durante la Campagna di Atlanta e la marcia verso il mare di Sherman. Nel 1864 fu nominato temporaneamente maggior generale dei volontari, grado che gli fu confermato un anno pi\u00f9 tardi. Le ultime azioni di guerra che lo videro protagonista, si svolsero nell'estate del 1865 durante la Campagna delle Carolina."}
{"id": "877738", "revid": "298229", "url": "https://it.wikipedia.org/wiki?curid=877738", "title": "Trasporti in Uzbekistan", "text": "A causa dei bassi investimenti e della scarsa manutenzione, le infrastrutture di trasporto dell'Uzbekistan hanno subito un significativo declino nell'era post sovietica. Il trasporto aereo \u00e8 l'unico settore ad aver beneficiato di investimenti statali nei primi anni 2000, con l'attuazione di un progetto di ammodernamento degli aeroporti. Anche la rete ferroviaria \u00e8 stata successivamente oggetto di investimenti.\nTrasporti su rotaia.\nRete ferroviaria.\nNel 2005 l'Uzbekistan 3.950\u00a0km di linee ferroviarie, dallo scartamento russo di 1.520\u00a0mm, circa 620 dei quali elettrificati alla tensione di 25 kV, 50\u00a0Hz. La situazione \u00e8 peraltro in evoluzione: il governo ha ottenuto due prestiti internazionali che saranno utilizzati per completare l'elettrificazione della direttrice nord-sud, lunga 83,5\u00a0km fra Toshkent e Termez.\nUna significativa porzione della rete necessita di lavori di riparazione ed ammodernamento; la direttrice principale \u00e8 la \n\"Ferrovia Transcaspiana\" che unisce Tashkent con Amu Darya. Esistono collegamenti internazionali con il Kazakistan, il Kirghizistan, il Tagikistan, l'Afghanistan e il Turkmenistan.\nLinee ad alta velocit\u00e0.\nLa cosiddetta \"linea ad alta velocit\u00e0 Tashkent \u2013 Samarcanda\", realizzata potenziando la preesistente infrastruttura, \u00e8 stata inaugurata alla fine del 2011 ed \u00e8 oggi percorsa da treni di costruzione europea realizzati da Talgo.\nLa costruzione di una nuova linea, fra Samarcanda, Bukhara e Karshi \u00e8 stata annunciata nel 2011: i costi preventivati ammontano a 961 milioni di dollari, di cui 520 milioni saranno messi a disposizione dall'Uzbekistan e i restanti 441 dalla Banca Asiatica di Sviluppo e dalla Japan International Cooperation Agency.\nTrasporti su strada.\nRete stradale.\nNel 2005 l'Uzbekistan aveva 84.400 chilometri di strade, circa 72.000 dei quali asfaltati. L'infrastruttura stradale risulta particolarmente degradata, soprattutto nelle aree lontane rispetto a Tashkent. Nessun progetto significativo di autostrada era in corso di elaborazione nel 2006. Nei primi anni 2000 con il supporto degli Stati Uniti furono potenziate alcune strade afferenti al porto di Termez per facilitare il movimento degli aiuti umanitari diretti verso l'Afganistan.\nL'Uzbekistan \u00e8 stato membro dell\"'United Nations' Asian Highway Network\", e diverse strade statali sono individuale quali parte di tale rete.\nLe targhe automobilistiche dell'Uzbekistan adottano il formato europeo di dimensione 520\u00d7110\u00a0mm e utilizzano caratteri neri su sfondo bianco.\nTrasporti urbani.\nTranvie e metropolitane.\nLa metropolitana di Tashkent venne inaugurata nel 1977; si trattava allora dell'unica infrastruttura di questo tipo nell'Asia Centrale, fino all'apertura di quella di Almaty (Kazakistan). Sono attualmente in corso ulteriori progetti di sviluppo.\nIl servizio tranviario \u00e8 presente a Tashkent e dal 2017 a Samarcanda.\nReti filoviarie.\nI filobus sono presenti in diverse citt\u00e0 come:\nAutolinee.\nNella capitale dell'Uzbekistan, Tashkent, ed in tutte le zone abitate sono presenti aziende pubbliche e private che gestiscono trasporti urbani, suburbani, interurbani e turistici esercitati con autobus.\nIdrovie.\nIn quanto Paese interno, l'Uzbekistan non possiede porti marittimi. Il principale porto fluviale \u00e8 quello di Termez sul fiume Amu Darya. Nonostante Termez risulti privo di moderne installazioni ed soffra della carenza di ricambi per le proprie attrezzature, l'attivit\u00e0 risulta in progressivo incremento in conseguenza della relativa stabilizzazione del vicino Afghanistan; Termez \u00e8 stato un importante punto di trasbordo per gli aiuti umanitari in entrata verso quest'ultimo Paese..\nL'Uzbekistan possiede 1.100 chilometri di vie d'acqua. Dalla met\u00e0 degli anni novanta del XX secolo il traffico commerciale lungo l'Amu Darya si \u00e8 peraltro ridotta a causa del basso livello del fiume.\nGasdotti e oleodotti.\nNel 2006 Uzbekistan aveva 9.594 chilometri di condotte per il trasporto gas naturale, 868 chilometri di oleodotti e 33 chilometri di tubature per il trasporto di prodotti di raffineria.\nTrasporti aerei.\nNel 2006 in Uzbekistan erano presenti 34 aeroporti con piste pavimentate, 6 delle quali con piste di lunghezza superiore a 3.000 metri. Il pi\u00f9 grande di essi, quello di Tashkent, \u00e8 servito da voli diretti con citt\u00e0 europee e del Medio Oriente gestiti da Aeroflot, Lufthansa, e Turkish Airlines, nonch\u00e9 con New York e Los Angeles grazie a voli che trovano coincidenza a Mosca.\nLa compagnia aerea di bandiera, \"Uzbek Havo Yollari\" (Uzbekistan Airlines), offre servizi prevalentemente diretti all'interno dell'ex Unione Sovietica. La scarsit\u00e0 di carburante, tuttavia, costringe sovente a cancellare i voli dagli aeroporti uzbecki."}
{"id": "877739", "revid": "138353", "url": "https://it.wikipedia.org/wiki?curid=877739", "title": "Adelrico di Guascogna", "text": "Origine.\nMolto probabilmente figlio di Lupo II (718-775) e della moglie di cui non si conosce n\u00e9 il nome n\u00e9 gli ascendenti, citato come figlio del duca Lupo II (\"Lupo Duci...eius filio Adalrico\") nel \"Rerum Gallicarum et Francicarum Scriptores, tomus VIII\" e in una nota della \"Vita Hludovici Imperatoris\" dello storico del IX secolo, Eginardo.\nBiografia.\nAlla morte del padre, nel 775, secondo lo storico del XIX secolo, Jean Justin Monlezun, Adelrico gli subentr\u00f2 nel governo della Guascogna assieme al fratello Sancho, che aveva la parte orientale, mentre a lui spett\u00f2 la parte occidentale con la Bassa Navarra, il B\u00e9arn (oggi parte del dipartimento Pirenei Atlantici) e la Bigorre (oggi quasi coincidenti con gli Alti Pirenei).\nNel 788, cattur\u00f2 il conte di Tolosa, Corsone o Torsone e lo rilasci\u00f2 solo dopo che Carlo Magno lo aveva destituito da tutore di Ludovico il Pio e da conte di Tolosa. Questo fatto conferma che Adelrico fu un basco o un guascone indipendente, che combatteva i vassalli dei Franchi.\nSecondo la \"Charte d'Alaon\", Adelrico fu catturato dagli uomini di Carlo Magno che lo esiliarono in Spagna, e dopo alcuni anni mor\u00ec in battaglia; secondo Eginardo, fu convocato dal re di Aquitania e futuro imperatore, Ludovico il Pio, gli fu confiscato il ducato e, senza possibilit\u00e0 di appello, fu esiliato dal regno.\nNon si hanno notizie sulla sua morte.\nDiscendenza.\nAdelrico dalla moglie di cui non si conoscono n\u00e9 il nome n\u00e9 gli ascendenti, secondo la \"Charte d'Alaon\", ebbe due figli, \"Scimino et Centullo\":"}
{"id": "877740", "revid": "767487", "url": "https://it.wikipedia.org/wiki?curid=877740", "title": "Jasmine (cantante 1972)", "text": "Biografia.\nFiglia della showgirl Stefania Rotolo e del sassofonista brasiliano Tyrone Harris, non congiunta n\u00e9 riconosciuta mai dal padre adotta il cognome materno e cresce a Roma con la madre e lo zio Alessandro, trascorrendo per\u00f2 lunghi periodi in collegio. A sei anni inizia lo studio del pianoforte e della danza classica, preferendovi poi il canto. Appena compiuti i nove anni perde la madre Stefania Rotolo, rimanendo orfana. Successivamente lavora per tre anni in Africa come assistente turistica e trascorre un lungo periodo in Tunisia; l\u00ec sceglie il suo pseudonimo, ispirato alla parola francese \"jasmin\", ossia gelsomino, dopo che tali fiori le erano stati regalati.\nInizia la sua carriera musicale collaborando come cantante per il gruppo hip hop dei Sottotono, con i quali rimane per alcuni anni a partire dal 1997. Le sue collaborazioni con i Sottotono sono i brani \"Solo lei ha quel che voglio\", \"Dimmi di sbagliato che c'\u00e8\" e \"Chiss\u00e0 ora con chi sei\". Successivamente Renato Zero, grande amico della madre Stefania Rotolo, la ospita nei suoi tour del 2004, 2006 e 2007. All'inizio del 2006 Jasmine ha pubblicato il suo primo singolo solista, \"Nell'angolo\", con la partecipazione dello stesso Zero, che ha collaborato anche alla stesura del testo. Durante l'estate del 2006 sono usciti altri due singoli: \"Dammi\" e \"Eurorentola\". Jasmine partecipa al Festival di Sanremo 2007 nella categoria Giovani, con la canzone \"La vita subito\", arrivando in finale. Il 2 marzo 2007 \u00e8 uscito il suo primo album, prodotto da Renato Zero, intitolato \"Salutami Jasmine\"."}
{"id": "877759", "revid": "1043", "url": "https://it.wikipedia.org/wiki?curid=877759", "title": "Osservatorio di Arecibo", "text": ""}
{"id": "877760", "revid": "1573940", "url": "https://it.wikipedia.org/wiki?curid=877760", "title": "Aphelinidae", "text": "Gli Afelinidi (Aphelinidae ) costituiscono una famiglia di insetti (Hymenoptera Chalcidoidea) comprendente anche specie di largo impiego nella lotta biologica.\nGeneralit\u00e0.\nGli Afelinidi sono una famiglia che presenta al suo interno una sostanziale omogeneit\u00e0 biologica e morfologica. Si tratta tuttavia di insetti di difficile determinazione in quanto possono confondersi con gli Encirtidi e con gli Eulofidi. L'esame morfologico inoltre \u00e8 difficile per le piccole dimensioni e perch\u00e9 gli esemplari raccolti raggrinziscono con l'essiccamento e si conservano con difficolt\u00e0.\nLa famiglia degli Afelinidi \u00e8 di grande importanza nell'ambito della lotta biologica. A titolo d'esempio, appartiene a questa famiglia l\"Encarsia formosa\", largamente impiegata nel mondo per il controllo biologico del \"Trialeurodes vaporariorum\" nelle serre. Fanno parte di questa famiglia anche alcune specie che rappresentano delle pietre miliari nella storia della lotta biologica agli inizi del XX secolo: la \"Prospaltella berlesei\", introdotta e acclimatata da Antonio Berlese (1906) contro la \"Pseudaulacaspis pentagona\", e l\"Aphelinus mali\", introdotto e acclimatato da Giacomo del Guercio (1923) contro l\"Eryosoma lanigerum\".\nDescrizione.\nGli Afelinidi hanno un corpo di piccole dimensioni, dell'ordine di 1 mm di lunghezza (0,5-1,5\u00a0mm), di colore quasi mai metallico. Il capo porta antenne di 5-8 articoli, senza anelli, raramente con 9 articoli.\nIl torace mostra notauli ben delineati, profondi e diritti. Le zampe hanno in genere tarsi di cinque articoli, meno frequentemente con 4 tarsomeri. Le ali hanno una vena marginale lunga quanto quella submarginale. La vena postmarginale \u00e8 ridottissima o del tutto assente, quella stigmale piuttosto corta.\nL'addome \u00e8 sessile, con gastro connesso al propodeo attraverso una base larga. I cercoidi sono disposti all'apice del gastro. La terebra pu\u00f2 avere vario sviluppo, talvolta nettamente sporgente da sotto l'addome.\nBiologia.\nIn generale gli Afelinidi sono parassitoidi ectofagi o endofagi a spese di stadi preimmaginali di Rincoti Omotteri (soprattutto cocciniglie) o iperparassiti a spese di altri Calcidoidi parassitoidi di Rincoti (per lo pi\u00f9 Encirtidi, Eulofidi, Afelinidi). Fra le specie iperparassite in questa famiglia \u00e8 frequente il fenomeno singolare dell'autoparassitismo. In alternativa si comportano come endoparassiti oofagi a spese di uova di Lepidotteri, Rincoti, Ortotteri. Piuttosto rare sono le specie associate a stadi preimmaginali di altri ordini di insetti.\nLa biologia degli Afelinidi \u00e8 in realt\u00e0 piuttosto complessa e caratterizzata da comportamenti singolari. Un aspetto importante \u00e8 la notevole specializzazione trofica all'interno di questa famiglia e la frequenza del dimorfismo sessuale nel rapporto di parassitismo, spesso correlato anche ad un dimorfismo morfologico allo stadio di larva di I et\u00e0.\nSono state proposte alcune classificazioni schematiche del comportamento biologico degli Afelinidi che presentano un dimorfismo sessuale in fase di sviluppo postembrionale. Quella classica citata nella letteratura risale a ricerche pubblicate fra il 1959 e il 1967 da S.E. Flanders, G. Zinna e C. Ferri\u00e8re. La terminologia fa riferimento a quella citata da Gennaro Viggiani, che nel corso dell'ultimo trentennio ha contribuito largamente allo studio di questa famiglia.\nUna seconda classificazione, proposta da G. H. Walter (1983), si presenta pi\u00f9 schematica in quanto raggruppa i casi di iperparassitismo maschile come sottocategorie di una generale (iperparassitismo eteronomo), tuttavia riprende nel complesso lo schema di Flanders e altri.\nSistematica.\nLa sistematica interna di questa famiglia \u00e8 oggetto di continue e controverse revisioni. Malgrado l'omogeneit\u00e0 morfologia ed etologica molti autori nutrono dubbi sull'esatta collocazione sistematica di diverse specie all'interno dei generi o anche all'interno della famiglia. A titolo orientativo la famiglia comprenderebbe oltre un migliaio di specie ripartite in oltre 30 generi che fanno capo a 7 sottofamiglie."}
{"id": "877767", "revid": "339392", "url": "https://it.wikipedia.org/wiki?curid=877767", "title": "Rosemary's Baby II", "text": ""}
{"id": "877770", "revid": "125392440", "url": "https://it.wikipedia.org/wiki?curid=877770", "title": "Vincenzo Mollica", "text": "Biografia.\nNato a Formigine, in provincia di Modena, ad appena tre mesi di vita raggiunse il padre Pasquale, gi\u00e0 stretto collaboratore di Benigno Zaccagnini, in Canada, paese di cui ha il passaporto, per poi ritornare in Italia dopo sette anni, a Motticella, frazione di Bruzzano Zeffirio, paese di origine del genitore.\nAppassionato sin da ragazzo di fumetti, cinema e affascinato dalla canzone d'autore, ha compiuto gli studi di scuola superiore al Liceo Classico di Locri. Si \u00e8 laureato in Giurisprudenza presso l'Universit\u00e0 degli Studi di Urbino dopo aver trascorso i quattro anni del corso legale nel Collegio Augustinianum dell'Universit\u00e0 Cattolica di Milano.\nNel 1980 \u00e8 entrato a far parte della redazione del TG1 e ha realizzato i suoi primi servizi sui personaggi di Walt Disney, sul cantautore Francesco De Gregori e sul regista Nanni Moretti; \u00e8 stato inoltre inviato speciale della RAI alla cerimonia del premio Oscar di Los Angeles, ai festival del cinema di Venezia e Cannes e a partire dal 1981 al Festival di Sanremo. Ha realizzato le trasmissioni televisive \"Prisma\", \"Taratat\u00e0\", \"Sviste\" e \"Per fare Mezzanotte\".\nNegli anni ottanta \u00e8 stato collaboratore del Radiocorriere TV. Tra le sue altre collaborazioni con giornali e riviste, sono da ricordare Linus, il Venerd\u00ec di Repubblica, Il Messaggero, l'Unit\u00e0 e il suo inserto satirico, Tango.\nDisegnatore egli stesso, ha diretto, dal 1991 al 1995, la rivista \"il Grifo\" e nel dicembre del 2006 ha esposto le sue opere al Complesso del Vittoriano a Roma.\nHa curato la rubrica di approfondimento sullo spettacolo del TG1, \"DoReCiakGulp\", in onda il sabato dal 20 gennaio 1998 al 29 febbraio 2020.\nSu Rai Radio 2 ha condotto dal 2005 al 2008 \"Parole parole, storie di canzoni\", una serie di appuntamenti radiofonici in cui ha intervistato i grandi autori ed interpreti della canzone italiana.\nAppassionato di Internet, nel 2001 ha inaugurato il suo sito ufficiale RAI, primo giornalista della Tv di Stato ad avere un sito dedicato, da lui gestito insieme al giornalista Rai Riccardo Corb\u00f2. Dall'esperienza del sito, nel 2006, \u00e8 nato il libro \"DoReCiakGulp,\" sempre curato da Corb\u00f2.\nNel febbraio 2019 ha dichiarato di essere diventato quasi cieco a causa di diverse patologie degenerative della vista (uveite, glaucoma, iridociclite plastica), tutte ad esordio infantile, e di essere inoltre affetto dalla malattia di Parkinson e dal diabete mellito di tipo 2.\nLa Rai ha posticipato la sua data di pensionamento, inizialmente prevista per il 27 gennaio 2020, al 29 febbraio successivo per consentirgli di seguire per la trentanovesima e ultima volta da inviato il Festival di Sanremo. Durante la quarta serata ha ricevuto una standing ovation da tutto il Teatro Ariston.\nA seguito del suo pensionamento \u00e8 spesso ospite in diverse trasmissioni Rai in veste di opinionista.\nStile e critiche.\nVincenzo Mollica \u00e8 celebre per il suo buonismo critico e per l'esaltazione degli intervistati di turno mediante l'impiego di ridondanti aggettivi superlativi,\ntanto da far coniare ad Aldo Grasso il sostantivo \u201cmollichismo\u201d per indicare questi atteggiamenti. Grasso cos\u00ec descrive Mollica: \u00ab\u00c8 un libro parlante, una sola moltitudine di arguzia e sapienza, un\u2019intelligenza acuta che si \u00e8 fatta TV. Non pu\u00f2 neppure immaginarsi di cedere a un giudizio, a un appunto, a un dissenso. Parla sempre bene di tutti\u00bb. Il termine \"mollichismo\" ha incontrato un certo successo per descrivere il giornalismo compiacente della stampa e della televisione, che di fatto ha sostituito la critica e ha relegato i giornalisti al ruolo di semplici addetti degli uffici stampa.\nDal canto suo l'interessato si \u00e8 definito \"cronista\" (e non critico), giustificando le sue recensioni sempre molto positive col fatto di avere parlato solo di quello che gli piaceva.\nVita privata.\n\u00c8 sposato con Rosa dal 1977. Dall'unione ha avuto una figlia, Caterina.\nCitazioni.\nNel 1995 nel numero di \"Topolino\" 2074 \u00e8 uscita la storia \"Paperino Oscar del centenario\" in cui appare \"Vincenzo Paperica\", giornalista chiaramente ispirato a lui. In seguito il personaggio, nato inizialmente dalla mano di Andrea Pazienza e poi ripreso da Giorgio Cavazzano, \u00e8 apparso in numerose storie disneyane, diverse delle quali scritte dallo stesso Mollica. In un'intervista al Corriere della Sera, lo stesso giornalista ha affermato di volere sulla lapide la citazione \"Qui giace Vincenzo Paperica, che tra gli umani fu Mollica\" e una foto del suo alter ego disneyano.\nOnorificenze.\nRiconoscimenti.\n2019 - Premio Pietro Bianchi"}
{"id": "877775", "revid": "77358", "url": "https://it.wikipedia.org/wiki?curid=877775", "title": "Progetto grattacielo Sanpaolo IMI", "text": ""}
{"id": "877777", "revid": "1784425", "url": "https://it.wikipedia.org/wiki?curid=877777", "title": "Giles Alexander Smith", "text": "In particolare fu un generale dell'esercito dell'Unione durante la Guerra civile americana.\nBiografia.\nAllo scoppio della Guerra civile si aggreg\u00f2 all'VIII Fanteria dei volontari del Missouri con il grado di capitano. Prese parte alla conquista di Fort Donelson, alla battaglia di Shiloh e all'assedio di Corinth. Verso la fine del 1862 fu nominato colonnello e, a capo del suo reggimento, prese parte alla battaglia di Chickasaw Bayou. Al termine della Campagna di Vicksburg fu promosso al grado di generale di brigata dei volontari. Fu ferito nella terza battaglia di Chattanooga. Prese parte alla Campagna di Atlanta, alla marcia verso il mare di Sherman e alla Campagna delle Carolina, raggiungendo il grado di maggior generale dei volontari.\nAl termine della guerra declin\u00f2 l'offerta di rimanere nell'esercito regolare e, in seguito, si diede alla politica nello Stato dell'Illinois, ritirandosi dalla vita pubblica nel 1872."}
{"id": "877788", "revid": "89688", "url": "https://it.wikipedia.org/wiki?curid=877788", "title": "Randstad", "text": "La Randstad (letteralmente \"citt\u00e0 anello\") \u00e8 una grande conurbazione policentrica dei Paesi Bassi che comprende diciassette citt\u00e0 collegate tra loro da una rete mista composta da vie stradali, ferroviarie e fluviali completamente integrate fra loro. Vi vivono circa sette milioni di abitanti con una densit\u00e0 di circa abitanti per chilometro quadrato.\nLa Randstad \u00e8 uno dei maggiori complessi urbani europei e uno dei rari esempi di sistema metropolitano policentrico. Le funzioni amministrative, economiche e culturali sono decentrate nelle varie citt\u00e0 che la compongono, quattro delle quali emergono come principali: L'Aia \u00e8 la citt\u00e0 in cui vengono esercitate le funzioni di governo e amministrative, Amsterdam \u00e8 la sede delle grandi societ\u00e0 finanziarie, Rotterdam ha un grande porto e in essa si concentrano le industrie pesanti, e Utrecht \u00e8 un importante centro culturale."}
{"id": "877790", "revid": "857138", "url": "https://it.wikipedia.org/wiki?curid=877790", "title": "Nunarput utoqqarsuanngoravit", "text": "\"Nunarput utoqqarsuanngoravit\" (La nostra terra, che \u00e8 diventata tanto vecchia) \u00e8 l'inno nazionale della Groenlandia (Danimarca); con il testo di Henrik Lund e la musica di Jonathan Petersen, fu adottata ufficialmente nel 1916. Dal 1979 anche \"Nuna asiilasooq\" (La Terra Dalla Grande Lunghezza), un inno usato dagli Inuit, \u00e8 stato ufficialmente riconosciuto dal governo."}
{"id": "877794", "revid": "1573940", "url": "https://it.wikipedia.org/wiki?curid=877794", "title": "Chalcididae", "text": "I Calcididi (Chalcididae ) costituiscono una famiglia di insetti (Hymenoptera: Chalcidoidea) comprendente specie parassitoidi.\nGeneralit\u00e0.\nSi distinguono dalla maggior parte dei Calcidoidei per alcuni marcati caratteri morfologici condivisi in parte con l'affine famiglia dei Leucospidi.\nSono diffusi prevalentemente nelle regioni tropicali dell'emisfero meridionale. Circa 200 specie sono rappresentate nell'emisfero settentrionale.\nDescrizione.\nI Calcididi hanno un corpo robusto, lungo 3-10 mm, generalmente di colore nero o bruno, spesso con macchie bianche, gialle o rossastre. Capo e sul torace sono profondamente punteggiati. A differenza dei Leucospidi non hanno mai colori metallici e non presentano fenomeni di mimetismo.\nIl capo porta antenne composte di 13 articoli, con funicolo composto da 7. Il torace mostra tegule rotondeggianti o ovoidali, non allungate. Le zampe posteriori hanno i femori molto ingrossati, percorsi ventralmente da una fila di denti, e le tibie arcuate. Le ali anteriori non si ripiegano longitudinalmente e hanno una vena postmarginale poco sviluppata, lunga quanto la vena stigmale o pi\u00f9 corta. La vena stigmale pu\u00f2 essere ridotta ad un abbozzo.\nL'addome ha un ovopositore breve e portato orizzontalmente.\nBiologia.\nLe larve dei Calcididi sono ectoparassiti o endoparassiti di stadi larvali altri insetti, in particolare Lepidotteri, Neurotteri, Coleotteri, Ditteri e Imenotteri. Gli adulti sfarfallano dalle pupe degli ospiti, nei periodi pi\u00f9 caldi dell'anno e si rinvengono prevalentemente su infiorescenze di Apiaceae, Asteraceae, Fabaceae.\nSistematica e filogenesi.\nHanno affinit\u00e0 filogenetica e morfologica con i Leucospidi che in passato erano classificati come sottofamiglia dei Calcididi, nei quali sono stati in passato inseriti al rango di sottofamiglia. I principali caratteri morfologici che contraddistinguono i Calcididi dai Leucospidi sono il mancato ripiegamento longitudinale delle ali anteriori, il ridotto sviluppo della vena postmarginale, l'ovopositore breve e mai ripiegato sul dorso dell'addome, la forma isodiametrica delle tegule.\nLa famiglia comprende circa 1450 specie ripartite in circa 80 generi. La sistematica ripartisce la famiglia in 5 sottofamiglie. Dal punto di vista filogenetico i Calcididi sono un raggruppamento parafiletico, pertanto si presume che in futuro alcune sottofamiglie saranno elevate al rango di famiglia."}
{"id": "877807", "revid": "1573940", "url": "https://it.wikipedia.org/wiki?curid=877807", "title": "Eucharitidae", "text": "Eucharitidae , \u00e8 una famiglia di insetti (Hymenoptera Chalcidoidea).\nGeneralit\u00e0.\nGli Eucaritidi sono filogeneticamente affini ai Perilampidi, dai quali si sarebbero evoluti e con i quali condividono alcuni caratteri morfologici, come ad esempio la fusione del pronoto con il prepetto.\nSistematicamente si suddividono in quattro sottofamiglie comprendenti 49 generi con circa 392 specie, diffuse prevalentemente nelle regioni tropicali.\nDescrizione.\nSono insetti di dimensioni medio-piccole (3-5 mm), con il corpo che presenta in genere colorazioni metalliche. Il capo \u00e8 piccolo e porta antenne non genicolate, talvolta ramificate nei maschi.\nIl torace presenta la maggior parte dei caratteri morfologici che identificano la famiglia. Il pronoto \u00e8 piccolo, non visibile dorsalmente, fuso lateralmente con il prepetto. Il mesotorace \u00e8 marcatamente sviluppato in altezza, il metatorace \u00e8 compresso lateralmente. Le ali anteriori hanno una vena marginale moderatamente lunga e vene postmarginale e stigmale molto brevi, appena accennate.\nL'addome \u00e8 relativamente poco sviluppato rispetto al torace, mostra un peziolo piuttosto allungato e un gastro corto e sviluppato in altezza.\nBiologia.\nGli Eucaritidi sono parassitoidi a spese degli stadi preimmaginali delle formiche. Il meccanismo con cui avviene la parassitizzazione ha interessanti riflessi etologici. La femmina del parassitoide depone le uova sulle piante frequentate dalle formiche. Una sola femmina pu\u00f2 deporre anche 15.000 uova. La larva di I et\u00e0 \u00e8 un \"planidio\", \u00e8 fortemente sclerotizzata e attiva e entrata in contatto con una formica operaia vi si attacca e si lascia trasportare fino al nido. La letteratura cita anche altri meccanismi di introduzione nel nido. All'interno del nido si associa ad una larva e la parassitizza fino a quando l'ospite raggiunge lo stadio di pupa. In genere il planidio si nutre come ectoparassita, ma in alcuni Eucaritidi c'\u00e8 un rapporto di parassitismo riconducibile ad una parziale endofagia. Allo sfarfallamento gli adulti restano per un tempo indeterminato all'interno del nido. Un particolare mimetismo di natura chimica fa in modo che gli adulti e gli stadi preimmaginali del parassitoide siano protetti in caso di attacco dalle stesse formiche.\nTassonomia.\nLa famiglia comprende 66 generi in 4 sottofamiglie:"}
{"id": "877809", "revid": "486946", "url": "https://it.wikipedia.org/wiki?curid=877809", "title": "Taoismo popolare", "text": ""}
{"id": "877816", "revid": "1106276", "url": "https://it.wikipedia.org/wiki?curid=877816", "title": "Velluto", "text": "Il velluto \u00e8 un tessuto che presenta sulla faccia del dritto un fitto pelo (velluto unito o tagliato) o una serie di minuscoli anelli di filo (velluto riccio). Il nome deriva dal latino \"vellus\", vello, ad indicare la caratteristica di una copertura come di pelo, di lunghezza e tipo variabile.\nLa sua origine \u00e8 occidentale e si stima sia avvenuta verso il XIII secolo. Era prodotto soprattutto a Catanzaro, a Genova, a Firenze, a Venezia e a Lucca.\nSi realizza a telaio con filati molto sottili usando due orditi, uno dei quali per la base (ordito grosso) ed uno per il pelo (ordito di pelo), e una sola trama. Il telaio per velluto deve essere fornito di due subbi uno per l'ordito \"grosso\" e uno per quello di \"pelo\" che deve avere una lunghezza molto superiore all'altro, dovendo i fili del pelo percorrere molta pi\u00f9 strada per girare intorno ai ferri. Si possono usare fibre naturali o acriliche. Il pi\u00f9 pregiato \u00e8 il velluto ottenuto dalla seta anche se oggigiorno non viene quasi pi\u00f9 prodotto.\nVelluti si chiamano in genere tutti i tessuti doppi che presentano una superficie di fitto pelo perpendicolare alla stoffa, lisci, compatti e brillanti. Per\u00f2 sono da considerarsi falsi velluti quelli ad armatura semplice, il cui pelo vellutato deriva da operazioni di follatura, garzatura, cimatura, spazzolatura come ad esempio il beaver, il velour e le variet\u00e0 di fustagno.\nI veri velluti sono tessuti composti da un tessuto di fondo e da fili supplementari di ordito che poi vengono tagliati, formando il corto pelo. Un altro modo per ottenere i velluti \u00e8 quello detto \"a pezza doppia\" con un ordito comune ad entrambe, poi tagliato a met\u00e0.\nTipologie del velluto.\nVelluto riccio.\nGli elementi del fondo (trama e ordito grosso) si incrociano con un'armatura semplice, dopo tre battute si alza l'ordito di pelo, si inserisce una sottile bacchetta tonda di metallo (ferro) che tiene sollevati tutti i fili di pelo (quarta trama), le battute successive bloccano l'ordito di pelo intorno alla bacchetta cos\u00ec che dopo averla sfilata rimangono degli anelli di filo che sporgono dal fondo.\nVelluto tagliato o unito.\nA differenza del velluto riccio in quello unito l'anello che viene formato dall'ordito di pelo viene bloccato nello stesso passo e successivamente tagliato in alto con una lama (trevette), il ferro per questo lavoro ha sezione ogivale con una scanalatura nella parte superiore per lo scorrimento della lama (l'operazione \u00e8 detta cimatura).\nNei telai industriali \u00e8 realizzato come un tessuto doppio (due strisce di tessuto una sopra e una sottostante collegate dall'ordito di pelo, quando questo viene tagliato dalla lama il tessuto doppio si divide in due e viene arrotolato su due tubi diversi).\nVelluto operato.\nVarie sono le tipologie: il velluto a coste (o \"corduroy\"), il microvelluto, il velluto elasticizzato, la ciniglia, il millerighe, il \"velour\", il \"velveton\", il \"d\u00e9vor\u00e9\", il \"froiss\u00e9\", il \"jacquard\". Il velluto detto \"a giardino\", con fiori a diversi colori, chiamato anche \"velluto di Genova\" perch\u00e9 era prodotto da fabbriche genovesi nel Seicento e nel Settecento. Il velluto \"allucciolato\" ha una trama aggiunta di fili d'oro che forma motivi caratteristici, serpeggianti. Il velluto \"alto e basso\" ha una superficie di due diverse altezze; il velluto \"broccato\" ha la superficie rasa, a forte rilievo; il velluto \"riccio\" \u00e8 una variante del \"soprarizzo\" in cui tutti gli anelli superiori non vengono tagliati. Il \"soprarizzo\" o velluto \"a broccato d'oro\", o \"velluto cesellato\", gloria della tessitura veneziana del Settecento, \u00e8 un velluto sul cui pelo si alzano anelli d'oro.\nMateriali.\nEsistono velluti di lana e di seta, ma quello di cotone rappresenta di gran lunga oggi il pi\u00f9 diffuso riferimento del termine, mentre per il tessuto peloso si parla pi\u00f9 genericamente di \"velour\".\nUtilizzo.\nOltre che per l'abbigliamento, il velluto \u00e8 utilizzato anche in edilizia come rivestimento murale per interni, come tappezzeria (anche nell'industria automobilistica) e per passamaneria. Vi sono numerosi altri impieghi, alcuni dei quali protettivi come l'uso per rivestimento di custodie (ad esempio per posateria in argento e per strumenti dell'ottica e della musica)."}
{"id": "877817", "revid": "1573940", "url": "https://it.wikipedia.org/wiki?curid=877817", "title": "Perilampidae", "text": "I Perilampidi (Perilampidae ) sono una piccola famiglia di insetti (Hymenoptera: Chalcidoidea).\nDescrizione.\nSi tratta di insetti di dimensioni medio-piccole (1-5 mm) dal corpo corto e robusto, in genere di colore metallico blu o verde, talvolta nero.\nIl capo ha antenne composte da 13 articoli. Il torace mostra molto spesso il pronoto fuso con il prepetto, il mesotorace robusto e il metatorace di forma triangolare visto dall'alto. Le ali anteriori hanno una vena marginale ben sviluppata in lunghezza, mentre la postmarginale e la stigmale sono in genere brevi.\nBiologia.\nI Perilampidi sono per lo pi\u00f9 entomofagi iperparassiti e meno frequentemente parassitoidi primari. Gli ospiti primari sono Lepidotteri, quelli secondari Ditteri Tachinidi o Imenotteri Braconidi. In alcune specie l'iperparassitismo pu\u00f2 dirsi obbligato per il loro comportamento: la larva di I et\u00e0 parassitizza il fitofago, poi resta in uno stato di sviluppo latente fino a quando il suo ospite non viene parassitizzato da altri parassitoidi, sui quali termina lo sviluppo del Perilampide.\nLe specie parassitoidi primarie si sviluppano per lo pi\u00f9 a spese di Coleotteri, Imenotteri e Neurotteri\nTassonomia.\nLa famiglia comprende oltre 250 specie in 14 generi ripartiti fra tre sottofamiglie: \nDal punto di vista filogenetico relazioni con gli Eucaritidi, ai quali sono affini morfologicamente."}
{"id": "877818", "revid": "729019", "url": "https://it.wikipedia.org/wiki?curid=877818", "title": "Fire (Jimi Hendrix)", "text": "Fire \u00e8 un brano musicale del primo album di Jimi Hendrix del 1967 \"Are You Experienced\". Il giro di chitarra iniziale di Jimi viene seguito serratamente dalla batteria di Mitch Mitchell. Si parla di sessualit\u00e0 con protagonisti Hendrix e un'ipotetica ragazza, anche se la genesi di questa canzone \u00e8 molto pi\u00f9 innocua e quantomeno curiosa. Tutto incominci\u00f2 quando la band in una fredda notte di dicembre inglese voleva andare a pescare, situazione abbastanza paradossale, ma nessuno aveva degli ami. Non se ne fece nulla, ed al bassista Noel Redding venne l'idea di ospitare Hendrix a casa della madre. Arrivato a casa Jimi chiese alla madre di Noel se poteva fermarsi nel suo \"posto infuocato\". Lei rispose di s\u00ec ma il suo alano, Rover, che era in strada, stava per entrare nella casa. Da qui ebbe origine una frase del testo della canzone poco dopo il ritornello:\n\"Fire\" \u00e8 stata reinterpretata dai Red Hot Chili Peppers nell'Abbey Road EP del 1988 e da Alice Cooper. La canzone \u00e8 stata usata inoltre dal canale televisivo americano Verizon come sigla del suo programma \"V CAST\"."}
{"id": "877820", "revid": "2130303", "url": "https://it.wikipedia.org/wiki?curid=877820", "title": "Sacro Monte di Brissago", "text": "Il complesso del Sacro Monte dell'Addolorata (o \"Sacro Monte Addolorato\") di Brissago sorge su un promontorio roccioso che si affaccia sul Lago Maggiore ed \u00e8 posto in una stretta valletta chiamata \"Valle dei mulini\", ad un chilometro di distanza sopra il borgo.\nStoria.\nIn questo luogo boscoso di grande suggestione naturalistica, nel 1709 venne eretta, ad opera del capomastro Girolamo Tirinanzi di Cadogno, una prima chiesetta dedicata alla Madonna Addolorata, edificio a pianta quadrata sormontato da una cupola assai semplice.Sotto l'impulso della predicazione francescana, nel 1767 un emigrante del borgo di Brissago, Antonio Francesco Branca detto il Moscovita (che aveva fatto fortuna con il commercio di seta e di marmi tra Toscana e Russia) finanzi\u00f2 l'ampliamento del primitivo edificio di culto con l'aggiunta di due nuove campate, della sagrestia, nonch\u00e9 l'abitazione per il rettore e l'ospizio per i pellegrini che formano un complesso architettonico di tre piani.\nIn quello stesso anno venne eretta, a pochi metri dalla chiesa, proprio al centro della impervia valletta, la \"cappella del Calvario\", avente forma di grande nicchia. Essa venne affrescata dal pittore Giovanni Antonio Caldelli, nativo di Brissago (dipinti non pi\u00f9 visibili) ed impreziosita dal gruppo (tuttora \"in situ\") dei tre crocifissi innalzati sul Golgota: si tratta di sculture lignee realizzate dall'intrese Domenico Gelosa (1767).\nNel 1774 venne eretta la cappella, detta Porta di Gerusalemme, che funge da ingresso al Sacro Monte e dalla quale inizia il percorso della Via Crucis; essa venne affrescata dal pittore locarnese Giuseppe Antonio Orelli.Lungo il sentiero che, partendo dalla Porta di Gerusalemme, sale al santuario, furono edificati i piloni della Via Crucis, con nicchie affrescate ancora dall'Orelli.\nNegli stessi anni fu eretta anche una terza cappella - detta \"dei Giudei\" - a pianta ottagonale con atrio e campanile, affrescata anch'essa dall'Orelli e dedicata alla \"Flagellazione di Cristo\". Molto suggestivo \u00e8 il sentiero che arriva alla cappella passando accanto agli antichi mulini e che costituisce un percorso alternativo a quello della Via Crucis.\nIl santuario dell'Addolorata \u00e8 formato da due costruzioni di epoca diversa, l'antica cappella sormontata da cupola che funge ora da presbiterio e la gi\u00e0 menzionata navata a due campate del 1767. L'interno \u00e8 riccamente decorato secondo canoni stilistici tardo settecenteschi con stucchi barocchi del Visetti di Valsolda ed affreschi dell'Orelli (onnipresente artefice dei dipinti del Sacro Monte di Brissago), opere eseguite nel 1775.L'altare maggiore \u00e8 riccamente decorato con marmi policromi. All'interno dell'edificio si trova anche la tomba con lapide del mercante e benefattore Antonio Francesco Branca.\nTra gli anni 1975 e 2000 il complesso \u00e8 stato completamente restaurato sotto la direzione dell'architetto Luigi Snozzi.\nTra i restauri eseguiti, va menzionato quello del 1999 delle stazioni della Via Crucis. I vecchi affreschi dell'Orelli, ormai perduti, nel 2000 sono stati rimpiazzati da tavole dipinte dal ticinese Fra' Roberto Pasotti.\nIl 25 giugno 2015 il Consiglio di Stato del Canton Ticino ha inoltrato all'Ufficio federale della Cultura la richiesta d'iscrizione al Patrimonio mondiale dell\u2019UNESCO dei due sacri monti del locarnese: il Sacro Monte Madonna del Sasso e del Sacro Monte di Brissago."}
{"id": "877822", "revid": "1315817", "url": "https://it.wikipedia.org/wiki?curid=877822", "title": "Garisendi", "text": "I Garisendi erano una nobile famiglia bolognese in epoca medievale. \nContesto.\nFilippo e Oddo dei Garisendi fecero costruire una torre (la Torre della Garisenda) intorno al 1109 allo scopo di manifestare la loro potenza. Essi erano infatti tra le casate che avevano pi\u00f9 influenza sul controllo politico dell'antico comune emiliano."}
{"id": "877828", "revid": "79968", "url": "https://it.wikipedia.org/wiki?curid=877828", "title": "Giles A. Smith", "text": ""}
{"id": "877831", "revid": "79968", "url": "https://it.wikipedia.org/wiki?curid=877831", "title": "Mortimer D. Leggett", "text": ""}
{"id": "877833", "revid": "79968", "url": "https://it.wikipedia.org/wiki?curid=877833", "title": "Joseph A. Mower", "text": ""}
{"id": "877837", "revid": "718859", "url": "https://it.wikipedia.org/wiki?curid=877837", "title": "Armata della Georgia", "text": "L'Armata della Georgia fu un'armata dell'Unione che costitu\u00ec l'ala sinistra del gruppo di armate del maggior generale William T. Sherman nella Marcia verso il mare e nella Campagna delle Carolina durante la Guerra civile americana.\nStoria.\nNel 1864, durante la Campagna di Atlanta, il gruppo di armate al comando del maggior generale Sherman era composto dall'Armata dell'Ohio, dall'Armata del Tennessee e dall'Armata del Cumberland. Nel mese di settembre, dopo la caduta di Atlanta, Sherman invi\u00f2 l'Armata dell'Ohio e il IV Corpo d'armata dell'Armata del Cumberland verso nord, per inseguire quello che rimaneva dell'Armata Confederata del Tennessee comandata dal tenente generale John Bell Hood. Nel novembre dello stesso anno Sherman costitu\u00ec l'Armata della Georgia, unendo una parte del XIV Corpo d'armata dell'Armata del Cumberland con il XX Corpo d'armata. Questa nuova Armata, posta sotto il comando del maggior generale Henry Warner Slocum (che aveva il comando del XX Corpo d'armata), oper\u00f2 come una delle due ali durante la Marcia verso il mare di Sherman. L'Armata del Tennessee, consistente nel XV e XVII Corpo d'armata, al comando del maggior generale Oliver O. Howard, fu schierata come ala destra. L'Armata della Georgia fu coinvolta in piccoli combattimenti durante la Marcia verso il mare, fino a quando fu coinvolta nella battaglia di Averasborough e sostenne il peso maggiore del combattimento durante la battaglia di Bentonville."}
{"id": "877839", "revid": "1573940", "url": "https://it.wikipedia.org/wiki?curid=877839", "title": "Encyrtidae", "text": "Gli Encirtidi (Encyrtidae ) costituiscono una grande famiglia di insetti (Hymenoptera Chalcidoidea) comprendente specie parassitoidi spesso impiegate nella lotta biologica contro insetti dannosi.\nGeneralit\u00e0.\nQuesta famiglia costituisce un vasto raggruppamento di specie. In generale gli Encirtidi presentano affinit\u00e0 morfologica con gli Eupelmidi e con i Tanaostigmatidi, con i quali condividono in particolare il grande sviluppo delle mesopleure. Possono essere distinti per la presenza dei cercoidi nella parte anteriore o mediana del gastro e spesso per la marcata riduzione della vena marginale. Possono essere confusi con alcuni Afelinidi che mostrano le mesopleure convesse, ma a differenza di questi i notauli sono appena accennati o del tutto assenti.\nInsieme agli Afelinidi, gli Encirtidi sono i Calcidoidi di pi\u00f9 largo impiego nel settore della lotta biologica.\nDescrizione.\nGli Encirtidi sono insetti di piccole dimensioni, con il corpo lungo 1-2 mm, di forma tozza e aspetto robusto. Il capo porta antenne composte da 11 articoli e prive di anello.\nIl torace mostra un marcato sviluppo delle mesopleure, di forma convessa e prive di sculture sia nelle femmine sia nei maschi. Il mesonoto presenta notauli superficiali e ricurvi oppure ne \u00e8 completamente privo. Metanoto e propodeo sono in genere piuttosto brevi.\nLe zampe del secondo paio sono saltatorie e presentano un robusto sperone all'estremit\u00e0 distale delle tibie. Le ali hanno in genere vena marginale e vena postmarginale molto brevi e in questa famiglia le ali sembrano spesso provviste di un vero e proprio pterostigma. Non mancano forme attere o microattere.\nL'addome \u00e8 subsessile per il ridottissimo sviluppo del peziolo. I cercoidi sono spostati nella parte dorsale e anteriore o intermedia del gastro invece che all'apice.\nBiologia.\nGli Encirtidi sono generalmente endoparassiti a spese principalmente di stadi preimmaginali di cocciniglie (Rhynchota Homoptera, famiglie dei Coccidae, Pseudococcidae, Diaspididae), ma sono spesso parassitizzati anche altri Rincoti e, meno frequentemente, insetti appartenenti a svariati ordini e Chelicerata (acari e ragni). Nei generi \"Ixodiphagus\" e \"Hunterellus\" sono comprese anche specie che parassitizzano le zecche.\nGli Encirtidi sono inoltre parassiti oofagi oppure possono comportarsi come iperparassiti usando come ospite secondario un altro parassitoide appartenente per lo pi\u00f9 alla famiglia dei Braconidi o alla superfamiglia dei Calcidoidi.\nIn Encirtidi che parassitizzano larve di Lepidotteri si riscontra il fenomeno della poliembrionia, generalmente con la formazione di pochi individui a spese di piccole larve. Singolare \u00e8 il caso di alcune specie del genere \"Copidosoma\" che attaccano grosse larve: da un solo uovo possono generarsi per poliembrionia anche oltre 2000 individui che si sviluppano a spese dello stesso ospite. Spesso la poliembrionia causa malformazioni e crescita abnorme del corpo dell'ospite.\nSistematica.\nInsieme ai Pteromalidi e agli Eulofidi, la famiglia degli Encirtidi \u00e8 una delle pi\u00f9 ricche fra i Calcidoidi. Il numero di specie descritto \u00e8 di circa 3700, appartenenti ad oltre 450 generi e ripartite in due sottofamiglie."}
{"id": "877842", "revid": "125774752", "url": "https://it.wikipedia.org/wiki?curid=877842", "title": "Caganer", "text": "Il caganer (pronuncia: ) \u00e8 una caratteristica statuina del folklore catalano, raffigurante una persona in posizione accovacciata intenta a defecare. Figura tipica del costume locale, viene posta nei presepi allestiti nella Catalogna e in alcune localit\u00e0 della Comunit\u00e0 Valenzana, oltre che nella vicina Andorra. Talvolta viene posizionata anche nei presepi delle isole Canarie, per esempio a Tazacorte, nell'isola del la Palma. In lingua catalana il suo ruolo \u00e8 spiegato come quello de \"l'home que caga\" o \"l'home que fa les seves necessitats\".\nLa tradizione ne fa risalire la creazione al XVII e XVIII secolo, ovvero nel pieno dell'epoca del barocco. Originariamente, il \"caganer\" raffigurava un abitante della campagna vestito con il costume tradizionale catalano, completo di cintura e berrettina rossa (\"barretina\" in catalano). Il suo utilizzo - secondo una visione scaramantica - \u00e8 fonte di fortuna e allegria mentre il non collocarlo all'interno di un presepe pu\u00f2 essere causa di sventura.\nDa tempi pi\u00f9 recenti, la statuina \u00e8 stata attualizzata e resa \"contemporanea\" spesso con l'attribuzione delle sembianze di personaggi popolari del mondo della politica e dello sport, ma anche con figure caratteristiche della storia e della societ\u00e0 contemporanea, diventando dei \"fenomeni\" degni di essere esposti in mostre pittoriche, scultoriche e fotografiche.\nOrigine e significato.\nDi chiara derivazione latina (\"cac\u014d, cac\u0101re\"), si ritiene che la simbologia della figura possa essere ricondotta - al di l\u00e0 delle implicazioni scatologiche, ma soprattutto in ragione della funzione corporale che rappresenta - alla fertilit\u00e0 della terra, quasi come segno di buon auspicio per l'anno a venire. Un altro significato ad essa attribuito \u00e8 quello dell'uguaglianza fra le persone la cui funzione del defecare \u00e8 identica al di l\u00e0 dello status sociale, appartenenza etnica, genere sessuale. Non a caso l'ambientazione \u00e8 quella del presepe, uno dei maggiori simboli della cristianit\u00e0 e apogeo di un evento sorprendente come quello della nascita del Cristo. Infine, una terza spiegazione, sicuramente pi\u00f9 prosaica, \u00e8 quella per cui molti catalani trovano questa figurina assai divertente.\nIl repentino rinnovamento nello \"stile\" dei \"caganer\" risale agli anni quaranta: da quell'epoca, infatti, accanto al tradizionale \"paesano\" intento a defecare, hanno fatto la loro comparsa sui banchetti dei mercatini di Natale spagnoli figurine \"caganer\" con le sembianze di celebrit\u00e0, alcune delle quali considerabili \"intoccabili\", come ad esempio la pi\u00f9 alta carica della chiesa cristiana papa Benedetto XVI, il premier spagnolo Jos\u00e9 Luis Rodr\u00edguez Zapatero e persino l'uomo che fu pi\u00f9 ricercato al mondo, Osama bin Laden. Riguardo al papa, la Chiesa cattolica locale ha mostrato tolleranza, anche perch\u00e9 sarebbe stato difficile rimuovere le centinaia di statuine poste in vendita in numerosi banchetti allestiti di fronte alla cattedrale di Sant'Eulalia a Barcellona.\nAltri simbolismi.\nIl \"caganer\" \u00e8 ovviamente una figura spiritosa con valenza umoristica (apprezzata particolarmente dai bambini) che sembrerebbe, a prima vista, stonare con l'ambientazione sacra della Nativit\u00e0 di Ges\u00f9 Cristo. Nella realt\u00e0, pur non avendo intento offensivo, la statuina - per rispetto appunto alla sacralit\u00e0 della rappresentazione - viene posta in un luogo piuttosto appartato (solitamente un angolo non troppo visibile, come del resto si conviene a chi \u00e8 intento alla funzione defecatoria) rispetto all'ubicazione della \"mangiatoia\" nella scenografia complessiva del presepe.\nCuriosamente, il \"caganer\" non \u00e8 il solo personaggio della cultura catalana collegabile al Natale di cui vengono raffigurate le funzioni corporali. Esiste anche la tradizione del \"ti\u00f3 de Nadal\" (\"il ciocco di Natale\"), un tronco d'albero grezzamente lavorato in modo da avere fattezze umane (in questo piuttosto simile al burattino di Pinocchio, ma con i tratti somatici del caganer), protagonista di una piccola cerimonia che si svolge nelle case catalane la sera della vigilia di Natale. Il cagati\u00f3 viene posto al centro dell'abitazione con sopra una coperta di colori vivaci, atta ad occultare le sue \"feci\" (solitamente dolciumi) e i bimbi sono invitati a bastonarlo affinch\u00e9 \"cachi\" i dolciumi.\nEssi lo fanno con gioia, cantando una filastrocca di \"invocazione\" della quale esistono molte versioni diverse: \"Caga ti\u00f3, caga torr\u00f3 pel naixement del Nostre Senyor, si no et dar\u00e9 un cop de bast\u00f3\" (Caca ti\u00f3, caca torrone, per la nascita di Nostro Signore, senn\u00f2 ti dar\u00f2 un colpo di bastone), dopodich\u00e9 viene tolta la coperta e si scoprono i dolciumi che il ti\u00f3 de Nadal ha prodotto dal retro (naturalmente i dolciumi vengono nascosti in precedenza dagli adulti di casa sotto la coperta in un momento di disattenzione dei bambini, che non debbono accorgersene perch\u00e9 da piccoli credono davvero alla magia della defecazione dei dolci). A quel punto i bimbi vengono allontanati con una scusa in un angolo della casa (il tempo necessario a nascondere altri dolci sotto la coperta), e invitati a bastonare ancora il ti\u00f3, affinch\u00e9 \"produca\" altri dolci.\nL'augurio che, nella cultura catalana, ci si usa scambiare prima di passare a tavola \u00e8 un esplicito \u00abMenja b\u00e9, caga fort!\u00bb, la cui traduzione \u00e8 fin troppo chiara.\nSinonimi.\nSinonimi in altre lingue/culture:"}
{"id": "877843", "revid": "1318658", "url": "https://it.wikipedia.org/wiki?curid=877843", "title": "Selezione di calcio del Sahara Occidentale", "text": "La selezione di calcio del Sahara Occidentale \u00e8 la squadra ufficiale del Sahara Occidentale ed \u00e8 controllata dalla F\u00e9d\u00e9ration Sahraoui du Footballe.\nNon \u00e8 membro della FIFA o della CAF ma \u00e8 membro della CONIFA e in passato della defunta NF-Board.\nAttualmente il Sahara Occidentale \u00e8 al 19\u00ba posto nella Classifica Mondiale della CONIFA.\nStoria.\nNel 2012 ha partecipato alla Coppa del mondo VIVA 2012 in Kurdistan perdendo tutte le partite della fase a gruppi."}
{"id": "877847", "revid": "36426", "url": "https://it.wikipedia.org/wiki?curid=877847", "title": "Torre della fame", "text": ""}
{"id": "877848", "revid": "36426", "url": "https://it.wikipedia.org/wiki?curid=877848", "title": "Torre della Fame", "text": ""}
{"id": "877851", "revid": "1573940", "url": "https://it.wikipedia.org/wiki?curid=877851", "title": "Eupelmidae", "text": "Gli Eupelmidi (Eupelmidae ) costituiscono una famiglia di insetti (Hymenoptera Chalcidoidea) comprendente specie parassitoidi.\nGeneralit\u00e0.\nGli Eupelmidi rappresentano un raggruppamento che mostra affinit\u00e0 morfologiche con le famiglie dei Tanaostigmatidi e degli Encirtidi. In particolare, queste tre famiglie si distinguono da tutti gli altri Calcidoidi per presentare, nelle femmine, le mesopleure largamente sviluppate, convesse e prive di solchi. Negli altri Calcidoidi invece \u00e8 presente un solco in cui s'inserisce la coxa. Nell'ambito di queste famiglie altri caratteri morfologici permettono di discernere le femmine degli Eupelmidi.\nI caratteri maschili sono invece pi\u00f9 generici e i maschi degli Eupelmidi si confondono facilmente con quelli degli Pteromalidi e delle altre citate famiglie.\nDescrizione.\nGli Eupelmidi hanno un corpo di dimensioni variabili. La testa porta antenne con un anello e funicolo composto da sette articoli.\nIl torace ha le mesopleure grandi e convesse e prive di solchi, articolate nel loro margine posteriore con le coxe. Lo scuto delle femmine \u00e8 piatto o concavo, mentre nei maschi \u00e8 spesso convesso. Le zampe presentano un robusto sperone all'estremit\u00e0 distale. Le ali sono ben sviluppate, ma sono frequenti anche specie microattere o attere. La vena marginale decorre per circa un terzo della lunghezza dell'ala.\nL'addome \u00e8 subsessile a causa del ridotto sviluppo del peziolo.\nBiologia.\nGli Eupelmidi sono in generale ectoparassiti solitari di stadi preimmaginali di altri insetti, appartenenti ad una larga gamma di ordini e abitudini alimentari. Piuttosto frequenti sono i casi di iperparassitismo. Fra questi si cita l'antagonismo dell\"Eupelmus urozonus\" nei confronti dell\"Opius concolor\" (\"Hymenoptera\" \"Braconidae\") con la larva della mosca delle olive come ospite primario.\nOltre i casi citati, nell'ambito degli Eupelmidi si riscontra una certa eterogeneit\u00e0 biologica che riguarda per\u00f2 piccoli raggruppamenti. Alcuni Eupelmidi sono endoparassiti, altri sono predatori oofagi a spese di altri insetti o di ragni oppure endoparassiti oofagi che si sviluppano all'interno delle uova di Lepidotteri, Ortotteri e Rincoti. Infine sono citati anche casi di multiparassitismo con larve ectoparassite gregarie che si sviluppano a spese delle pupe di Ditteri all'interno del pupario.\nSistematica e filogenesi.\nL'attuale classificazione suddivide gli Eupelmidi in tre sottofamiglie, comprendenti nel complesso 45 generi con circa 900 specie distribuite in tutto il mondo. Dal punto di vista filogenetico la famiglia sarebbe un raggruppamento parafiletico mentre le sottofamiglie rappresentano dei cladi monofiletici perci\u00f2 \u00e8 presumibile che in futuro saranno elevate al rango di famiglia."}
{"id": "877854", "revid": "6923", "url": "https://it.wikipedia.org/wiki?curid=877854", "title": "Porta Eburnea", "text": "La Porta Eburnea, o Arco della Mandorla, \u00e8 una delle antiche porte della cinta muraria etrusca di Perugia.\nSi trova in piazza Mariotti, nel rione omonimo (di Porta Eburnea, il cui simbolo \u00e8 appunto un elefante). L'origine del nome \u00e8 dovuta al fatto che anticamente nelle vicinanze si trovava un tempio dedicato al dio Vertumno e rivestito con il prezioso materiale di origine elefantina.\nLa porta \u00e8 stata modificata nel XIV secolo e oggi si presenta nella sua forma medievale con l'arco ogivale ed i caratteristici giunti sporgenti. Della originaria porta sono rimaste una protome leonina (replicata in un rifacimento medievale nella porta Trasimena di via della sposa) e alcune lettere che probabilmente formavano la scritta \"AUGUSTA PERUSIA - COLONIA VIBIA\", ricorrente in quasi tutte le porte della cinta etrusca (come l'Arco Etrusco o la Porta Marzia).\nLa tradizione popolare indica questo luogo come particolarmente propizio, al punto che i Baglioni, prima delle loro spedizioni militari, non mancavano mai di passare sotto quest'arco."}
{"id": "877855", "revid": "83549", "url": "https://it.wikipedia.org/wiki?curid=877855", "title": "Maquiladoras", "text": ""}
{"id": "877857", "revid": "729019", "url": "https://it.wikipedia.org/wiki?curid=877857", "title": "Strada statale 643 di Polizzi", "text": "La strada statale 643 di Polizzi (SS 643) \u00e8 una strada statale della Sicilia. Si tratta di una strada a carreggiata unica, con una corsia per senso di marcia.\nStoria.\nCon il decreto del Ministro dei lavori pubblici del 24 giugno 1975 venne classificata come strada statale mutuando il percorso dalla strada provinciale Collegamento tra lo svincolo di Scillato dell'autostrada \"Palermo-Catania\" e Polizzi Generosa fino all'innesto con la strada statale n. 120 \"dell'Etna e delle Madonie\", con i seguenti capisaldi di itinerario: \"Allaccio allo svincolo di Scillato dell'autostrada Palermo-Catania - contrada Firrione - Polizzi Generosa - innesto strada statale n. 120 presso il km 51+100\".\nPercorso.\nLa strada ha origine intorno al km 51 della strada statale 120 dell'Etna e delle Madonie nel comune di Castellana Sicula al cosiddetto Bivio di Donalegge, e raggiunge dopo pochi km il centro abitato di Polizzi Generosa.\nSuperato questo fa il suo ingresso nel Parco delle Madonie e proseguendo verso nord-ovest, raggiunge l'A19 Palermo-Catania nei pressi del centro abitato di Scillato."}
{"id": "877858", "revid": "1573940", "url": "https://it.wikipedia.org/wiki?curid=877858", "title": "Eurytomidae", "text": "Gli Euritomidi (Eurytomidae ) costituiscono una famiglia di insetti (Hymenoptera: Chalcidoidea) comprendente specie parassitoidi oppure fitofaghe.\nGeneralit\u00e0.\nSono un raggruppamento eterogeneo di insetti di dimensioni medio-piccole. Si possono confondere facilmente con gli Pteromalidi, dai quali si distinguono per alcune combinazioni di caratteri. Gli Euritomidi hanno sempre un pronoto ben sviluppato e di forma rettangolare e portano spesso sculture ombelicate sul mesoscuto, mentre gli Pteromalidi hanno sculture di questo aspetto sul pronoto. Il gastro degli Euritomidi \u00e8 in genere ovoidale e cilindrico oppure compresso in senso latero-trasversale, mentre gli Pteromalidi hanno in genere il gastro compresso in senso dorso-ventrale.\nLa famiglia \u00e8 cosmopolita, largamente rappresentata in tutte le regioni del pianeta.\nDescrizione.\nGli Euritomidi hanno un corpo di medie dimensioni (1-9 mm), con sagoma variabile dal tozzo allo slanciato, in genere di colore nero, talvolta bruno o giallastro. Raramente sono presenti colori vivaci o con riflessi metallici.\nIl capo ha antenne composte da 9-13 articoli con un frequente dimorfismo sessuale: le antenne del maschio, infatti, hanno spesso verticilli di setole sensitive sugli antennomeri del flagello oppure un'espansione ventrale a placca sullo scapo.\nIl torace mostra alcuni caratteri morfologici utili ai fini sistematici ma non esclusivi di questa famiglia: il pronoto \u00e8 largo e di forma quadrangolare, ricordando nell'aspetto un collare. Il mesotorace mostra i notauli completi e spesso profondi. Le ali anteriori hanno la vena marginale breve, pi\u00f9 o meno della stessa lunghezza della vena stigmale. La vena postmarginale \u00e8 sempre presente ma spesso \u00e8 molto breve. Le zampe hanno tutti i tarsi composti da 5 articoli, con rare eccezioni.\nL'addome mostra un gastro generalmente ben distinto dal propodeo, di forma convessa. Visto lateralmente ha una forma ovoidale oppure allungata e acuminata. Visto dal dorso ha una forma cilindrica o ovoidale oppure compressa in senso trasversale. In genere si presenta liscio. L'ovopositore \u00e8 breve e non sporge quasi mai dall'addome.\nBiologia.\nLa biologia degli Euritomidi \u00e8 piuttosto eterogenea. In questa famiglia \u00e8 compresa una significativa rappresentanza di specie fitofaghe, per quanto la maggior parte delle specie sia costituita da parassitoidi entomofagi.\nLe specie fitofaghe si sviluppano all'interno di tessuti vegetali. Le pi\u00f9 importanti sono specie spermofaghe che si sviluppano a spese dell'endosperma dei semi di varie piante (spesso Leguminose). Altre specie si sviluppano invece all'interno degli steli di piante erbacee, talvolta formando galle.\nGli Euritomidi entomofagi sono prevalentemente ectoparassiti solitari di larve appartenenti a diversi ordini (pi\u00f9 frequentemente Ditteri, Lepidotteri, Imenotteri). Queste specie possono comportarsi come parassiti primari oppure come iperparassiti. Nell'ambito degli entomofagi si riscontra anche l'esistenza di specie che hanno comportamenti differenti che hanno tuttavia una rappresentanza limitata. Alcune specie si comportano come predatori oofagi a spese soprattutto di Ortotteri e Rincoti. Altre specie si comportano come ectoparassiti gregari a spese di Lepidoptera. Altre specie, infine, si comportano come endoparassite a spese di insetti galligeni rientranti fra gli Imenotteri Cinipidi e i Ditteri Tefritidi.\nPer molti Euritomidi entomofagi \u00e8 stata riscontrata una fitofagia secondaria, in quanto spesso il parassitoide diventa fitofago e continua a nutrirsi a spese dei tessuti della pianta ospite dopo che ha provocato la morte dell'ospite primario.\nSistematica e filogenesi.\nL'eterogeneit\u00e0 morfologica ed etologica degli Euritomidi \u00e8 la ragione di una continua revisione della sua sistematica interna e anche nelle pi\u00f9 recenti proposte sussistono controversie sul numero di sottofamiglie. Dal punto di vista filogenetico gli Euritomidi sarebbero un raggruppamento parafiletico pertanto in futuro \u00e8 probabile che da essi saranno scorporate nuove famiglie di Calcidoidei.\nNel complesso fra gli Euritomidi si annoverano oltre 1400 specie ripartite fra 87-88 generi. Piuttosto controversa \u00e8 la suddivisione in sottofamiglie, con continue revisioni che individuano o hanno individuato da due a sette sottofamiglie. Attualmente il dibattito \u00e8 fra l'attribuzione di due o tre sottofamiglie. Tutte le tesi concordano sull'esistenza delle sottofamiglie degli Eurytominae e dei Rileyinae, mentre \u00e8 controversa la separazione, dagli Eurytominae, di una terza sottofamiglia, gli Heimbrinae, comprendente specie diffuse nel continente americano."}
{"id": "877860", "revid": "36426", "url": "https://it.wikipedia.org/wiki?curid=877860", "title": "Architettura Romanica", "text": ""}
{"id": "877862", "revid": "729019", "url": "https://it.wikipedia.org/wiki?curid=877862", "title": "Arco dei Gigli", "text": " \nL'Arco dei Gigli \u00e8 una delle aperture lungo la cinta muraria etrusca della citt\u00e0 di Perugia.\nStoria.\nSecondo alcuni \u00e8 qui che si trovava l'antica Porta Sole, citata da Dante Alighieri nel Paradiso, e che aveva la sua collocazione originaria nel punto pi\u00f9 alto della citt\u00e0, l'omonimo colle del Sole. Probabilmente Porta Sole si trovava ancora pi\u00f9 in alto, ma in considerazione del fatto che comunemente i nomi delle porte vengono trasferiti nel tempo alle aperture di transito comune pi\u00f9 prossime alle originarie, non \u00e8 errato indicarla anche con questo nome. L'arco venne trasformato in acuto nel XIII secolo. L'area venne fortificata nel XIV secolo, ma la cittadella militare, nota come \"fortezza di Porta Sole\", fu abbattuta dopo una sommossa popolare nel 1376.\nDetto anche di via Bontempi, dalla via dalla quale \u00e8 attraversato che conduce a via del Roscetto, \u00e8 conosciuto anche come arco dei Montesperelli, dalla nobile famiglia che vi abitava nelle vicinanze. L'arco \u00e8 ricordato come Porta del Giglio (o dei Gigli) dal 1535, anno nel quale papa Paolo III Farnese visito la citt\u00e0 passando di qui e fece delineare sulla sommit\u00e0 dell'arco il simbolo della sua famiglia, appunto il Giglio.\nDescrizione.\nGuardando attentamente l'arco si possono notare i successivi interventi sulla muratura su cui poggia, dai grandi originari blocchi in travertino della cinta etrusca sino ai pi\u00f9 fini mattoni medievali. \nLungo l'apertura esterna, alla destra dell'arco medievale, s'intravede l'inizio dell'originario arco a tutto sesto."}
{"id": "877868", "revid": "767487", "url": "https://it.wikipedia.org/wiki?curid=877868", "title": "Still Crazy", "text": "Still Crazy \u00e8 un film del 1998 diretto da Brian Gibson (gi\u00e0 regista de \"Il giurato\" nel 1996 e produttore di \"Frida\" nel 2002).\n\u00c8 uscito nelle sale italiane il 30 aprile 1999 ed in DVD e VHS il 3 novembre 1999.\nTrama.\nNel 1977 si svolse a Wisbech un leggendario rock festival, che vide gli Strange Fruit, rock band inglese, tra i protagonisti pi\u00f9 acclamati.\nOggi, vent'anni dopo: gli Strange Fruits si sono sciolti da tempo in modo violento e chiacchierato, e i vari componenti si sono divisi, precipitando nella mediocrit\u00e0 e nella povert\u00e0.\nUn giorno Tony, ex tastierista della band, si presenta a casa di Karen, un tempo assistente del gruppo, oggi quarantenne separata con una figlia adolescente, e le espone il folle piano di riunire il complesso in occasione del festival di Wisbech del 1998.\nDopo un iniziale disaccordo, l'idea viene approvata da Karen. Si comincia a contattare Beano, batterista, che vive in un roulotte nel giardino della madre; poi Ray, il cantante vanesio, che vive con la seconda moglie svedese; quindi Les, ormai sposato con due figli che si occupa di riparazione di tetti. Hughie infine considera l'idea con cinismo ma si lascia trascinare in virt\u00f9 dell'affetto passato. Gli unici a mancare all'appello sono Brian e suo fratello Keith. Il primo, chitarrista e vera stella del quale viene diffusa solo di recente la notizia della morte, mentre il fratello morto di overdose negli anni 70.\nBrian verr\u00e0 sostituito dal giovane Luke, che arruoleranno dopo un'audizione. Cos\u00ec ricostituito, il gruppo affronta una tourn\u00e9e di preparazione in piccoli locali della profonda provincia olandese. Ma a mano a mano che gli spettacoli si succedono, tutti i risentimenti e le paranoie di un tempo si riaffacciano con la stessa intensit\u00e0. Schiacciato dal riemergere dei contrasti, il gruppo getta la spugna. Una volta sciolto il progetto, i membri continuano la vecchia vita.\nSulla tomba di Keith, nel 25' anniversario della sua scomparsa, Karen trova un biglietto di Brian, dal quale intuisce che la notizia della sua morte era potenzialmente falsa. Karen, dopo aver parlato con Hughie, trova la conferma dell'esistenza di Brian. La falsa notizia della morte era stata diffusa dallo stesso Hughie per proteggere Brian durante e dopo la sua malattia.\nKaren assieme a Tony, si recher\u00e0 all'ospedale dove lavora Brian e lo convincer\u00e0 a rientrare nel gruppo. Gli Strange Fruits si riuniranno nuovamente solo dopo aver saputo dell'esistenza di Brian. Alla conferenza stampa di presentazione, Brian viene per\u00f2 sommerso di domande scomode sul suo passato che lo inducono a rinunciare prematuramente al progetto. La band senza Brian partecipa al festival, suonando un brano scritto dallo stesso (\"The flame still burns\"). Durante il brano, Brian si ripresenta a sorpresa sul palco e si riunisce con il resto della band. Il gruppo finalmente al completo otterr\u00e0 un enorme successo.\nEd ora come faranno (dice la voce fuori campo) a rinunciare di nuovo a tutto questo?"}
{"id": "877869", "revid": "108055456", "url": "https://it.wikipedia.org/wiki?curid=877869", "title": "Dipartimenti federali in Svizzera", "text": "In Svizzera i dipartimenti federali, insieme con la cancelleria federale, formano l'amministrazione federale. Ogni consigliere federale dirige un dipartimento."}
{"id": "877870", "revid": "1573940", "url": "https://it.wikipedia.org/wiki?curid=877870", "title": "Eulophidae", "text": "Gli Eulofidi (Eulophidae ) costituiscono una vasta famiglia di insetti (Hymenoptera Chalcidoidea) comprendente specie parassitoidi.\nGeneralit\u00e0.\nSi tratta della famiglia pi\u00f9 numerosa, di non facile determinazione a causa della difficolt\u00e0 di individuazione dei caratteri morfologici distintivi. Gli Eulofidi s'identificano principalmente per il numero di tarsomeri (sempre quattro) e per il numero di articoli delle antenne, caratteri non facilmente apprezzabili in insetti di dimensioni piuttosto piccole e di non facile conservazione.\nDa un punto di vista morfologico possono avere affinit\u00e0 con i Tetracampidi e con gli Encirtidi.\nDescrizione.\nGli Eulofidi hanno un corpo lungo 1-4 mm, poco sclerotizzato, spesso di colore metallico. Il capo ha antenne composte al massimo da 10 segmenti con funicolo formato da 2-4 articoli. Il torace mostra notauli generalmente distinti oppure incompleti e lo scutello \u00e8 spesso percorso da due solchi longitudinali. Le zampe medie e posteriori hanno uno sperone all'apice delle tibie mentre quelle anteriori portano un breve dente cilindrico. I tarsi di tutte le zampe sono sempre composti da 4 articoli. Le ali sono in genere ben sviluppate, ma esistono anche specie con ali ridotte. La venatura \u00e8 normalmente sviluppata, ma c'\u00e8 una certa eterogeneit\u00e0 nel decorso delle singole vene. L'addome \u00e8 peziolato, con gastro ben distinto dal propodeo.\nBiologia.\nGli Eulofidi sono parassiti primari o iperparassiti a spese di altri insetti generalmente ectofagi, meno frequentemente endofagi. Gli oofagi attaccano uova di Artropodi (compresi Acari e Ragni) oppure si comportano come iperparassiti a spese di Icneumonidi oofagi. Gli ospiti primari pi\u00f9 frequenti sono larve minatrici di molteplici famiglie di Lepidotteri, Ditteri, Coleotteri, Imenotteri, meno frequenti come ospiti primari sono invece i Tisanotteri e i Rincoti Omotteri (cocciniglie).\nSistematica.\nInsieme agli Pteromalidi e agli Encirtidae costituiscono il pi\u00f9 vasto raggruppamento di Calcidoidi, con oltre 4400 specie appartenenti a quasi 300 generi e ripartite in 5 sottofamiglie.\nLa collocazione sistematica della sottofamiglia degli Elasminae \u00e8 controversa: secondo alcuni Autori (Peck, Boucek, Hoffer) sarebbe da considerare come famiglia distinta (Elasmidae) e come tale \u00e8 trattata in alcune fonti citate in bibliografia . Secondo Burks e Yoshimoto sarebbero da considerare come sottofamiglia degli Eulofidi . Secondo Gauthier e altri, alla luce di recenti analisi del genoma, sarebbe da riclassificare al rango di trib\u00f9 nell'ambito della sottofamiglia degli Eulophinae .\nAlcuni generi della famiglia sono classificati come \"incertae sedis\" dai pi\u00f9 recenti schemi tassonomici, in attesa di una collocazione pi\u00f9 precisa. Si tratta di generi \"Anselmella\", \"Makarora\", \"Ophelimus\", \"Pentastichodes\", \"Perthiola\" e \"Platytetracampe\"."}
{"id": "877871", "revid": "15756", "url": "https://it.wikipedia.org/wiki?curid=877871", "title": "5\u00ba Stormo", "text": "Il 5\u00ba Stormo \"Giuseppe Cenni\" era uno stormo da caccia dell'Aeronautica Militare.\nStoria.\nRegia Aeronautica.\nCostituito sull'aeroporto di Ciampino (Roma) il 1\u00ba gennaio 1934, non \u00e8 pi\u00f9 operativo dal 5 ottobre 2010.\nDal 1\u00ba gennaio 1934 il 7\u00ba Gruppo Autonomo Caccia Terrestre con la 76\u00aa Squadriglia caccia, 86\u00aa e 98\u00aa entr\u00f2 a far parte del 5\u00ba Stormo d\u2019Assalto comandato dal Colonnello Amedeo Mecozzi (da luglio 1934 al giugno 1936) insieme al XIX Gruppo con la 100\u00aa, 101\u00aa Squadriglia e 102\u00aa Squadriglia all'Aeroporto di Ciampino Sud.\nIl 1\u00ba luglio 1936 diventa 5\u00aa Brigata Aerea d\u2019Assalto.\nNel luglio del 1935, lo Stormo passava alle dipendenze della 5\u00aa Squadra aerea che comprendeva il 5\u00b0 e 50\u00ba Stormo, iniziando a radiare i suoi vecchi aerei e transitando sui Caproni A.P.1 e Breda Ba.64 oltre che 10 Caproni Ca.100.\nNel 1936 erano ancora in linea diversi Ansaldo AC.3 (Dewoitine D.9) distribuiti nelle varie Squadriglie.\nTra il 1936 e il 1937, gli ultimi AC.3 vennero radiati in favore dei Caproni AP.1 e dei Breda 64.\nNel 1937 riceve gli IMAM Ro.41, i Fiat C.R.32 e i Ba.65.\nDall'ottobre 1937 era comandato dal Col. Giuliano Cassiani Ingoni fino al gennaio 1939.\nEntro il 1938, anche tutti gli AP.1 furono radiati perch\u00e9 non adatti al ruolo assaltatori.\nIl 28 luglio 1938 si sposta al Campo della Promessa di Lonate Pozzolo sui Ba.65.\nNel maggio 1939 la 76\u00aa Squadriglia passa sui Ba.88 seguita a fine anno dalle altre squadriglie.\nSeconda guerra mondiale.\nAl 10 giugno 1940 il 7\u00ba Gruppo del Magg. Marcello Fossetta \u00e8 a Campiglia Marittima con la 76\u00aa (2 BA 88), 86^ (1 BA 88) e 98\u00aa Squadriglia (1 BA 88) nell'8\u00aa Brigata Aerea \u201cAstore\u201d del Gen. B.A. Augusto Bonola di Viterbo della 3\u00aa Squadra aerea e il 19\u00ba Gruppo del Magg. Biagio Maglienti all'Aeroporto di Alghero-Fertilia con la 100\u00aa Squadriglia (5 BA 88), 101\u00aa Squadriglia (4 BA 88) e 102\u00aa Squadriglia (4 BA 88) nell'Aeronautica della Sardegna - ASAR.\nNell'ambito della Battaglia delle Alpi Occidentali il 16 giugno, dodici BA 88 attaccano mitragliando e spezzonando gli aeroporti di Bonifacio, Porto Vecchio, Travo di Ventiseri e Ghisonaccia. Il 19 giugno, 9 aerei ripetono l\u2019attacco sugli stessi obiettivi.\nIl 9 agosto successivo il 7\u00ba Gruppo va in Africa Settentrionale Italiana nella 14\u00aa Brigata Aerea Mista \u201cRex\u201d e il 1\u00ba dicembre 1940 lo stormo si scioglie.\nIl 14 maggio 1943, il 102\u00ba Gruppo Reggiane Re.2002 va a Reggio Emilia e poi, il 25 maggio, a Tarquinia. Il 10 luglio, giorno successivo alla scoperta della flotta Alleata in avvicinamento alla Sicilia il gruppo \u00e8 immediatamente spostato a Crotone, raggiunto da altri 12 Re.2002 del 101\u00ba gruppo, in arrivo da Lonate Pozzolo.\nIl 13 luglio nell'ambito dello Sbarco in Sicilia, 11 Re.2002 vanno all\u2019attacco delle navi, fra Augusta e Siracusa: una bomba da 250\u00a0kg colpisce la corazzata HMS Nelson (28), a prua, davanti alla prima torre dei cannoni da 406 mm costringendola a rientrare anzitempo, a Malta. Due nostri aerei vengono abbattuti e altri coinvolti, dopo l\u2019atterraggio all'aeroporto di Crotone in un grande bombardamento.\nAll'8 settembre 1943 il 5\u00ba Stormo Bombardamento a Tuffo era all'Aeroporto di Manduria con il 101\u00ba Gruppo con la 208\u00aa (6 Re.2002) e 238\u00aa Squadriglia (6 RE 2002) e il 102\u00ba Gruppo con la 209\u00aa e 239\u00aa Squadriglia nella 4\u00aa Squadra aerea.\nA met\u00e0 giugno 1944 riceve gli M.C.202 per il 102\u00ba Gruppo (209\u00aa e 239\u00aa Squadriglia).\nIl dopo guerra.\nNel settembre del 1950 arriv\u00f2 alla 208\u00aa Squadriglia, 101\u00ba Gruppo, 5\u00ba Stormo, il pilota Lamberto Bartolucci della quale nel 1953 assumer\u00e0 il comando.\nNel 1951 \u00e8 assegnato allo Stormo quale pilota operativo e istruttore su aviogetti il tenente Basilio Cottone, futuro Capo di stato maggiore dell'Aeronautica Militare, che dal 1956 al 1958, con il grado di capitano, ha comandato la 212\u00aa Squadriglia cacciabombardieri a Rimini. Nel 1956 viene ideato il nuovo stemma dello Stormo: raffigurante la Diana cacciatrice e realizzato dal maggiore Bruno Alessandrini compagno di classe, all'Istituto d'Arte di Parma, di Giuseppe Cenni (a cui a breve sarebbe stato intitolato lo Stormo).\nCon l'arrivo dei P-47 Thunderbolt dopo il 1951 e sia pure con non poche difficolt\u00e0 di adattamento da parte dei piloti, lo stormo diventa \"caccia bombardieri\" sull'aeroporto di Verona-Villafranca.\nA Villafranca Veronese, 1 febbraio 1953, il 5\u00ba Stormo viene trasformato nella 5\u00aa Aerobrigata. L'unit\u00e0 era dotata di caccia bombardieri Republic F-84G Thunderjet e strutturata su tre gruppi: 101\u00ba, 102\u00ba e 103\u00ba. La missione primaria era l'attacco con armi nucleari tattiche contro bersagli situati nel territorio del Patto di Varsavia.\nNel 1956 l'Aerobrigata si rischiera sulla base di Rimini Miramare e riceve i nuovi cacciabombardieri Republic F-84F Thunderstreak.\nNel 1964 comincia un periodo di transizione: arriva il caccia Lockheed F-104G Starfighter che viene usato dai Gruppi 101\u00ba (per un breve periodo) e 102\u00ba. Il 103\u00ba riceve il Fiat G-91R e, successivamente si trasferisce a Treviso. Successivamente anche il 101\u00ba lascia Rimini e si porta a Cervia (8\u00ba Stormo) con i caccia Aeritalia G-91Y.\nNel 1967 l'Aerobrigata viene sciolta e il reparto torna al nome storico di 5\u00ba Stormo. L'unico Gruppo Volo \u00e8 il 102\u00ba. In questi anni di transizione, arrivano a Rimini i caccia F-86K del 23\u00ba Gruppo, dipendente dalla 51\u00aa Aerobrigata con comando ad Istrana (provincia di Treviso).\nBasilio Cottone torna come vice comandante dal 1967 e, promosso colonnello, diviene comandante dal 1970.\nNel 1973 lo Stormo riceve il caccia F-104S e si stabilizza su due Gruppi: il 23\u00ba intercettori (ex-51\u00aa AB) e il 102\u00ba cacciabombardieri. Questa configurazione rimane invariata per tutta la guerra fredda e oltre. L'unica variazione \u00e8 l'arrivo della versione migliorata F-104ASA dell'aereo.\nAdelchi Pillinini nel 1975 \u00e8 trasferito a Rimini dove \u00e8 prima vice comandante e poi comandante dello Stormo.\nNel corso delle anni novanta il 102\u00ba Gruppo si trasferisce al 6\u00ba Stormo di Ghedi (provincia di Brescia) e passa sul Panavia Tornado IDS; il 5\u00ba Stormo, con il rimanente 23\u00ba Gruppo, prende residenza a Cervia (provincia di Ravenna). Alla fine degli anni '90 arriva un'ulteriore sottoversione dell'aereo denominata F-104 ASA-M e nel 1999 il reparto partecipa alle operazioni contro la Serbia con il compito di proteggere le aree frequentate dagli aerei radar E-3 A.W.A.C.S.\nNel 2004 arriva il caccia F-16 ADF.\nFino al 1995 aveva sede sulla base di Rimini, ma \u00e8 stato successivamente trasferito sulla base aerea di Cervia.\nIl suo reparto di volo era composto dal 23\u00ba Gruppo Caccia, che ha terminato il proprio servizio dotato di F-16 ADF.\nL'addio all'F-16.\nNell'ambito della ristrutturazione dell'Aeronautica Militare, il 23\u00ba Gruppo caccia ha svolto domenica 23 maggio 2010 l'ultimo servizio di allarme per la sorveglianza dello spazio aereo nazionale sull'F-16. Il ciclo operativo del velivolo statunitense, che era stato scelto come mezzo di passaggio tra l'F-104 e l'Eurofighter, si \u00e8 concluso dopo 6 anni. Venerd\u00ec 4 giugno 2010 gli ultimi F-16 hanno lasciato definitivamente la base romagnola, alla volta del 37\u00ba Stormo di Trapani. Al loro posto arriveranno da Pratica di Mare gli elicotteri del 15\u00ba Stormo, specializzati nella \"Ricerca e Soccorso\" (in inglese: SAR - Search and Rescue).\nIl 5\u00ba Stormo \u00e8 stato contemporaneamente messo in posizione quadro.\nMotivazione della M.O.V.M. del 5\u00ba Stormo.\nLa motivazione \u00e8 tratta dal sito del Quirinale - Presidenza della Repubblica.\nLa memoria del Maggiore Cenni.\nLo Stormo \u00e8 intitolato alla memoria del maggiore Giuseppe Cenni primo Comandante del 102\u00ba Gruppo e insignito della medaglia d'oro al valor militare che nel corso del conflitto si rese protagonista di oltre 750 ore di volo di guerra su un totale di 1460 ore, di 200 azioni belliche, due promozioni per meriti di guerra, una medaglia d'oro e sei d'argento al valore militare. Il maggiore Cenni, il mattino del 4 settembre 1943 era alla testa di una formazione di 17 Reggiane Re.2002 scortati da un pugno di Macchi M.C.202 e 205, che dopo avere sganciato un carico di bombe al largo di Reggio Calabria dove si stavano ammassando dei mezzi da sbarco inglesi e canadesi, venne attaccata da alcuni caccia inglesi \"Spitfire\" e l'aereo di Cenni venne colpito, precipitando senza che il pilota avesse avuto il tempo di lanciarsi."}
{"id": "877872", "revid": "6923", "url": "https://it.wikipedia.org/wiki?curid=877872", "title": "Porta di Santa Susanna", "text": "La Porta Santa Susanna, o Porta di Sant'Andrea, \u00e8 una delle porte d'ingresso di Perugia. Situata in Via della Sposa, si fa risalire all'epoca tardomedievale.\nDa questa porta iniziava la strada che portava verso il lago Trasimeno e la Toscana. Questa porta dava il nome ad uno dei cinque settori in cui si divideva il territorio perugino (in senso orario):"}
{"id": "877873", "revid": "1226", "url": "https://it.wikipedia.org/wiki?curid=877873", "title": "Still crazy", "text": ""}
{"id": "877879", "revid": "729019", "url": "https://it.wikipedia.org/wiki?curid=877879", "title": "Henry Warner Slocum", "text": "Durante la guerra fu uno dei pi\u00f9 giovani maggior generale dell'esercito e combatt\u00e9 nelle maggiori battaglie del teatro di guerra dell'est, in Georgia e nelle Carolina del Nord e del Sud. La sua condotta, durante la battaglia di Gettysburg nel luglio del 1863, suscit\u00f2 numerose polemiche, venendo accusato di indecisione e di aver impiegato troppo tempo per raggiungere il campo di battaglia ottenendo, cos\u00ec, il nickname di \"slow come\".\nMor\u00ec a Brooklyn, New York.\nDa lui prese il nome il battello passeggeri a vapore \"General Slocum\", tristemente celebre per essere andato distrutto in un incendio a New York durante il quale perirono 1.342 persone."}
{"id": "877881", "revid": "6923", "url": "https://it.wikipedia.org/wiki?curid=877881", "title": "Porta di San Pietro (Perugia)", "text": "La Porta di San Pietro, o Porta Romana, \u00e8 una delle porte medievali di Perugia.\nInserita nella cinta muraria del XIII-XIV secolo, si trova alla fine di Corso Cavour e delimita l'inizio di Borgo XX Giugno, noto come il \"borgo bello\". La porta da il nome al Rione Porta San Pietro, uno dei cinque rioni storici della citt\u00e0.\nL'arco esterno.\nLa facciata esterna \u00e8 stata realizzata in travertino da Agostino di Duccio, Polidoro di Stefano e Antonio Carattoli tra il 1475 ed il 1480 secondo un disegno rinascimentale di ispirazione \"albertiana\", rievoca negli elementi decorativi e nella struttura la composizione architettonica dell'Arco Etrusco.\nIl progetto, come s'intuisce dalla presenza di una scanalatura, prevedeva anche la realizzazione di una porta caditoria, e quindi di una torre o di una nicchia per manovrarla che sormontasse l'arco centrale. Un'iscrizione ricorda di un restauro avvenuto nel 1765 a cura di Francesco degli Ubaldi.\nL'arco medievale e l'interno.\nLa facciata interna ha mantenuto il suo aspetto trecentesco. L'arco \u00e8 sormontato da una nicchia al cui interno vi \u00e8 un dipinto del 1817 raffigurante la \"Madonna del Rosario tra i santi Domenico e Francesco\".\nLa profondit\u00e0 della porta \u00e8 tale che al suo interno \u00e8 ospitata la duecentesca \"Cappella di San Giacomo\", o \"del Buon Consiglio\", ristrutturata nel XVI secolo. Una lapide ricorda inoltre le vittime del delle stragi di Perugia del 20 giugno 1859."}
{"id": "877882", "revid": "767487", "url": "https://it.wikipedia.org/wiki?curid=877882", "title": "The Veils", "text": "The Veils sono una band indie Neozelandese nata a Londra nel 2001.\nIl frontman \u00e8 Finn Andrews, figlio di Barry Andrews, ex tastierista di XTC e League of Gentlemen e fondatore del gruppo Shriekback. \nFinn \u00e8 nato a Brixton, Londra nel 1983, con origini per\u00f2 che fanno riferimento a Auckland, Nuova Zelanda.\nGli attuali componenti della band sono:\nBiografia.\nEsordio e \"The Runaway Found\" (2001\u20132004).\nFinn Andrews trascorre la sua adolescenza suonando in folk band a Auckland, in Nuova Zelanda. A 16 anni invia un demo a diverse case discografiche e la band riceve un invito a partire per Londra per la realizzazione di un album.\nL\u00ec firmano un contratto con la Blanco y Negro Records e nell'agosto del 2002 pubblicano il promo single \"Death &amp; Co.\". Tre mesi dopo \u00e8 la volta di \"More Heat Than Light\" seguito, il 24 febbraio 2003 da \"The Leavers Dance\".\nAlcune incomprensioni con l'etichetta Blanco Y Negro finiscono in tribunale e i Veils riacquisiscono i diritti sulle loro registrazioni e passano alla Rough Trade Records.\nI Veils registrano altre quattro canzoni con la produzione di Bernard Butler (ex-Suede) e pubblicano il singolo \"Guiding Light\" (28 luglio 2003). Inizialmente il primo album viene pubblicato solo in Spagna e nel Regno Unito, trainato dai singoli \"Lavinia\" (24 novembre 2003) e \"The Wild Son\" (26 January 2004) che portano \"The Runaway Found\" ad essere diffuso in tutto il mondo dal 16 febbraio 2004.\nIl video e la canzone di 'Lavinia' trovano molto spazio negli airplay radiofonici e su Mtv.\nLa traccia 'Vicious Traditions', tratta dal loro primo album, entra nella colonna sonora di 'Mr. Brooks', film diretto da Bruce A. Evans; mentre i Portishead firmano un remix di \"The Leavers Dance\". \nIntanto a causa di dissapori interni la band si scioglie.\nRinnovo della line-up e \"Nux Vomica\" (2005\u20132006).\nNel 2005 Andrews intraprende un tour come solista negli Stati Uniti e in Giappone, quindi ritorna nella sua Nuova Zelanda dove riforma la band coadiuvato dai suoi compagni delle scuole superiori: Liam Gerrard (tastiere) e Sophia Burn (basso) in Liam's bedroom. Il trio si mostra ben affiatato e scrive rapidamente materiale per il nuovo album. Tornano a Londra e completano la line-up con Dan Raishbrook (chitarra) and Henning Dietz (batteria). \nIl 2006 inizia a Los Angeles dove i Veils registrano i nuovi brani con il produttore Nick Launay. \nL'album che ne esce, 'Nux Vomica', \u00e8 pi\u00f9 cupo, pesante e complesso rispetto alle precedenti registrazioni. Ne verranno estratti due singoli: \"Advice for Young Mothers to Be\" (4 September 2006) e \"One Night on Earth\" (15 April 2007). L'omonimo brano 'Nux Vomica' entrer\u00e0 a far parte della colonna del film \"Il divo\" di Paolo Sorrentino ed accompagna la sequenza dell'omicidio di Salvo Lima.\n\"Sun Gangs\" (2007\u20132009).\nNei sedici mesi dall'uscita di Nux Vomica i Veils intraprendono un tour con oltre 250 date attraverso 15 stati, finch\u00e9 il tastierista Liam Gerrard, decide di lasciare la band per tornare in Nuova Zelanda.\nLa band ritorna a Londra e inizia a lavorare al terzo album con il produttore Graham Sutton, nei West Point Studios. In tre settimane l'album \u00e8 pronto per il mixaggio. \nNel marzo del 2009 il tour riprende con brani inediti e un nuovo batterista, Raife Burchell. \nIl 6 aprile 2009 viene pubblicato \"Sun Gangs\", supportato dai singoli \"The Letter\" e \"Begin Again\" e dai loro rispettivi video.\nLa band ha prestato alcuni brani e titoli per la Serie Tv One Tree Hill.\n\"Troubles of the Brain EP\" (2010-2011).\nConclusa la tourn\u00e9e mondiale per presentare il terzo album, la band compone brani nuovi che faranno parte dell'EP 'Troubles of the Brain'; pubblicato il 24 gennaio 2011, per una nuova etichetta creata dalla band stessa, la Pitch Beast Records. \nL'EP viene prodotto da Finn Andrews e Bernard Butler e registrato nello studio di casa Andrews a Londra.\nNel marzo 2011 i Veils presentano il nuovo EP durante un concerto di beneficenza a Londra, in favore della \"NZ Red Cross\".\n\"Time Stays, We Go\" (2013).\nIl quarto album di studio dei Veils s'intitola 'Time Stays, We Go', la sua uscita prevista per il 29 aprile 2013 e viene anticipata dal free download di 'Through the Deep, Dark Wood' dal sito ufficiale della band e dalla loro pagina Facebook.\nL'album viene registrato a Los Angeles, negli studi di Laurel Canyon, mentre nel gennaio 2013 i Veils registrano 5 brani dal vivo negli Abbey Road Studios. Tali registrazioni corredano il nuovo disco."}
{"id": "877884", "revid": "1043", "url": "https://it.wikipedia.org/wiki?curid=877884", "title": "Caguas (Porto Rico)", "text": ""}
{"id": "877889", "revid": "1043", "url": "https://it.wikipedia.org/wiki?curid=877889", "title": "Coamo (Porto Rico)", "text": ""}
{"id": "877895", "revid": "729019", "url": "https://it.wikipedia.org/wiki?curid=877895", "title": "Cassero di Porta di Sant'Angelo", "text": "Il Cassero di Porta di Sant'Angelo \u00e8 una delle porte medievali delle mura di Perugia, situata nel rione di Sant'Angelo, al termine di corso Garibaldi, adiacente al Tempio di Sant'Angelo. \u00c8 visibile nel Gonfalone della Giustizia dipinto dal Perugino (1496-1498), conservato alla Galleria Nazionale dell'Umbria.\nStoria e descrizione.\nIl Cassero fu realizzato nel 1325 da Lorenzo Maitani. Si notano bene i tre momenti della costruzione osservando i \nmateriali impiegati: arenaria in basso, pietra calcarea al centro e laterizio in alto.\nSi presenta come una fortificazione merlata inserita nella cinta urbica perugina del XIV secolo. Anticamente rappresentava un completamento della seconda cerchia delle mura, che si cominciarono a edificare nel 1321. L'opera ha subito varie modifiche nel corso dei secoli: realizzato nel 1325 da Lorenzo Maitani, venne successivamente ingrandito nel 1327 su commissione dell'Abate di Monmaggiore, adibendolo a caserma; dal 1416 al 1424, Braccio Fortebraccio v\u00ec comp\u00ec nuovi restauri su disegno di Fioravante Fioravanti da Bologna; infine nel 1479 fu trasformata in fortino e munita di porta caditoia, botole e feritoie. Nelle vicinanze della porta, sino a tutto il XVIII secolo era visibile anche il Cassero di San Matteo, opera di Matteo Gattaponi.\nPi\u00f9 che una porta, si tratta di una torre con funzione di vedetta:\nFu restaurato nel 1930 dal Comune di Perugia, e nuovamente nel 1988. Attualmente \u00e8 sede della mostra che anticipa la nascita del museo degli strumenti musicali, che ospita rari pezzi di rarit\u00e0 tra cui partiture originali di Carlo Dardocci (seconda met\u00e0 del XVIII secolo) e Angelo Galimberti (seconda met\u00e0 del XIX secolo), oltre a numerosi fortepiani a tavolo, flauti barocchi e ottocenteschi, liuti e chitarre del XIX secolo; la gestione \u00e8 affidata all'Associazione Arte &amp; Musica nelle terre del Perugino."}
{"id": "877897", "revid": "96577996", "url": "https://it.wikipedia.org/wiki?curid=877897", "title": "Holy Cross Cemetery", "text": "Con questo nome si intende:"}
{"id": "877898", "revid": "1573940", "url": "https://it.wikipedia.org/wiki?curid=877898", "title": "Leucospidae", "text": "I Leucospidi (Leucospidae ) sono una piccola famiglia di insetti (Hymenoptera Chalcidoidea) comprendente specie parassitoidi ectofaghe di Imenotteri Aculeati.\nDescrizione.\nI Leucospidi si distinguono nettamente dagli altri Calcidoidi per diversi evidenti caratteri morfologici, in parte condivisi con la famiglia dei Calcididi. Sono frequenti i fenomeni di mimetismo, in quanto spesso si confondono con le vespe, ma non ci sono rapporti trofici tra il leucospide e la specie imitata.\nSono insetti abbastanza grandi rispetto alle dimensioni tipiche dei Calcidoidi, con corpo di lunghezza dell'ordine di 1-16 mm. Il corpo imita nella colorazione quello delle vespe e spesso presenta colori metallici.\nIl capo porta antenne genicolate, con funicolo composto da 8 articoli, e un marcato sviluppo del complesso maxillo-labiale. Il torace \u00e8 robusto e mostra le tegule particolarmente allungate. Il propodeo \u00e8 molto stretto e poco visibile. Le zampe posteriori mostrano i femori notevolmente ingrossati e ventralmente dentati e le tibie arcuate. Le ali anteriori sono ripiegate longitudinalmente in fase di riposo e mostrano una lunga vena postmarginale.\nL'addome presenta come caratteri morfologici evidenti la colorazione del gastro, tipicamente zonata a bande gialle o rosse come nelle vespe, e la notevole lunghezza dell'ovopositore nelle femmine. Questo sporge ventralmente e si ripiega sul dorso dell'addome fino al torace.\nBiologia.\nLa biologia di questa famiglia \u00e8 poco conosciuta. Le specie pi\u00f9 conosciute si comportano come ectoparassite soprattutto di larve di Imenotteri Apoidei solitari. Ad esempio, \"Leucospis gigas\", una delle specie pi\u00f9 comuni, \u00e8 associata a imenotteri del genere \"Megachile\" (\"M. parietina\"\n\"M. pyrenaica\", \"M. sicula\").\nLe femmine cercano gli ospiti nei potenziali nidi, in genere costruiti nel legno o in cavit\u00e0 di fango, impiegando anche ore per individuare la vittima. Una volta individuata la larva ospite depone pi\u00f9 uova nel nido, ma solo una delle larve del parassitoide riesce a completare lo sviluppo. Dal momento che le femmine non sono in grado di riconoscere ospiti gi\u00e0 attaccati da altri parassitoidi, i Leucospidi possono comportarsi anche come iperparassiti.\nDistribuzione.\nLa maggior parte dei Leucospidi \u00e8 diffusa in regioni tropicali o subtropicali. Alcune specie hanno una diffusione neartica o paleartica.\nSistematica e filogenesi.\nI Leucospidi hanno affinit\u00e0 filogenetica e morfologica con i Calcididi, nei quali sono stati in passato inseriti al rango di sottofamiglia.\nSi differenziano morfologicamente dai Calcididi per diversi caratteri come lo sviluppo del complesso maxillo-labiale, la presenza di 8 articoli nel funicolo delle antenne, lo sviluppo della vena postmarginale nelle ali anteriori e il ripiegamento longitudinale dell'ala in riposo, lo sviluppo dell'ovopositore e il suo ripiegamento sul dorso dell'addome.\nLa famiglia \u00e8 suddivisa in 4 generi comprendenti circa 130 specie:"}
{"id": "877900", "revid": "1718925", "url": "https://it.wikipedia.org/wiki?curid=877900", "title": "Anton Maria Narducci", "text": "Biografia.\nNacque verosimilmente intorno al 1585, se fu allievo del latinista Marco Antonio Bonciari (1555-1616), che tenne cattedra in Perugia a partire dal 1593, e se nel 1605-1606 si dedicava agli studi giuridici. Esercit\u00f2 la professione di giurista a Perugia e successivamente a Macerata. Fu poi a Pavia. \nNove suoi sonetti risultano gi\u00e0 stampati nel 1623, all'interno della \"Raccolta di sonetto di autori diversi ed eccellenti della nostra et\u00e0\" pubblicata a Ravenna da Giacomo Guaccimani per i tipi di Pietro De' Paoli e Giovan Battista Giovannelli. Un altro volume miscellaneo, i \"Capricci poetici di diversi autori perugini ascritti all'augustissima Accademia degl'Insensati\" editi da Francesco degli Oddi a Roma per i torchi del Costantini nel 1698, quando il poeta doveva essere ormai defunto, comprende una ventina di sonetti del Narducci. I \"Capricci poetici\" certificano, peraltro, le origini perugine del Narducci e informano della sua appartenenza all'Accademia degli Insensati, fondata in Perugia nel 1561. \nIgnoti rimangono il luogo e la data della morte.\nOpere.\nDi Anton Maria Narducci \u00e8 giunto fino a noi solo un piccolo drappello di poesie, sparse in antologie miscellanee dell'epoca e in testi di altri autori. Oltre ai sonetti inclusi nella \"Raccolta\" del Guaccimani e nei \"Capricci poetici\", si possono ricordare la canzone nardiniana contenuta nei \"Due paradossi d'Amore\" di Francesco Dolci (Perugia 1612) e il sonetto a compreso nell'edizione romana (1626) delle \"Poesie\" di \"Marcello Giovanetti\".\nIn molti dei versi narducciani la lievitazione metaforica barocca perviene a esiti talmente parossistici da insinuare nel lettore il sospetto di un marinismo caricaturale, e dunque di una concreta professione di antimarinismo. La critica, tuttavia, ha ben chiarito come l'apparente slancio parodico del Narducci sia da intendersi come un'\"estrema punta polemica nei confronti di quella poetica del petrarchismo preoccupatissima di selezionare gli aspetti della realt\u00e0 in funzione di una visione tutta fatta di ideale bellezza\". Si tratta quindi di un'inversione del canone petrarchista, per la quale, come ampiamente mostrato dal Marino, si pu\u00f2 poetare del brutto non meno che del bello, purch\u00e9 sia assicurato lo stupore, la meraviglia. Il Narducci \u00e8 stato perci\u00f2 incluso a pieno titolo tra gli esponenti della maniera marinista nelle pi\u00f9 importanti antologie moderne dedicate a Marino e ai suoi seguaci. N\u00e9 \u00e8 stato ritenuto necessario invocare nel caso del Narducci quell'involontario \"marinismo degli antimarinisti\" che si \u00e8 invece voluto ascrivere a personalit\u00e0 come Tommaso Stigliani. A fugare ogni eventuale dubbio sull'osservanza marinista del Narducci, baster\u00e0, ad ogni modo, ricordare la corrispondenza di poetici sensi attestata dal gi\u00e0 menzionato sonetto d'elogio che egli indirizza a un fervente seguace del Marino come Marcello Giovanetti, e dall'altrettanto cortese sonetto con cui Giovanetti gli risponde.\nUna delle pi\u00f9 famose poesie di Anton Maria Narducci \u00e8 il sonetto \"Sembran f\u00e8re d'avorio in bosco d'oro\", dove le \"fere\" sono pidocchi e il \"bosco\" sono i capelli di una bella donna. Il componimento si colloca nel nutritissimo filone delle variazioni sul tema della \"bella donna\" escogitate dai poeti barocchi all'insegna dell'ingegnoso e dell'inusitato, spesso non senza una punta di compiaciuta autoironia. Proprio questo sonetto sar\u00e0 oggetto di beffarda irrisione - questa, s\u00ec, antimarinista - da parte di Salvator Rosa.\nUn testo esemplificativo.\nSembran fere d\u2019avorio in bosco d\u2019oro&lt;br&gt;le fere erranti onde s\u00ec ricca siete;&lt;br&gt;anzi, gemme son pur, che voi scotete&lt;br&gt;da l\u2019aureo del bel crin natio tesoro;\no pur, intenti a nobile lavoro,&lt;br&gt;cos\u00ec cangiati gli Amoretti avete,&lt;br&gt;perch\u00e9 tessano al cor la bella rete&lt;br&gt;con l'auree fila ond\u2019io beato moro.\nO fra bei rami d\u2019or volanti Amori,&lt;br&gt;gemme nate d\u2019un crin fra l\u2019onde aurate,&lt;br&gt;fere pasciute di nettarei umori;\ndeh, s\u2019avete desio d\u2019eterni onori,&lt;br&gt;esser preda talor non isdegnate&lt;br&gt;di quella preda onde son preda i cori!"}
{"id": "877903", "revid": "1324679", "url": "https://it.wikipedia.org/wiki?curid=877903", "title": "Esperimento ATLAS", "text": "ATLAS (A Toroidal LHC ApparatuS) \u00e8 uno dei nove rivelatori di particelle (ALICE, ATLAS, CMS, FASER, LHCb, LHCf, MoEDAL, SND e TOTEM) costruiti per il Large Hadron Collider (LHC), un acceleratore di particelle al Centro Europeo Ricerche Nucleari (CERN) presso Ginevra. La costruzione di ATLAS \u00e8 terminata nell'ottobre del 2008 e le prime collisioni fra protoni furono registrate nel novembre del 2009. ATLAS \u00e8 stato, assieme a CMS, uno dei due esperimenti di LHC che, il 4 luglio 2012, hanno annunciato la scoperta del bosone di Higgs.\nIl rivelatore cilindrico \u00e8 lungo 44\u00a0metri, ha un diametro di 25\u00a0metri, pesa circa 7.000\u00a0tonnellate ed \u00e8 attualmente il pi\u00f9 grande spettrometro costruito presso un acceleratore di particelle. L'esperimento \u00e8 stato progettato per osservare fenomeni che riguardano le particelle elementari, per scoprire nuove particelle a breve vita media e per far luce su teorie di fisica delle particelle oltre il Modello standard.\nAl progetto partecipano approssimativamente 3.000 fisici, appartenenti a 180 istituti di ricerca da 40 nazioni diverse. Quali portavoce di ATLAS si sono succeduti:\nStoria.\nNascita degli acceleratori di particelle.\nIl primo acceleratore di particelle, un ciclotrone con un raggio di pochi centimetri e un'energia per particella di 1 MeV, fu costruito da Ernest Orlando Lawrence nel 1931. Da allora, gli acceleratori crebbero enormemente in dimensioni ed energia, per produrre sempre nuove particelle con masse sempre maggiori. Alla crescita delle energie degli acceleratori corrispose un aumento del numero delle particelle conosciute, studiate in dettaglio negli esperimenti di Fisica delle particelle.\nLa collaborazione ATLAS.\nLa collaborazione ATLAS, costituita da gruppi di fisici appartenenti a diverse Universit\u00e0 e centri di ricerca che hanno costruito e ora gestiscono il rivelatore, si \u00e8 formata nel 1992. Due precedenti collaborazioni, EAGLE (Experiment for Accurate Gamma, Lepton and Energy Measurements\") e ASCOT (Apparatus with Super COnducting Toroids\"), si fusero per la costruzione di un unico rivelatore di particelle destinato al nuovo acceleratore, il Large Hadron Collider (LHC). Attualmente partecipano ad ATLAS circa 3.000 fisici, appartenenti a 180 istituti di ricerca da 40 nazioni diverse.\nProgetto e costruzione del rivelatore.\nIl disegno era una combinazione di quelli di due precedenti progetti per LHC, EAGLE e ASCOT, e della ricerca e sviluppo condotte per il rivelatore del Super Collisore Superconduttivo (SSC) statunitense, il cui progetto fu abbandonato nel 1993. L'esperimento ATLAS venne proposto nella sua forma attuale nel 1994, e sovvenzionato ufficialmente dagli stati membri del CERN nel 1995. Altre nazioni, universit\u00e0 e laboratori si aggiunsero negli anni seguenti, e ulteriori istituzioni e scienziati continuano ad aggiungersi ancora oggi. L'opera di costruzione incominci\u00f2 nelle singole istituzioni, con componenti del rivelatore che vennero spediti al CERN e assemblati nella caverna sperimentale di ATLAS a partire dal 2003.\nFunzionamento del rivelatore.\nLa costruzione dell'esperimento ATLAS fu completata nel 2008 ed il rivelatore ha registrato i primi dati da singolo fascio di protoni da LHC il 10 settembre 2008. \nLa presa dati fu quindi interrotta per oltre un anno da un incidente di LHC: lo spegnimento, con effetti distruttivi, di un magnete superconduttore. Il 23 novembre 2009 si ebbero le prime collisioni protone-protone di LHC, registrate anche da ATLAS, ad una energia nel centro di massa, relativamente bassa, di 900 GeV. \nDa allora, ATLAS ha continuato a registrare eventi di collisioni protone-protone dell'LHC a energie crescenti: 1,8 TeV a fine 2009, 7 TeV nel 2010 e 2011, quindi 8 TeV nel 2012.\nIl primo periodo di presa dati, compreso tra il 2010 e il 2012, \u00e8 detto Run I. Dopo una interruzione (\"Long Shtdown\" LS1) nel 2013 e 2014, si sono raggiunti i 13 TeV nel 2015. Il secondo periodo di presa dati, Run II, \u00e8 stato completato a fine 2018 raccogliendo, sempre ad un'energia nel centro di massa di 13 TeV, una luminosit\u00e0 integrata di circa 140/fb (femtobarn inversi). Una seconda interruzione (\"Long Shtdown\" LS2) nel periodo 2019-2021 ha permesso il miglioramento del rivelatore, in vista di un nuovo periodo di presa dati (Run III), a partire da maggio 2022. Dopo Run III, previsto da met\u00e0 2022 alla fine del 2025, seguir\u00e0 un periodo triennale d'interruzione (\"Long Shtdown\" LS3), per permettere l'aggiornamento del rivelatore in vista di un lungo periodo di presa dati ad alta luminosit\u00e0: HL-LHC (\"High Luminosity LHC\"), che \u00e8 previsto durare parecchi anni.\nProgramma di ricerca.\nNell'ambito della fisica delle particelle, ATLAS studia diversi tipi di processi rilevati o rilevabili nelle collisioni energetiche del Large Hadron Collider (LHC). Per i processi gi\u00e0 noti, si tratta di misurare in modo sempre pi\u00f9 accurato le propriet\u00e0 di particelle conosciute o di trovare conferme quantitative del Modello standard. Processi finora non osservati permetterebbero invece, se rilevati, di scoprire nuove particelle o avere conferma di teorie fisiche che vanno oltre il Modello standard.\nModello standard.\nIn fisica delle particelle, il Modello standard \u00e8 la teoria fisica che descrive tre delle quattro interazioni fondamentali note: le interazioni forte, elettromagnetica e debole (le ultime due unificate nell'interazione elettrodebole) e tutte le particelle elementari ad esse collegate.\nLe sue previsioni sono state in larga parte verificate sperimentalmente con un'ottima precisione ed esso rappresenta l'attuale modello teorico di riferimento delle forze fondamentali. Tuttavia presenta vari aspetti di incompletezza; in particolare, non comprendendo l'interazione gravitazionale, per la quale non esiste ad oggi una teoria quantistica coerente, non costituisce quella teoria del tutto a lungo ricercata dai fisici.\nMisure di precisione.\nSalvo l'importante eccezione del bosone di Higgs, scoperto da ATLAS e CMS nel 2012, tutte le particelle elementari previste dal Modello standard erano gi\u00e0 state osservate da esperimenti precedenti. In questo campo, oltre alla scoperta del bosone di Higgs, il lavoro sperimentale di ATLAS si \u00e8 concentrato su misure di precisione, volte a determinare con sempre maggior accuratezza i molti parametri fisici della teoria.\nIn particolare, per \nvengono misurate: \nAd esempio, i dati raccolti da ATLAS hanno permesso nel 2018 di misurare la massa [(8037\u00b119) MeV] del bosone W, uno dei due mediatori dell'interazione debole, con una\nincertezza di misura di \u00b12,4\u2030.\nBosone di Higgs.\nUno degli obiettivi pi\u00f9 importanti di ATLAS era quello d'investigare sulla particella mancante del Modello Standard, il bosone Higgs, che non \u00e8 rivelabile direttamente ma solo tramite l'individuazione delle particelle nelle quali decade. Il meccanismo di Higgs, che include l'esistenza del bosone di Higgs, spiega la massa dei fermioni. Inoltre, attribuendo massa ai bosoni W e Z mentre il fotone rimane a massa nulla, evidenzia le differenze tra l'interazione debole e l'elettromagnetismo.\nIl 4 luglio 2012 i fisici che lavoravano all'esperimento ATLAS, assieme a quelli dell'esperimento CMS, hanno annunciato la scoperta - con un livello di confidenza di 5 sigma - di un bosone (particella con spin intero) neutro (privo di carica elettrica) e con una massa di 125 GeV, pari a 133 volte la massa del protone. I primi decadimenti osservati sono stati il decadimento in due fotoni (formula_1) e il decadimento in quattro leptoni (formula_2 e formula_3).\nNel marzo 2013, dopo ulteriori analisi dei dati di ATLAS e CMS, il CERN ha annunciato che la nuova particella \u00e8 proprio il bosone di Higgs. \nGli esperimenti ATLAS e CMS sono stati in grado di dimostrare che le propriet\u00e0 della particella e il modo in cui interagisce con altre particelle erano quelle caratteristiche di un bosone di Higgs, che ha spin 0 e parit\u00e0 positiva. L'analisi, con i dati raccolti nel 2015 e nel 2016, di altre propriet\u00e0 della particella hanno ulteriormente confermato queste conclusioni.\nNell'ottobre 2013 a due dei fisici teorici che predissero l'esistenza del bosone di Higgs del Modello standard, Peter Higgs e Fran\u00e7ois Englert, \u00e8 stato assegnato il premio Nobel per la Fisica.\nQuark top.\nLe propriet\u00e0 del quark top, scoperto al Fermilab nel 1995, erano state misurate solo approssimativamente. Grazie alla maggiore energia e al maggior numero di eventi, l'LHC produce un grande numero di quark top, permettendo ad ATLAS di compiere misure molto pi\u00f9 accurate sulla sua massa e sulle sue interazioni con le altre particelle. Queste misure forniscono informazioni sui dettagli del Modello standard e potrebbero rivelare inconsistenze tra teoria e dati sperimentali, indizi a favore di nuove teorie fisiche.\nOltre il Modello standard.\nMentre il Modello standard prevede che quark, leptoni e neutrini debbano esistere, non spiega perch\u00e9 le masse di queste particelle siano cos\u00ec diverse (differiscono per ordini di grandezza). Inoltre, la massa dei neutrini dovrebbe essere, secondo il Modello standard, esattamente nulla come quella del fotone. Invece i neutrini hanno massa. Nel 1998 i risultati della ricerca al rivelatore Super-Kamiokande hanno determinato che i neutrini possono oscillare da un sapore all'altro, il che impone che debbano avere una massa diversa da zero. Per questi e altri motivi, molti fisici delle particelle credono che il Modello standard potrebbe non essere pi\u00f9 valido a scale di energia di 1 TeV o maggiori. \nLa maggior parte delle teorie alternative, le GUT (Grand Unified Theories) tra cui SUSY (SUper SYmmetry), prevede l'esistenza di nuove particelle con massa maggiore di quelle del Modello standard.\nSupersimmetrie.\nAlcune delle particelle non previste dal Modello standard potrebbero essere abbastanza leggere da venir prodotte ed osservate da ATLAS. In molti casi, \u00e8 previsto che queste particelle molto massive decadano in quark ad alta energia e in altre particelle massive debolmente interagenti con la materia ordinaria. Le particelle pi\u00f9 stabili uscirebbero dallo spettrometro, lasciando come tracce uno o pi\u00f9 jet di particelle e un alto valore di quantit\u00e0 di moto mancante. Anche altre ipotetiche particelle massive, come quelle descritte dalla teoria di Kaluza-Klein, potrebbero lasciare le stesse tracce. I dati raccolti fino alla fine del Run II al LHC non mostrano evidenza di particelle supersimmetriche o comunque non previste dal Modello standard, la cui ricerca continuer\u00e0 nei dati che si raccoglieranno dal Run III in poi.\nViolazione di CP.\nCon i dati raccolti da ATLAS viene investigata anche l'asimmetria tra il comportamento della materia e dell'antimateria, conosciuta come violazione della simmetria CP. Gli esperimenti che finora hanno studiato la violazione di CP, come BaBar e Belle, non hanno ancora rivelato sufficienti violazioni nel Modello standard per spiegare l'assenza dell'antimateria nell'universo. Nuovi modelli fisici potrebbero introdurre delle violazioni aggiuntive di CP, facendo luce sul problema. Questi modelli possono essere verificati direttamente mediante la produzione di nuove particelle oppure indirettamente, dalle propriet\u00e0 di decadimento dei mesoni B e D. Un altro degli esperimenti di LHC, LHCb, \u00e8 dedicato specificatamente allo studio della violazione di CP.\nBuchi neri microscopici.\nUna remota possibilit\u00e0 (se l'universo contenesse extra dimensioni) \u00e8 che l'LHC possa produrre buchi neri microscopici. Questi, a causa della radiazione di Hawking, decadrebbero in circa formula_4s producendo tutte le particelle del Modello standard in ugual numero, e lasciando una traccia inequivocabile nel rivelatore ATLAS.\nSpettrometro ATLAS.\nIl rivelatore cilindrico \u00e8 lungo 44\u00a0metri, ha un diametro di 25\u00a0metri, pesa circa 7.000\u00a0tonnellate e contiene circa 3.000\u00a0km di cavi.\nCoi suoi 27\u00a0km di circonferenza, il Large Hadron Collider (LHC) del CERN fa urtare fasci di protoni in cui il singolo protone ha un'energia massima di 6,5\u00a0TeV. Tale energia viene convertita nell'urto per formare, grazie all'equivalenza tra massa ed energia (E=mc\u00b2), particelle molto pi\u00f9 massive di quelle che costituiscono la materia ordinaria (protoni, neutroni, elettroni). Quando due fasci di protoni si urtano nel centro del rivelatore ATLAS, l'energia disponibile nel centro di massa per formare nuove particelle \u00e8 di\n13\u00a0TeV, il doppio di quella del singolo protone.\nRequisiti generali.\nATLAS \u00e8 concepito come un rivelatore di particelle ad indirizzo generale. Quando i due fasci di protoni accelerati a LHC interagiscono al centro del rivelatore, pu\u00f2 essere prodotta una grande variet\u00e0 di particelle, in un largo intervallo di energia. Pi\u00f9 che focalizzarsi su un particolare processo fisico, ATLAS \u00e8 concepito per misurare il pi\u00f9 ampio spettro possibile di segnali. Questo assicura che, qualunque caratteristica un nuovo processo fisico o una nuova particella possano avere, ATLAS sia in grado di rivelarli e misurarne le propriet\u00e0. ATLAS \u00e8 progettato per rilevare la massa, l'energia, la quantit\u00e0 di moto, la carica elettrica, lo spin e la vita media delle particelle generate dall'urto dei fasci.\nAlcuni rivelatori di particelle costruiti per acceleratori precedenti, come il Tevatron e il Large Electron-Positron Collider, erano stati progettati sulla base di una filosofia simile. Tuttavia le sfide tecniche e scientifiche rappresentate dal Large Hadron Collider, per la sua energia senza precedenti e l'alto numero di eventi prodotti, hanno reso necessaria la costruzione di un rivelatore come ATLAS, di dimensioni e complessit\u00e0 maggiori rispetto a qualunque altro rivelatore costruito prima.\nStruttura a strati concentrici.\nPer identificare tutte le particelle prodotte nel punto di interazione IP (\"Interaction Point\") quando i fasci di protoni dell'LHC collidono, lo spettrometro cilindrico \u00e8 progettato con una struttura \"a cipolla\". Gli strati sono formati da rivelatori di vari tipi, ognuno dei quali osserva uno specifico tipo di particelle. Le differenti tracce che le particelle lasciano in ogni strato permettono la loro identificazione e l'accurata misura delle loro energie e quantit\u00e0 di moto (il ruolo di ciascuno strato di rilevazione \u00e8 discusso in \"Sistemi di rivelatori\"). Man mano che l'energia delle particelle prodotte dall'acceleratore cresce, i rivelatori devono crescere di dimensioni, per misurare e contenere completamente anche le particelle pi\u00f9 energetiche. Ad oggi (2022) ATLAS \u00e8 il pi\u00f9 grande rivelatore di particelle mai costruito presso un collider.\nSistemi di rivelatori.\nLo spettrometro ATLAS consiste di una serie di cilindri concentrici costruiti attorno al punto d'interazione IP, in cui collidono i fasci di protoni dell'LHC. Mantenere l'efficienza dei rivelatori in un'area soggetta a intense radiazioni come quella che circonda il punto di interazione \u00e8 una sfida ingegneristica non indifferente. Lo spettrometro pu\u00f2 essere diviso in quattro principali sistemi:\nCiascun sistema \u00e8 a sua volta formato da vari strati. I rivelatori sono complementari: il rivelatore interno traccia precisamente le particelle cariche, i calorimetri misurano l'energia delle particelle pi\u00f9 facili da fermare e lo spettrometro muonico permette di rilevare i muoni, che sono pi\u00f9 penetranti e attraversano gli altri rivelatori. Il sistema dei magneti deflette le particelle cariche nel rivelatore interno e nello spettrometro muonico, permettendo cos\u00ec di misurarne la carica elettrica e la quantit\u00e0 di moto.\nLe sole particelle stabili a non poter essere rivelate direttamente da ATLAS sono i neutrini: la loro presenza \u00e8 dedotta da apparenti violazioni della conservazione della quantit\u00e0 di moto durante una collisione. Per svolgere questo compito, il rivelatore deve essere \"ermetico\", ovvero deve misurare \"tutte\" le altre particelle, senza punti ciechi.\nL'installazione di tutti e quattro i sistemi di rivelazione fu complatata nell'Agosto 2008. I rivelatori hanno raccolto i dati di milioni di raggi cosmici, durante la riparazione dei magneti che ebbe luogo tra l'Autunno 2008 e l'Autunno 2009, prima dell'inizio dell'iniezione di protoni nell'LHC. I rivelatori mostrarono un'efficienza vicina al 100% e caratteristiche di funzionamento molto prossime a quelle di progetto.\nRivelatore interno.\nIl rivelatore interno inizia a pochi centimetri dall'asse del fascio di protoni e si estende fino ad un raggio di 1,2\u00a0m, per una lunghezza di 6,2\u00a0m nella direzione del tubo che contiene il fascio. La sua principale funzione \u00e8 di tracciare le particelle cariche e misurarene la quantit\u00e0 di moto. \u00c8 composto da tre rivelatori diversi (Rivelatore a pixel, SCT e TRT), descritti nel seguito.\nIl campo magnetico che circonda interamente il rivelatore interno curva la traiettoria delle particelle cariche. La direzione della curvatura rivela il segno (positivo o negativo) della carica elettrica della particella, mentre il raggio di curvatura permette di calcolarne la quantit\u00e0 di moto. Il punto d'inizio della traccia \u00e8 un'informazione rilevante per l'identificazione del tipo di particella. Ad esempio, se un gruppo di tracce ha origine lontano dal punto iniziale d'interazione tra i protoni, si tratta di un'indicazione del decadimento di una particella pesante, come un adrone contenente un quark di tipo b.\nRivelatore a pixel.\nIl rivelatore a pixel \u00e8 la parte pi\u00f9 interna dello spettrometro ATLAS.\n\u00c8 formato da tre strati cilindrici concentrici pi\u00f9 tre dischi per ciascuna base del volume cilindrico delimitato, costituiti da 1.744 moduli ognuno dei quali misura (2 x 6) cm\u00b2. Il materiale attivo \u00e8 silicio dallo spessore di 250\u00a0\u00b5m.\nOgni modulo contiene 16 circuiti integrati di lettura ed altri componenti elettronici. L'unit\u00e0 di lettura elementare \u00e8 un pixel di (50 x 400\u00a0) \u00b5m\u00b2 e ci sono circa 47.000 pixel per modulo.\nLe dimensioni dei pixel sono minute per garantire un tracciamento estremamente preciso anche molto vicino al punto d'interazione IP dei fasci protonici. In totale, il rivelatore a pixel ha circa 82 milioni di canali di lettura, che rappresentano il 50% di tutti i canali esistenti nello spettrometro ATLAS. Un cos\u00ec alto numero di canali in un volume ridotto ha rappresentato una notevole sfida per la progettazione e realizzazione del rivelatore. Un altro aspetto critico \u00e8 dato dalla radiazione complessiva a cui il rivelatore a pixel \u00e8 esposto, data la sua prossimit\u00e0 al punto d'interazione IP. Ci\u00f2 ha richiesto che tutti i componenti del rivelatore a pixel fossero resistenti alle radiazioni, ed in grado di operare anche in presenza di flussi intensi di particelle ionizzanti e di neutroni.\nTracciatore a semiconduttori.\nIl tracciatore a semiconduttori o SCT (\"Semi-Conductor Tracker\") costituisce la parte centrale del rivelatore interno. Per concezione e funzionamento \u00e8 simile al rivelatore a pixel, ma \u00e8 caratterizzato da lunghe strisce di silicio invece che da pixel di piccole dimensioni, per coprire in modo efficiente una superficie molto maggiore. Ogni striscia misura 80\u00a0\u00b5m x 12\u00a0cm. SCT \u00e8 la parte pi\u00f9 importante del rivelatore interno al fine di ricostruire le tracce delle particelle cariche, in quanto ne stabilisce la posizione in un volume molto maggiore di quello del rivelatore a pixel, con pi\u00f9 punti di rilevazione e quasi con la stessa accuratezza. \u00c8 composto da quattro strati doppi di strip di silicio, che coprono un'area totale di 61\u00a0m\u00b2 e forniscono 6,3 milioni di canali di lettura.\nTRT (Transition Radiation Tracker).\nIl TRT (\"Transition Radiation Tracker\"), l'elemento pi\u00f9 esterno del rivelatore interno di ATLAS, \u00e8 la combinazione di un rivelatore a cannucce (\"straw tracker\") e un rivelatore a transizione di radiazione (TRD, \"transition radiation detector\"). \nGli elementi del rivelatore sono camere a deriva (\"drift tubes\") formati da cannucce, ciascuna dal diametro di 4 mm e lunghezza fino a 144 cm. Il TRT \u00e8 composto da circa 300.000 cannucce.\nL'incertezza nella ricostruzione della posizione (\"risoluzione della traccia\") \u00e8 di circa 200\u00a0\u00b5m. Si tratta di una misura meno precisa di quelle degli altri due rivelatori interni, che rappresenta un compromesso necessario per ridurre il costo di un rivelatore che copre un volume notevole, mantenendo le caratteristiche di un TRD.\nOgni cannuccia \u00e8 riempita con un gas che si ionizza quando delle particelle cariche attraversano la cannuccia, mantenuta ad un potenziale di \u22121.500\u00a0V. Gli elettroni cos\u00ec prodotti sono attratti verso un sottilissimo filo metallico, che si trova al centro della cannuccia. Si scaricano infine sul filo, producendo un impulso di corrente che costituisce il segnale. Tali segnali, provenienti da molte cannucce, creano una traccia che permette di ricostruire il percorso della particella dentro il volume del rivelatore.\nTra le cannucce sono posti materiali con indici di rifrazione molto diversi, che inducono le particelle relativistiche ad emettere una \"radiazione di transizione\" quando passano da un materiale all'altro, rilasciando un segnale molto intenso in alcune cannucce. Xenon e argon gassosi sono utilizzati per massimizzare questo effetto. Siccome l'emissione di radiazione di transizione \u00e8 pi\u00f9 intensa per particelle altamente relativistiche (con velocit\u00e0 prossima a quella della luce), e siccome particelle di una data energia sono tanto pi\u00f9 veloci quanto minore \u00e8 la loro massa, i cammini caratterizzati da molti segnali intensi sono attribuiti a particelle cariche di piccola massa: elettroni o positroni.\nCalorimetri.\nI calorimetri sono posti all'esterno del magnete solenoidale che circonda il rivelatore interno. Il loro scopo \u00e8 misurare l'energia delle particelle, mediante il loro assorbimento entro il volume del calorimetro. In ATLAS vi sono due sistemi calorimetrici: un calorimetro elettromagnetico interno e un calorimetro adronico esterno. Entrambi sono calorimetri a campionamento, che assorbono l'energia delle particelle in un metallo ad alta densit\u00e0 e, ad intervalli spaziali periodici (campionamento), misurano il profilo dello sciame di particelle generate. In questo modo, s'inferisce l'energia della particella originaria che ha generato il successivo sciame.\nCalorimetro elettromagnetico.\nIl calorimetro elettromagnetico (EM) assorbe energia\ndalle particelle che interagiscono elettromagneticamente, cariche o neutre (fotoni). Sia l'energia assorbita sia la posizione in cui tale energia viene depositata sono misurate accuratamente.\nL'angolo tra l'asse del fascio e la traiettoria di una particella e dello sciame da lei generato viene misurato con una precisione\ndi circa 0,025\u00a0radianti. I materiali assorbitori sono piombo e acciaio inossidabile, mente argon liquido - raffreddato mediante un criostato che circonda il calorimetro EM - funge da mezzo per il campionamento dell'energia. Il calorimetro elettromagnetico centrale ha elettrodi a forma di fisarmonica.\nCalorimetro adronico.\nIl calorimetro adronico assorbe l'energia delle particelle che hanno attraversato il calorimetro EM. Queste particelle sono soprattutto adroni, che interagiscono mediante l'interazione forte. Risulta meno preciso del calorimetro EM sia nella localizzazione dei depositi d'energia, sia nella misura delle energia depositate. La risoluzione angolare \u00e8 di circa 0,100\u00a0radianti. Il materiale assorbitore \u00e8 acciaio, con tegole di materiale plastico scintillante per il campionamento dell'energia depositata. Le due basi del cilindro del calorimetro adronico sono contenute all'interno del criostato, ed utilizzano argon per il campionamento, mentre rame e tungsteno sono usati come materiali assorbitori. Il diametro del calorimetro a tegole \u00e8 di 8\u00a0m, per una lunghezza di 12\u00a0m nella direzione del fascio. Data la sua mole, molte caratteristiche del calorimetro adronico sono state determinate dalla ottimizzazione del rapporto tra costi e benefici.\nSpettrometro muonico.\nLo spettrometro muonico serve a determinare la traccia, la carica e la quantit\u00e0 di moto dei muoni che, dopo aver attraversato gli strati pi\u00f9 interni dello spettrometro ATLAS, arrivano nella regione di rilevazione pi\u00f9 esterna. Pochissime altre particelle, oltre ai muoni, hanno energia e potere di penetrazione sufficienti a raggiungere lo spettrometro muonico. Il sistema di tracciamento, di enormi dimensioni, \u00e8 formato da tre componenti:\nLo spettrometro muonico \u00e8 dotato di circa 1.000.000 di canali di lettura e i piani di rivelazione dei suoi contatori coprono una superficie totale di 12.000\u00a0m\u00b2. Il suo volume inizia appena dopo i calorimetri adronici e si estende fino ai limiti dello spettrometro ATLAS, coprendo un segmento radiale che va da 4,25\u00a0m fino ad 11\u00a0m dalla linea del fascio dei protoni. Queste dimensioni gigantesche sono necessarie per misurare accuratamente la quantit\u00e0 di moto dei muoni, che attraversano gli strati pi\u00f9 interni dello spettrometro prima di arrivare nella regione di rilevazione a loro dedicata. Secondo le specifiche del progetto, lo spettrometro muonico misura la quantit\u00e0 di moto di muoni da 100 GeV di energia con un errore del 3%, mentre l'errore sale al 10% per muoni da 1.000 GeV, ovvero 1 TeV di energia.\nI principi di rilevazione sono simili a quelli del tracciatore interno: i muoni sono deflessi dal campo magnetico in modo da determinare il segno (positivo e negativo) della carica elettrica del muone e la sua quantit\u00e0 di moto, misurando rispettivamente la direzione di deflessione e il raggio di curvatura della traiettoria. Tuttavia la struttura del campo magnetico \u00e8 differente nei due casi; inoltre la risoluzione spaziale \u00e8 maggiore per il rivelatore interno che per lo spettrometro muonico, mentre le dimensioni di quest'ultimo sono molto maggiori di quelle del rivelatore interno.\nSistema dei magneti.\nLo spettrometro ATLAS usa due grandi sistemi magnetici superconduttori per curvare la traiettoria delle particelle cariche, in modo da misurarne la quantit\u00e0 di moto. La curvatura \u00e8 dovuta alla forza di Lorentz, il cui modulo risulta proporzionale alla carica formula_5 della particella, alla sua velocit\u00e0 formula_6 e all'intensit\u00e0 formula_7 del campo magnetico:\nSiccome tutte le particelle prodotte nelle collisioni protoniche al LHC viaggiano ad una velocit\u00e0 prossima a quella della luce nel vuoto formula_9, la forza di Lorentz \u00e8 circa la stessa per particelle con la stessa carica formula_5:\nIl raggio di curvatura formula_12 dovuto alla Forza di Lorentz \u00e8 pari a \ndove formula_14 \u00e8 la quantit\u00e0 di moto relativistica della particella. Di conseguenza, particelle con grande quantit\u00e0 di moto saranno poco deflesse (formula_12 grande), mentre la traiettoria di quelle con piccola quantit\u00e0 di moto sar\u00e0 molto incurvata (formula_12 piccolo). Il raggio di curvatura della traiettoria viene accuratamente misurato, e dal suo valore si deduce la quantit\u00e0 di moto della particella.\nMagnete solenoidale.\nIl magnete solenoidale interno produce un campo magnetico uniforme di 2 T, che circonda il rivelatore interno. Questo intenso campo magnetico permette d'incurvare anche la traiettoria delle particelle pi\u00f9 energetiche quanto basta per misurarne la quantit\u00e0 di moto. Il vettore formula_17 del campo magnetico deve risultare costante in direzione ed intensit\u00e0 su tutto il volume del rivelatore interno, per garantire un'accurata misura della quantit\u00e0 di moto. Particelle con energia al di sotto dei 400 MeV subiranno una deflessione magnetica cos\u00ec marcata che la loro traiettoria si avvita a spirale, e quasi certamente sfuggiranno alla rilevazione. Tuttavia si tratta di particelle poco energetiche, rispetto ai valori medi dell'energia delle particelle prodotte nelle collisioni protoniche a 13 TeV al LHC.\nMagneti toroidali.\nI magneti toroidali esterni sono formati da 24 enormi bobine superconduttrici, che forniscono un campo magnetico d\u2019intensit\u00e0 fino a 3,5 T. Il campo magnetico usato per deflettere le \nparticelle nella regione esterna al calorimetro adronico non \u00e8 uniforme, come nel caso del magnete solenoidale interno, ma il costo proibitivo di un solenoide di dimensione adatte ha imposto qui la scelta di magneti toroidali.\nCi sono tre magneti toroidali in ATLAS, ognuno formato da 8 bobine: i due pi\u00f9 piccoli sono posti alle estremit\u00e0 dello spettrometro, mentre il terzo magnete ne circonda la parte centrale. Sono collocati al di fuori del calorimetro adronico, all'interno dello spettrometro dei muoni.\nCoi suoi 25 m di lunghezza, 9,4 m di diametro interno e 20 m di diametro esterno, il toroide centrale di ATLAS \u00e8 il pi\u00f9 grande magnete toroidale mai fabbricato dall'uomo, che immagazzina un'energia pari a formula_18\u00a0J. \u00c8 costituito da pi\u00f9 di 56\u00a0km di filo superconduttore e pesa circa 830\u00a0t. I due toroidi che chiudono le estremit\u00e0 del rivelatore estendono il campo magnetico anche nella regione vicina al tubo del fascio. Ognuno di essi ha un diametro esterno di 10,7\u00a0m e pesa 240\u00a0t.\nRivelatori in avanti.\nLo spettrometro \u00e8 completato da una serie di quattro sotto rivelatori nelle due regioni in avanti, per misurare particelle anche ad angoli molto piccoli.\nSistemi per l'acquisizione dati.\nProduzione dati.\nI sistemi di lettura e rilevazione degli eventi negli spettrometri prima di ATLAS \nerano basati su bus condivisi e paralleli come VMEbus o FASTBUS. Poich\u00e9 una tale architettura non pu\u00f2 gestire la mole di dati dei rivelatori al LHC, tutti i sistemi d'acquisizione dati di ATLAS si basano invece su collegamenti da punto a punto e reti di commutazione ad alta velocit\u00e0. Anche disponendo di un'elettronica per la lettura dati avanzata, ATLAS genera troppi dati grezzi per leggerli o memorizzarli tutti. Avvengono 40 milioni d'interazioni protone-protone al secondo (40\u00a0MHz) al centro del rivelatore, che moltiplicati per i circa 25\u00a0MB di ogni evento grezzo producono un totale formula_19\u00a0PB = formula_20\u00a0B di dati grezzi al secondo. Evitando di scrivere i segmenti vuoti di ogni evento (soppressione degli zeri), che non contengono informazioni fisiche, la dimensione media di un evento si riduce a 1,6\u00a0MB, per un totale di formula_21\u00a0TB = formula_22\u00a0B al secondo.\nSistema di trigger.\nPer ridurre il flusso dei dati a livelli gestibili, ATLAS usa un sistema di selezione degli eventi \u2013 detto \"trigger\" (grilletto) \u2013 che sceglie gli eventi con particolari caratteristiche, per farne poi un\u2019analisi dettagliata. Il sistema di trigger di ATLAS esegue la selezione degli eventi in due passaggi.\nAnalisi dati.\nATLAS registra in modo permanente oltre formula_25\u00a0PB = formula_26\u00a0B di dati all\u2019anno. La ricostruzione degli eventi offline viene eseguita su tutti gli eventi memorizzati. Il grid computing viene ampiamente utilizzato per la ricostruzione degli eventi, consentendo l'uso parallelo della CPU di reti di computer universitari e di laboratori sparsi in tutto il mondo. La struttura di calcolo di ATLAS usa codici software appositamente sviluppati per convertire i segnali grezzi provenienti dal rivelatore in informazioni che possono essere analizzate dai fisici.\nMettendo assieme i segnali dei singoli rivelatori, il software ricostruisce le tracce delle particelle, identifica il tipo di particella (ad esempio: elettrone o muone) e fornisce altre indicazioni fisiche rilevanti per ricostruirne la massa, l'energia, la quantit\u00e0 di moto, la carica elettrica, lo spin e la vita media.\nIndividui e gruppi di ricerca all'interno della collaborazione ATLAS scrivono quindi il proprio codice per eseguire le analisi fisiche degli eventi. Il software per questa attivit\u00e0 di ricerca \u00e8 in fase di continuo sviluppo ed evoluzione. Lo scopo iniziale \u00e8 di riconoscere le particelle rilevate dallo spettrometro e ricostruire eventi di decadimento di particelle pesanti in altre pi\u00f9 leggere. L'obiettivo finale delle analisi \u00e8 di misurare con precisione le propriet\u00e0 di particelle gi\u00e0 note, o di scoprirne di nuove. Nel corso di queste analisi, ATLAS processa ogni settimana formula_27\u00a0PB = formula_28\u00a0B di dati."}
{"id": "877904", "revid": "536103", "url": "https://it.wikipedia.org/wiki?curid=877904", "title": "Castello di Sammezzano", "text": "Il Castello di Sammezzano, circondato da un ampio parco, si trova nell'omonima localit\u00e0 nei pressi di Leccio, nel comune di Reggello in provincia di Firenze.\nStoria e descrizione.\nL'edificio principale \u00e8 una costruzione eclettica con prevalenza di stile orientalista, effetto della ristrutturazione ottocentesca di una grande fattoria edificata nel 1605 per volere della famiglia Ximenes D'Aragona. La storia del luogo \u00e8 per\u00f2 pi\u00f9 antica e viene fatta risalire all'epoca romana. Lo storico Robert Davidsohn, nella sua \"Storia di Firenze\", afferma che nel 780 potrebbe esserci passato Carlo Magno di ritorno da Roma, dove aveva fatto battezzare il figlio dal Papa.\nLa tenuta di cui fa parte il castello appartenne nei secoli a diverse importanti famiglie: gli Altoviti, poi, per volere del duca Cosimo, a Giovanni Jacopo de' Medici, che infine la vendette a Sebastiano Ximenes. Tali beni restarono alla famiglia Ximenes d'Aragona fino all'ultimo erede, Ferdinando, che mor\u00ec nel 1816.\nIn un cabreo redatto dall'ingegnere Giuseppe Faldi nel 1818 il castello appare come una struttura di consistente volumetria, con bastione e scalinata d'entrata, nella parte opposta a quella delle attuali scale di accesso e di cui oggi non c'\u00e8 pi\u00f9 traccia. Poi, in seguito ad un lungo processo relativo al testamento di Ferdinando Ximenes, i beni, il nome, lo stemma ed i titoli della famiglia Ximenes d'Aragona, nonch\u00e9 la vasta tenuta di Sammezzano passarono al primogenito di Vittoria, sorella di Ferdinando, e moglie di Niccol\u00f2 Panciatichi.\nLa riprogettazione dell'Ottocento.\nSuccessivamente pass\u00f2 in eredit\u00e0 a Ferdinando Panciatichi Ximenes d'Aragona che lo riprogett\u00f2 tra il 1853 e il 1889. In circa quaranta anni il marchese progett\u00f2, finanzi\u00f2 e fece realizzare il parco e il castello di Sammezzano, il pi\u00f9 importante esempio di architettura orientalista in Italia. Tutti i mattoni, gli stucchi, le piastrelle furono realizzati in loco da mano d'opera locale adeguatamente istruita.\nSull'onda della corrente culturale definita \u201cOrientalismo\u201d che si diffuse in tutta Europa dall'inizio dell'Ottocento e che vide in Firenze uno dei principali centri, Ferdinando inizi\u00f2 a modificare la struttura esistente e realizzare nuove sale: la Sala d'ingresso nel 1853, nel 1862 il Corridoio delle Stalattiti, la Sala da Ballo nel 1867 fino alla Torre centrale che riporta scolpita la data del 1889.\nNel corso del 1878 ospit\u00f2 anche il re d'Italia Umberto I.\nNel dopoguerra.\nNel dopoguerra \u00e8 stato adibito a hotel di lusso e set di numerose produzioni cinematografiche.\nXXI secolo.\nNonostante la vendita all'asta del 1999 e alcuni urgenti lavori di restauro, \u00e8 in stato di abbandono. Nell'ottobre 2015 il castello \u00e8 stato nuovamente messo all'asta a causa dei problemi di liquidit\u00e0 della societ\u00e0 italo-inglese che lo acquist\u00f2 nel 1999; questa, con base di 20 milioni di euro, \u00e8 andata deserta.\nContestualmente alla prima messa all'asta, tutta la tenuta di Sammezzano \u00e8 divenuta oggetto di una campagna di sensibilizzazione nazionale che ha ottenuto:\nNel maggio 2017 viene nuovamente messo all'asta per essere acquistato da una societ\u00e0 con sede a Dubai per 14,4 milioni di euro; il mese successivo, la vendita \u00e8 annullata dal tribunale di Firenze e la propriet\u00e0 \u00e8 tornata alla Sammezzano Castle S.r.l..\nAd oggi, nel 2021, il castello viene aperto ai visitatori solo in occasione di alcuni eventi come le G\"iornate FAI di primavera\" a cura del Fondo Ambiente Italiano.\nFilm e videoclip.\nIl castello appare (in interni e a volte esterni) in diversi film: \nInoltre, all'interno del castello sono stati girati tre videoclip musicali:\nIl parco.\nIl parco, tra i pi\u00f9 vasti della Toscana, venne fatto costruire a met\u00e0 dell'Ottocento da Ferdinando Panciatichi, sfruttando terreni agricoli attorno alla sua propriet\u00e0 e una ragnaia di lecci. Vi fece piantare una grande quantit\u00e0 di specie arboree esotiche, come sequoie e altre resinose americane, mentre l'arredamento architettonico fu realizzato con elementi in stile moresco quali un ponte, una grotta artificiale (con statua di Venere), vasche, fontane e altre creazioni decorative in cotto.\nIl castello ed il suo parco storico costituiscono un \u201cunicum\u201d di notevole valore storico-architettonico e ambientale. Il parco vi contribuisce considerevolmente con un patrimonio botanico inestimabile formato non solo dalle specie arboree introdotte ma anche da quelle indigene. Solo una piccola parte delle piante ottocentesche \u00e8 giunta ai giorni nostri: gi\u00e0 nel 1890 delle 134 specie botaniche diverse piantate alcuni decenni prima, ne erano sopravvissute solo 37. Solo recentemente si \u00e8 iniziato a rimettere in dimora alcune delle essenze andate perdute in un progetto di restauro che valorizzi la ricchezza botanica originale: sono presenti oggi esemplari di araucaria, tuja, tasso, cipresso, pino, abete, palma, yucca, querce, aceri, cedro dell'Atlante, cedro del Libano, bagolaro, frassino, ginepro, acacia, tiglio e numerose piante di interesse floriculturale. Nel parco si trova il pi\u00f9 numeroso gruppo di sequoie giganti in Italia, con ben 57 esemplari adulti, tutti oltre i 35 metri; fra queste la cosiddetta \"sequoia gemella\", alta pi\u00f9 di 50 metri e con una circonferenza di 8,4 metri, che fa parte della ristretta cerchia dei 150 alberi di \"eccezionale valore ambientale o monumentale\"."}
{"id": "877910", "revid": "110157", "url": "https://it.wikipedia.org/wiki?curid=877910", "title": "The Runaway Found", "text": "The Runaway Found \u00e8 l'album di debutto dei The Veils, uscito nel 2004."}
{"id": "877917", "revid": "1832335", "url": "https://it.wikipedia.org/wiki?curid=877917", "title": "Hyakunin isshu", "text": " \u00e8 un tipo di raccolta di waka formato da cento poesie scritte da cento poeti diversi.\nLa pi\u00f9 famosa di queste raccolte \u00e8 lo Ogura Hyakunin Isshu (\u5c0f\u5009\u767e\u4eba\u4e00\u9996), redatta da Fujiwara no Teika nel Periodo Kamakura, cos\u00ec chiamata dal nome del distretto di Ogura, nella citt\u00e0 di Kyoto, in cui il poeta viveva all'epoca della compilazione della raccolta. Poich\u00e9 \u00e8 di gran lunga la pi\u00f9 conosciuta raccolta di questo tipo, si \u00e8 soliti riferirsi ad essa omettendo \"Ogura\" e chiamandola semplicemente \"Hyakunin Isshu\".\n\"Hyakunin Isshu\" \u00e8 anche pi\u00f9 raramente usato che definire l\"'uta-garuta\", o karuta delle poesie, una tipologia di karuta molto antico, basato proprio sull'utilizzo dei 100 tanka della raccolta di Fujiwara no Teika. In Giappone \u00e8 considerato uno degli sport pi\u00f9 tradizionali ed \u00e8 tuttora molto praticato.\nCompilazione.\nSecondo il Meigetsuki (\u660e\u6708\u8a18 \"meigetsuki\", letteralmente \"diario al chiaro di luna\" o \"diario della luna piena\"), il figlio di Fujiwara no Teika, Fujiwara no Tameie, domand\u00f2 al padre di compilare una raccolta di poesie in onore di Utsunomiya Yoritsuna, noto generale e rinomato poeta, suocero di Tameie. All'epoca, l'uomo ospitava il genero e il genitore presso la sua residenza estiva sulle pendici del monte Ogura.\nTeika selezion\u00f2 dunque cento poemi, uno per ciascuno dei pi\u00f9 conosciuti autori che composero sotto i regni degli imperatori da Tenji a Juntoku, ordinandoli cronologicamente.\nPer abbellire ulteriormente la casa del consuocero, Fujiwara no Teika riprodusse le poesie scelte su dei pannelli fusuma e su dei pi\u00f9 leggeri sh\u014dji. Hishikawa Moronobu forn\u00ec a Teika le strutture in legno per la realizzazione del suo progetto, includendovi cos\u00ec un tocco della propria arte.\nA tutt'oggi, il nome di Fujiwara no Teika \u00e8 collegato anche ad altre importanti opere: ad esempio, nel 1200 (\"Sh\u014dji 2\"), compil\u00f2 per conto dell'Imperatore deposto Go-Toba una raccolta di altri cento poemi nota come \"Sh\u014dji Hyakushu\".\nI 100 poeti.\nDei cento poeti, settantanove erano uomini, ventuno donne. Eccone l'elenco:\nI poemi.\nPoema iniziale.\nEscluso dai cento poemi, il canto iniziale \u00e8 solitamente attribuita a Wani, un leggendario insegnante inviato in Giappone dal Regno di Baekje intorno alla fine del III secolo.\nTraduzione in italiano\nOriginale\nPoesia n. 2.\nIl poema in questione \u00e8 attribuito all'Imperatrice Jit\u014d ed \u00e8 stato estrapolato dal Shinkokinsh\u016b, nonostante il poema originale fosse parte del Man'y\u014dsh\u016b. La tipologia \u00e8 puramente descrittiva.\nTraduzione in italiano\nHyakunin Isshu, dal Shin Kokin Wakash\u016b\nPoema originale dal Man'y\u014dsh\u016b\nPoesia n. 26.\nUn poema decisamente differente \u00e8 attribuito a Fujiwara no Tadahira ed \u00e8 stato composto in un contesto ben specifico. Dopo aver abdicato, l'Imperatore deposto Uda fece visita al Monte Ogura nella Provincia di Yamashiro. Rimase talmente colpito dallo splendore dei colori autunnali delle foglie d'acero che tingevano il panorama, che ordin\u00f2 a Fujiwara no Tadahira di incoraggiare il proprio figlio ed erede, Daigo, perch\u00e9 visitasse la stessa area.\nTraduzione in italiano\nOriginale\nSecondo la romanizzazione storica, ci\u00f2 che in quella moderna \u00e8 traslitterato \"Miyuki matanamu\" si pronunciava \"Miyuki manatan\"."}
{"id": "877918", "revid": "547034", "url": "https://it.wikipedia.org/wiki?curid=877918", "title": "Rino Bizzarro", "text": "Attualmente lavora nella Compagnia \"Puglia Teatro\".\nHa incominciato con gruppi dilettantistici gi\u00e0 sui banchi di scuola; poi con l'Universit\u00e0 \u00e8 approdato al Centro Universitario Teatrale di Bari, fra il 1965 e il 1970.\nNel 1970 decide per l'emigrazione, scritturato dalla Compagnia \"Teatro Insieme\" di Roma, con cui ha lavorato ne \"I tre Moschettieri\" di Roger Planchon da Dumas (199 repliche in 97 citt\u00e0: il giro nazionale che le Compagnie pi\u00f9 importanti effettuano in ogni stagione) e ne \"I nuovi pagani\" di Nicola Saponaro. Poi al Centro Attori di Milano, quindi il rientro a Bari per l'operazione \"Bari Teatro\", ultimo tentativo in ordine di tempo dell'Amministrazione Comunale di Bari di dare vita ad un Teatro Stabile regionale. Con la fine di Bari Teatro si prospettavano due vie possibili: il ritorno all'emigrazione oppure il tentativo di avviare in loco le prime esperienze di teatro professionistico.\nBizzarro sceglie quest'ultima via, dando vita ad una sua Compagnia \"Puglia Teatro\", insieme ad altri, che avevano fatto la stessa scelta di restare. Alla Compagnia \"Puglia Teatro\" si deve, fra le tante altre cose, la prima riproposta teatrale di Don Pancrazio Cucuzziello, la Maschera teatrale pugliese derivante dalla Commedia dell'arte, dimenticata fra le pieghe del teatro napoletano dell'800, dove essa ebbe un enorme successo accanto al Pulcinella di Antonio Petito.\nSu questa maschera Rino Bizzarro ha scritto, assieme a Daniele Giancane, \"Don Pancrazio Cucuzziello: Per un teatro popolare nella scuola dell'obbligo\" (1979) ed \"\u00c8 di scena Don Pancrazio Cucuzziello\" (1983), libri per diversi anni adottati dall'Universit\u00e0 di Bari. Per il teatro Bizzarro ha scritto una ventina di testi, molti dei quali rappresentati in Puglia e fuori, fino ad arrivare a Bruxelles, invitato dalla CEE a rappresentare la Puglia teatrale. Del 1990 \u00e8 il libro \"Il Sottano: Un Caff\u00e8 e una cultura sparita\", sul Caff\u00e8/Galleria della Bari degli anni '40 e '50.\nAlcuni suoi lavori sono stati tradotti in diverse lingue; ancora del 1990 \u00e8 la raccolta di poesie \"Specchio deformante\", tradotta dal giornalista Dragan Mraovic e pubblicata nella ex Jugoslavia dalla Casa Editrice Gr\u00e0dina di N\u00ecs.\nHa lavorato 16 anni per la RAI scrivendo, dirigendo e partecipando ad una lunga serie di sceneggiati radiofonici (una cinquantina) e programmi culturali, alcuni dei quali trasmessi anche all'estero. Ha pubblicato 12 libri di poesia.\nHa collaborato e collabora a numerosi giornali e riviste; \u00e8 comparso in molte antologie e saggi critici fra gli autori della Quinta Generazione. Fra le sue numerose interpretazioni come attore ricordiamo il soldato Bekman in \"Fuori della porta\" di Wolfgang Borchert, \"Pinocchio\" in uno sceneggiato radiofonico prodotto dalla Rai, il Signore dal pastrano verde in \"Musica di foglie morte\" di Pier Maria Rosso di San Secondo, Pulcinella nella omonima commedia di Luigi Chiarelli, il Conte Gerardo di Gersy in \"Fuochi d'artificio\" ancora di Luigi Chiarelli con la Compagnia di prosa della terza edizione del Festival della Valle D'Itria a Martina Franca e tante altre, oltre alla Maschera di Don Pancrazio Cucuzziello i cui panni ha vestito per circa vent'anni.\nInsieme a Daniele Giancane e a Francesco Bellino nel 1981 ha fondato la casa editrice \"La Vallisa\" con la omonima rivista che \u00e8 al trentunesimo anno di vita.\nNel 2005 ha curato il volume \"Su il Sipario - Viaggio nella drammaturgia pugliese del secondo Novecento\" (Levante Editori, Bari).\nNel 2002 ha fondato \"L'Eccezione di Puglia Teatro\", centro teatrale e culturale multivalente nel cuore del Quartiere Libert\u00e0 di Bari che ogni anno offre ad ingresso gratuito una ricca stagione di eventi di alto livello culturale.\nNell'Aprile del 2007, il Ministero per i Beni e le Attivit\u00e0 culturali ha riconosciuto l'Archivio di Puglia Teatro \"di notevole interesse storico\", primo in Puglia e Basilicata ad ottenere tale riconoscimento.\nNel 2011, presso l'Universit\u00e0 degli Studi di Bari \"Aldo Moro\", \u00e8 stata discussa una tesi di laurea su \"Rino Bizzarro, un intellettuale del Sud - Le opere per l'infanzia\".\nOpere.\nArchivio teatrale personale e de \u201cL\u2019Eccezione di Puglia Teatro\u201d.\nPresso la sede della Compagnia Puglia Teatro \u00e8 depositato il suo archivio personale dichiarato \u201cdi notevole interesse storico\u201d dal Ministero dei Beni Culturali nell\u2019aprile del 2007, contenente manifesti, locandine, pieghevoli illustrativi, programmi di sala, riguardanti l\u2019attivit\u00e0 teatrale con Puglia Teatro, con L\u2019Eccezione e con altre Compagnie di giro; foto di scena e di prove; rassegna stampa, articoli relativi all\u2019attivit\u00e0 teatrale e letteraria; materiale in video VHS e DVD relativi agli spettacoli, ai laboratori teatrali, alle attivit\u00e0 culturali; audiocassette e CD relativi a programmi scritti e realizzati per la Rai; opere culturali, teatrali e poetiche, interventi, saggi critici e tesi di laurea, relativi agli ultimi sessant\u2019anni di storia (dal 1960 ad oggi)."}
{"id": "877923", "revid": "110157", "url": "https://it.wikipedia.org/wiki?curid=877923", "title": "Nux Vomica", "text": "Nux Vomica \u00e8 il secondo album dei The Veils, uscito nel 2006."}
{"id": "877925", "revid": "4252", "url": "https://it.wikipedia.org/wiki?curid=877925", "title": "Anastasio II", "text": ""}
{"id": "877926", "revid": "980841", "url": "https://it.wikipedia.org/wiki?curid=877926", "title": "Piz Pal\u00fc", "text": "Il Piz Pal\u00fc \u00e8 una montagna nelle Alpi Retiche occidentali nel Canton Grigioni appartenente al Massiccio del Bernina.\nDescrizione.\nToponimo.\nIl nome Pal\u00fc deriva dal latino \"palus\" (palude). La cima fu probabilmente chiamata con tale nome derivandolo dal nome di un'alpe, \"Alpe Pal\u00fc\", che si trova 4\u00a0km a est della cima, in territorio di Poschiavo, e che \u00e8 situata ai bordi di una zona paludosa.\nConformazione.\nIl sottogruppo \u00e8 formato da tre cime: \n\u00c8 caratterizzato da tre costoni prominenti e quattro ghiacciai sospesi. \u00c8 considerata una delle cime pi\u00f9 belle delle Alpi Centrali.\nLa cima si trova a 13\u00a0km a sud-est di Pontresina. Il confine di Stato corre dal Pizzo Bellavista, provenendo da occidente, al Piz Spinas fino alla cima centrale. Da qui il confine corre a sud, verso l'\"Altipiano di Fellaria\".\nAi piedi del Piz Pal\u00fc si trova il lago Pal\u00fc.\nLe ascensioni.\nLa prima ascensione comprovata alla cima centrale e orientale fu quella dell'inglese K. E. Digby, con Peter Jenny e un portatore nel 1866, per la cresta ovest. Una spedizione del 12 agosto 1835, comprendente Oswald Heer, M\u00e4uli e P. Flury e guidata da Johann Madutz e dal \"Re del Bernina\" Gian Marchet Colani, raggiunse probabilmente solo la cima orientale.\nLa difficile (IV) via che conduce alla cima centrale passando per lo sperone nord, detto \"sperone Bumiller\", fu aperta il 1\u00ba settembre 1887 da Hans Bumiller, Martin Schocher, Johann Gross e Christian Zippert.\nLa via normale per scalare il Piz Pal\u00fc \u00e8 da nord ed \u00e8 poco impegnativa, specialmente se si parte dalla Diavolezza che si trova a 3.000\u00a0m. Ovviamente sono richiesti corda, ramponi e piccozza in quanto sul ghiacciaio del Pers vi sono molti crepacci. Ci vogliono circa 4 ore per andare dalla Diavolezza fino alla cima centrale, passando per il ghiacciaio del Pers e la cima orientale. Per il ritorno a Diavolezza si pu\u00f2 passare dalla Fortezza o verso la capanna Boval sul lato occidentale del ghiacciaio del Morteratsch. Le vie di accesso da sud sono pi\u00f9 semplici. Buona base di partenza per escursioni da sud \u00e8 il rifugio Marco e Rosa del CAI, da cui spesso si parte anche per scalare il Pizzo Bernina.\nLa parete nord del Piz Pal\u00f9 \u00e8 una delle pi\u00f9 famose delle Alpi, ben caratterizzata da 3 speroni e le relative colate di ghiaccio intermedie. Lo sperone sinistro \u00e8 noto come \"Sperone Kuffner\" ed \u00e8 il pi\u00f9 facile e frequentato dei tre. Scalato nel 1899 da Moritz von Kuffner, Martin Schocher ed Alexander Burgener presenta una scalata in roccia fino al IV+ di circa 480 m. Il secondo sperone, il \"Bumiller\" \u00e8 il pi\u00f9 difficile dei tre, ed anche il pi\u00f9 vario come arrampicata. Allo stato attuale presenta passi in roccia fino al V+ ed un difficile seracco di uscita inclinato fino a 70\u00b0, per circa 800 m durante la prima ascensione venne evitato a destra il primo salto roccioso (come anche oggi \u00e8 d'uso), il completamento dello sperone fu compiuto nel 1976 da Bellini, Grandi e Nottaris superando difficolt\u00e0 di V+ e A1. Il terzo sperone \u00e8 il meno frequentato dei tre e di pi\u00f9 lungo approccio, noto come \"sperone Zieppert, \"anch'esso scalato nel 1899 da T. Burton-Alexander, Florian Grass e Christian Zieppert. \u00c8 un itinerario essenzialmente glaciale con passi di III su terreno misto, per 700 m. Altri itinerari sono stati tracciati lungo le seraccate ma sono pericolosi e poco frequentati.\nFilmografia.\nIl Piz Pal\u00fc \u00e8 noto anche per il film muto del 1929 \"Die wei\u00dfe H\u00f6lle vom Piz Pal\u00fc\" (\"La tragedia di Pizzo Pal\u00f9\") del pioniere dei film di montagna Arnold Fanck e di Georg Wilhelm Pabst, con l'interpretazione di Leni Riefenstahl, e per una citazione nel film del 2009 di Quentin Tarantino, \"Inglorious Basterds\" (Bastardi Senza Gloria)."}
{"id": "877934", "revid": "767487", "url": "https://it.wikipedia.org/wiki?curid=877934", "title": "Little Fighter 2", "text": "Little fighter 2 \u00e8 un videogioco picchiaduro a scorrimento, seguito di \"Little Fighter\". \u00c8 un gioco di combattimento freeware per Windows, sviluppato da Marti Wong e da Starsky Wong nel 1999 e pubblicato in una lunga serie di aggiornamenti fino al 2008.\nModalit\u00e0 di gioco.\nIl gioco supporta contemporaneamente fino a 4 giocatori umani sullo stesso computer, e fino a 8 in rete. \nCi sono molti personaggi ognuno con speciali mosse che possono essere usate solo rispettando i costi di MP (punti magia).\nLe azioni di base sono 4: movimento, attacco, difesa e salto; combinandole si possono ottenere le mosse speciali prima citate.\nLo scopo \u00e8 completare tutti gli stage e arrivare al boss finale: Julian."}
{"id": "877937", "revid": "287204", "url": "https://it.wikipedia.org/wiki?curid=877937", "title": "Piz Palu", "text": ""}
{"id": "877941", "revid": "1573940", "url": "https://it.wikipedia.org/wiki?curid=877941", "title": "Torymidae", "text": "I Torimidi (\"Torymidae\" ) costituiscono una famiglia di insetti (Hymenoptera Chalcidoidea) comprendente specie parassitoidi o fitofaghe.\nGeneralit\u00e0.\nSi tratta di un raggruppamento eterogeneo, non facilmente identificabile perch\u00e9 i singoli caratteri morfologici distintivi sono presenti anche in altre famiglie. Fra i caratteri pi\u00f9 evidenti va citato l'ovopositore particolarmente lungo, presente per\u00f2 anche in diversi Pteromalidi e Eupelmidae. Le specie di queste famiglie si possono per\u00f2 distinguere dai Torimidi per avere una vena stigmale pi\u00f9 sviluppata in lunghezza e per non possedere l'\"epipygium\". Pi\u00f9 difficile \u00e8 invece l'identificazione dei maschi, per l'assenza sia dell'ovopositore sia dei cercoidi.\nUn'altra famiglia con cui si possono confondere \u00e8 quella degli Ormyridae, filogeneticamente affini. Da essi si distinguono per caratteri meno evidenti, come la conformazione delle sculture nel mesoscuto (solchi profondi nei Torimidi, superficiali negli Ormiridi), la forma dell'\"epipygium\" (allungato negli Ormiridi), ecc.\nI Torimidi sono diffusi prevalentemente nelle regioni temperate dell'emisfero settentrionale, ma diverse specie hanno una distribuzione pi\u00f9 vasta.\nDescrizione.\nI Torimidi hanno un corpo di medie o piccole dimensioni (1-8 mm escluso l'ovopositore), spesso con colori metallici, slanciato.\nIl capo porta antenne composte da 13 articoli, il torace \u00e8 profondamente solcato nel mesoscuto. Le coxe posteriori sono visibilmente pi\u00f9 sviluppate in lunghezza di quelle anteriori e il femore \u00e8 ingrossato, talvolta dentato sulla faccia ventrale. I tarsi sono composti da 5 articoli e le tibie anteriori terminano con uno sperone ricurvo. Le ali anteriori hanno una vena marginale lunga, ma la vena stigmale e quella postmarginale sono piuttosto brevi, spesso appena abbozzate al punto che l'uncus della vena stigmale tocca il margine anteriore dell'ala.\nL'addome ha un peziolo breve. Il carattere morfologico pi\u00f9 evidente nelle femmine, presente in molte specie, \u00e8 il notevole sviluppo in lunghezza della terebra, che sporge orizzontalmente oltre l'addome. Questo carattere tuttavia non pu\u00f2 rappresentare una chiave d'identificazione univoca in quanto presente anche in altre famiglie di Calcidoidi. L'ultimo urite delle femmine ha un profilo concavo e da esso emergono i cercoidi e, in mezzo, una laminetta sclerificata detta \"epipygium\".\nBiologia.\nDal punto di vista etologico, i Torimidi formano un raggruppamento eterogeneo in quanto comprendono specie entomofaghe parassitoidi obbligate o facoltative e specie fitofaghe vere e proprie. Le forme facoltative sono in genere associate a insetti galligeni e le larve si nutrono indifferentemente a spese del fitofago oppure si comportano loro stesse come fitofaghe nutrendosi a spese dei tessuti della galla.\nLe forme fitofaghe sono presenti soprattutto nella sottofamiglia dei Megastigminae, associate prevalentemente a semi di Conifere e Rosaceae legnose. In questa sottofamiglia sono state descritte anche poche specie parassitoidi associate a imenotteri galligeni della famiglia dei Cynipidae.\nLa sottofamiglia dei Toryminae comprende molte specie ectoparassite di insetti galligeni, prevalentemente appartenenti ai Ditteri Cecidomidi e a Imenotteri Cinipidi, tuttavia si annoverano anche specie che attaccano Ditteri Tefritidi, Rincoti Psillidi, ooteche di Mantodei. Nella sottofamiglia sono presenti inoltre specie fitofaghe, obbligate o facoltative, che attaccano i frutti o i semi di varie piante.\nLa sottofamiglia dei Thaumatoryminae comprende specie parassite di Imenotteri Cinipidi.\nLa sottofamiglia dei Monodontomerinae, infine, comprende specie parassite primarie o, talora, iperparassite a spese di vari ordini, in particolare Lepidoptera, Coleoptera, Diptera, Hymenoptera.\nSistematica e filogenesi.\nI Torimidi sono filogeneticamente e morfologicamente affini agli Ormyridae, che in passato facevano parte della stessa famiglia al rango di sottofamiglia. L'eterogeneit\u00e0 dei Torimidi \u00e8 oggetto di continue revisioni e si presume che in futuro la tassonomia interna di questa famiglia subir\u00e0 altre modifiche con l'elevazione di sottofamiglie al rango di famiglia.\nComplessivamente la famiglia comprende oltre 980 specie distribuite in circa 70 generi. La ripartizione in sottofamiglie \u00e8 controversa in quanto alcuni schemi scorporano la sottofamiglia dei Toryminae elevando alcune sue trib\u00f9 al rango di sottofamiglia. L'elemento di discussione \u00e8 pertanto l'inquadramento sistematico di alcuni taxa. In generale gli alberi tassonomici concordano sull'esistenza delle famiglie dei \"Toryminae\" e dei \"Megastigminae\", mentre le posizioni si discontano sulla collocazione di alcuni generi dei Torimidi: alcuni schemi li propongono raggruppandoli in trib\u00f9 all'interno di questa sottofamiglia, altri elevano tali trib\u00f9 al rango di sottofamiglie (\"Podagrioninae\", \"Thaumatoryminae\", \"Monodontomerinae\").\nLo schema adottato in questa sede \u00e8 rilevato dall'\"Universal Chalcidoidea Database\" del Natural History Museum e rispecchia solo una delle proposte di classificazione."}
{"id": "877948", "revid": "287204", "url": "https://it.wikipedia.org/wiki?curid=877948", "title": "Peggy Whitson", "text": "Whitson \u00e8 nata nello stato dell'Iowa ed \u00e8 sposata con Clarence Sams. Nel 1981 ha conseguito un bachelor of science in biologia e chimica e nel 1985 un dottorato in biochimica presso la William Marsh Rice University di Houston. Nell'ottobre 1986 \u00e8 entrata al Johnson Space Center della NASA come ricercatrice associata. Nell'agosto 1996 \u00e8 stata selezionata come astronauta ed ha iniziato l'addestramento, durato due anni.\nHa fatto parte dell'equipaggio Expedition 5 della Stazione Spaziale Internazionale. \u00c8 partita il 5 giugno 2002 con la missione STS-111 dello Shuttle ed \u00e8 rientrata il 7 dicembre con la STS-113 dopo aver trascorso 184 giorni, 22 ore e 14 minuti nello spazio. Successivamente ha preso parte in qualit\u00e0 di comandante all'Expedition 16, il cui lancio \u00e8 avvenuto il 10 ottobre 2007 con la missione Sojuz TMA-11 ed \u00e8 rientrata il 19 aprile 2008. \u00c8 stata la prima donna comandante della Stazione Spaziale Internazionale.\nNel 2009 ha assunto la carica di \"Chief of the Astronaut Office\" (capo dell'ufficio astronauti).\nIl 17 novembre 2016 viene nuovamente inviata a bordo della Stazione Spaziale Internazionale a bordo del veicolo spaziale Sojuz MS-03, insieme al comandante russo Oleg Novitskiy e all'astronauta francese Thomas Pesquet. I tre hanno raggiunto la stazione 2 giorni dopo, il 19 novembre 2016.\nIl 30 marzo 2017 ha superato il record precedentemente detenuto da Sunita Williams per numero di attivit\u00e0 extra veicolari (EVA) e tempo totale di permanenza al di fuori della Stazione Spaziale Internazionale (ISS). Il nuovo record \u00e8 di 10 EVA e 60h21min totali.\nIl rientro sulla Terra \u00e8 avvenuto il 3 settembre seguente in Kazakistan, insieme a Jack Fischer e Fyodor Yurchikhin.\nIl 15 giugno 2018 Whitson lascia la NASA dopo 22 anni di servizio all'Agenzia."}
{"id": "877955", "revid": "287204", "url": "https://it.wikipedia.org/wiki?curid=877955", "title": "Castroncello", "text": "Castroncello \u00e8 una frazione del comune di Castiglion Fiorentino, in provincia di Arezzo, percorsa dalla strada provinciale SP27.\nStoria.\nI primi riferimenti storici alla frazione di Castroncello risalgono alla famosa carta della Valdichiana di Leonardo Da Vinci, dei primi del Cinquecento.\nStime di crescita della popolazione.\nVerso la fine del '500, si suppone che circa un centinaio di persone abitassero la zona dell'attuale Castroncello.\nA seguito delle opere di bonifica e l'appoderamento delle terre bonificate della Valdichiana, la popolazione crebbe velocemente: nel 1745 gli abitanti di Castroncello erano gi\u00e0 diventati 343 fino ad arrivare a 764 nel 1833 e 1189 persone nel 1907.\nA met\u00e0 novecento la popolazione ammontava a ben 1400 anime, ma, come quasi tutto il resto della Valdichiana, anche Castroncello sub\u00ec un sensibile calo demografico nell'immediato dopoguerra. Nel 1970 gli abitanti erano appena 545, mentre secondo il censimento del 1981 essi ammontavano ad appena 480. Solo con gli anni novanta la popolazione ha subito, dopo quasi mezzo secolo, un incremento demografico, giungendo alle circa 500 persone attuali.\nSviluppo della parrocchia.\nLa prima cappella venne costruita nel 1514, dipendente dalla Collegiata di Castiglion Fiorentino.\nNel 1648, a seguito dell'impennata demografica della zona, le autorit\u00e0 civili e religiose decisero di smembrare il territorio di Castroncello da quello della Collegiata ed erigerlo a Parrocchia (\"cura\") a s\u00e9 stante; per quell'occasione la cappella cinquecentesca venne riadattata ed ampliata. La nobile famiglia castiglionese dei Dragomanni, avendo notevolmente concorso alla costruzione della chiesa, fu ricompensata con l'onorifico privilegio del diritto di patronato. Tale chiesa venne officiata per oltre 130 anni.\nNel 1680 la cosiddetta \"Religione di Santo Stefano\" divenne proprietaria di vasti beni in Valdichiana, ed in seguito ebbe il patronato anche sulla parrocchia di Castroncello: patronato che spettava al Granduca in persona, giacch\u00e9 Gran Maestro dei Cavalieri di Santo Stefano.\nNel 1758 la chiesa fu restaurata proprio a cura della Religione di Santo Stefano, che concorse ai lavori per un terzo. Il Capitolo di Castiglion Fiorentino ed i canonici, per quanto loro spettava insieme al Granduca, partecipavano al diritto di patronato e concorrevano a nominare il curato di Castroncello.\nNel 1781, a circa quattrocento metri dalla precedente chiesa ormai del tutto insufficiente, se ne edific\u00f2 una nuova, pi\u00f9 ampia. Su questo nuovo edificio la Religione di Santo Stefano appose il proprio stemma con la data MDCCLXXXI.\nNello stesso anno si decise di ricostruire ancora una volta la chiesa in forma pi\u00f9 ampia. Questa volta furono gli stessi parrocchiani di Castroncello a pagare di tasca propria: il 22 maggio 1881 il Vescovo di Arezzo, Monsignor Giuseppe Giusti, consacr\u00f2 la nuova chiesa dedicata a San Marco e a San Francesco.\nTrattasi della chiesa attuale: un edificio ampio, luminoso e arioso, atto alla predicazione (e ad una sola navata), dalle sobrie linee neoclassiche, molto simile alla Collegiata di Castiglion Fiorentino. Per non dimenticare i grandi meriti della soppressa Religione di Santo Stefano, se ne volle conservare lo stemma inserendolo nella nuova facciata."}
{"id": "877966", "revid": "1599710", "url": "https://it.wikipedia.org/wiki?curid=877966", "title": "6\u00ba Stormo", "text": "Il 6\u00ba Stormo, i cui membri sono conosciuti come i \"Diavoli Rossi\", \u00e8 un reparto da interdizione dell'Aeronautica Militare operativo con il velivolo Panavia Tornado. Dipende dal Comando delle forze da combattimento di Milano e ha sede presso l'aeroporto di Ghedi.\nLo stormo, intitolato alla memoria del tenente pilota Alfredo Fusco, \u00e8 costituito da 3 gruppi (102\u00ba \"Giuseppe Cenni\", 154\u00ba e 155\u00ba) delle specialit\u00e0 CBOC (caccia bombardieri ognitempo convenzionali), CRO (caccia ricognitori ognitempo), OCU (\"operational conversion unit\" - unit\u00e0 di conversione operativa) e ETS (Electronic Warfare Tactical Suppression).\nStoria.\nCostituzione e guerra.\nIl 6\u00ba Stormo Caccia Terrestre venne costituito presso l'aeroporto di Campoformido (UD) il 15 gennaio 1936 con uomini provenienti dal 1\u00ba e 4\u00ba Stormo. \nTra il 15 gennaio e il 15 maggio 1936 era comandato da Vincenzo Velardi.\nConsisteva inizialmente di due gruppi di volo, il 2\u00ba Gruppo, composto dalla 150\u00aa, 151\u00aa, 152\u00aa Squadriglia e il 3\u00ba Gruppo caccia terrestre, composto dalla 153\u00aa (tra i cui piloti spicca il futuro asso della caccia e dei Tuffatori Giuseppe Cenni) e 154\u00aa Squadriglia, cui si aggiunse, il 15 febbraio 1936, la 155\u00aa. \nNell'Agosto del 1939 la 155\u00aa Squadriglia venne inviata in Africa Orientale Italiana dall'Aeroporto di Ravenna all'Aeroporto di Dire Dawa diventando 410\u00aa Squadriglia Autonoma C.T. ma mantenne lo stemma del Diavolo ghignante con l'aggiunta del casco coloniale.\nUtilizzando i caccia Fiat C.R.32, C.R.42 e G.50, all'indomani dell'ingresso dell'Italia nella seconda guerra mondiale il 2\u00ba Gruppo venne dislocato in Puglia e il 3\u00ba Gruppo in Sardegna. Al 10 giugno 1940 il II Gruppo era all'Aeroporto di Grottaglie al comando del Maggiore Giuseppe Baylon con 27 CR 32 ed il III Gruppo era all'Aeroporto di Monserrato al comando del Tenente Colonnello Renzo Cozzi con 27 CR 32.\nIl 2\u00ba Gruppo combatt\u00e9 nel Mediterraneo e in Africa settentrionale prima di essere rimpatriato a Gorizia nel 1941, quando venne dotato dei caccia Reggiane Re.2001 con cui torn\u00f2 a volare decollando dalla Sicilia e da Pantelleria. Anche il 3\u00ba Gruppo prese parte ai combattimenti in Africa e, tornato in Italia nel febbraio 1942, fu dislocato a Ciampino, Reggio Calabria, Lecce e infine in Sicilia, dove viene colto dall'armistizio arrendendosi agli Alleati. All'8 settembre 1943 il II Gruppo era all'Aeroporto di Sarzana-Luni con la 152\u00aa con 3 RE 2001 e 4 CR 42 e la 358\u00aa all'Aeroporto di Albenga-Riviera con 7 CR 42 ed il III Gruppo all'Aeroporto di Caselle con la 153\u00aa, 154\u00aa e 155\u00aa Squadriglia.\nDopoguerra.\nSciolto durante il prosieguo del conflitto, il 6\u00ba Stormo venne ricostituito a Treviso il 1\u00ba gennaio 1951 su base 155\u00ba Gruppo equipaggiato con caccia P-51. \nCol nuovo nome di 6\u00aa Aerobrigata l'unit\u00e0 si spost\u00f2 nell'aeroporto di Ghedi incorporando il 154\u00ba Gruppo e i suoi nuovi DH.100 Vampire e F-84G che, tra il 1956 e il 1964 furono rimpiazzati dagli F-84F prima e dagli F-104G dal 1963.\nLa terza componente l'Aerobrigata era dal 1953 il 156\u00ba Gruppo che nella primavera del 1964 ottenne, primo reparto Italiano, la qualifica \"Strike\", cio\u00e8 la capacit\u00e0 operativa di bombardamento con bombe nucleari. Al Gruppo era stato ufficialmente assegnato il compito di assicurare, 24 ore su 24, la capacit\u00e0 di produrre, entro tempi molto brevi, un attacco con armamento nucleare a obiettivi posizionati nei paesi del Patto di Varsavia che rientravano nell\u2019area di competenza della V ATAF (Allied Tactical Air Force), il comando aereo NATO situato a Vicenza. Il gruppo doveva mantenere il 70% dei velivoli in dotazione in vari stadi di prontezza. Quelli di massima allerta erano i 4 velivoli pronti a decollare in 20\u2019 in configurazione completa: bomba nucleare installata, taniche carburante da guerra (da sganciarsi una volte esaurite) e razzi JATO. Essendo dotati di armi nucleari, i velivoli erano parcheggiati in un\u2019area rispondente a particolari misure di sicurezza chiamata QRA (Quick Reaction Area), sorvegliata da personale misto italiano e americano. Il 15 giugno 1966 l'aerobrigata perse il 156\u00ba Gruppo, che venne trasferito a Gioia del Colle (BA).\nAdelchi Pillinini nel 1959 venne assegnato al 154\u00ba Gruppo, dove rimase fino al 1971, ricoprendo vari incarichi, tra cui comandante della 391\u00aa Squadriglia, e comandante del 154\u00ba Gruppo. \nDal 1962 al 1964 \u00e8 stata comandata da Dino Ciarlo. Nel settembre 1967, a seguito di una ristrutturazione dell'Aeronautica Militare, la 6\u00aa Aerobrigata riprende il vecchio nome di 6\u00ba Stormo. \nPiani militari segreti del Patto di Varsavia, risalenti agli anni sessanta e resi pubblici nel 2005, prevedevano un attacco all'Italia attraverso la neutrale Austria con un bombardamento nucleare preventivo sulle citt\u00e0 di Vienna, Monaco di Baviera, Innsbruck, Venezia, Padova, Vicenza, Verona, Ghedi e Piacenza. Le truppe russe-ungheresi consistenti in 7 divisioni motorizzate, 3 divisioni corazzate, 38 lanciamissili, 214 aerei da combattimento, 121 caccia, 24 aerei da ricognizione e 25 bombardieri con armi atomiche prevedevano di occupare il Nord Italia, attraverso le linee di penetrazione di Tarvisio e della Val Camonica, raggiungendo Brescia e Bologna in 13 giorni di combattimenti attestandosi poi saldamente sull'Appennino tosco-emiliano. Al contrario i piani militari segreti della NATO prevedevano, secondo quanto affermato dall'ex presidente Francesco Cossiga in una nota trasmissione televisiva della Rai, una risposta nucleare italiana sulle citt\u00e0 di Praga e Budapest condotta dall'aeronautica militare con cacciabombardieri Panavia Tornado dell'aeroporto di Ghedi.\nIl 12 giugno 1984 ci fu un incidente di rilievo di un Tornado MRCA, il quale era pilotato dal Cap. C. Gambuti con navigatore il Cap. I. Ceccarelli, evento accaduto ad Asola a seguito di attivit\u00e0 addestrativa e che caus\u00f2 il decesso dei due ufficiali. \nStoria recente.\nCompito dello Stormo e dei suoi Tornado, in tempo di pace, \u00e8 quello di mantenere la prontezza al combattimento (\"Combat Readiness\") degli equipaggi di volo, predisporre i rischieramenti in ambito IRF (\"Immediate Reaction Force\") e cooperare con le autorit\u00e0 civili in caso di calamit\u00e0 naturali. In tempo di guerra il compito \u00e8 quello di condurre operazioni di attacco e ricognizione per difendere l'area di interesse assegnata. Nel 1982 arrivano i primi caccia multiruolo Panavia Tornado, assegnati inizialmente al 154\u00ba Gruppo, mentre dal 1985 al 1990 rientra nei ranghi dello Stormo il 155\u00ba Gruppo, da cui si era distaccato il 1\u00b0 ottobre 1964.\nIl 13 settembre 1993, i \"Paperi\" del 102\u00ba Gruppo Volo passarono dal 5\u00ba Stormo \"Giuseppe Cenni\", sull'aeroporto di Rimini, al 6\u00ba Stormo sull'Aeroporto di Ghedi. Inoltre dal 1999 vi fu la chiusura della scuola \"Tornado Trinational Training Establishment\" (T.T.T.E.), di Cottesmore in Inghilterra, destinata alle tre aviazioni: inglese, tedesca e italiana. Il compito di questa scuola, fin dall'entrata in servizio dei Tornado, era quello di addestrarne e formarne i futuri piloti e navigatori. Per gli equipaggi italiani, tale prestigioso compito venne affidato dall'Aeronautica Militare al 102\u00ba Gruppo, che ha acquisito la denominazione di \u201cOperational Conversion Unit\u201d (O.C.U.), reparto che addestra e abilita tutti i piloti dell'Aeronautica Militare, e non solo, ai Tornado. Nonostante questo incarico speciale il 102\u00ba Gruppo ha sempre mantenuto il 100% di operativit\u00e0 come tutti gli altri Gruppi. \nNegli anni novanta in poi lo Stormo partecipa a numerose missioni: nell'agosto 1990 i suoi aerei presero parte alla Guerra del Golfo, nel 1999 all'Operazione Allied Force, dal novembre 2008 al novembre 2009 all'International Security Assistance Force ed all'Intervento militare internazionale in Libia del 2011.\nIl rapporto statunitense del Natural Resources Defence Council mostra che nella base di Ghedi, secondo il concetto NATO di Nuclear sharing, sono conservate 20 bombe atomiche B61-4 di potenza variabile tra 45 e 107 chilotoni. La base militare rappresenta inoltre una chiara eccezione all'interno del programma NATO, visto che \u00e8 l'unica a possedere armi nucleari e ad essere gestita esclusivamente dalle forze armate del paese ospitante e non da quelle americane. Le bombe atomiche B61-4 possono essere utilizzate solo dai cacciabombardieri Tornado IDS del 6\u00ba Stormo dell'Aeronautica Militare Italiana, appositamente configurati per l'attacco nucleare.\nNel luglio 2008 al 102\u00ba Gruppo e al 155\u00ba Gruppo si affianc\u00f2 anche il 156\u00ba Gruppo.\nIl 19 agosto 2014 due Panavia Tornado in missione di addestramento decollati dalla base stanziale del 6\u00ba Stormo di Ghedi, in provincia di Brescia, sono precipitati nei pressi di Ascoli Piceno a seguito di una collisione in volo.\nCon la chiusura, il 14 settembre 2016, del 50\u00ba Stormo sulla base di Piacenza-San Damiano, nell'ambito di un importante programma di ridimensionamento dell\u2019Aeronautica Militare, sia i Tornado IDS, sia gli ECR del 155\u00ba Gruppo vengono trasferiti a Ghedi, rendendo cos\u00ec la base bresciana l'unica dotata di tali velivoli. Come conseguenza, il 156\u00ba Gruppo \u201cLe Linci\u201d \u00e8 stato collocato in posizione quadro.\nLo stormo partecipa alla missione \"Prima Parthica\" al confine tra Siria e Iraq, con quattro velivoli Tornado nell'ambito dell'Intervento militare contro lo Stato Islamico.\nAraldica.\nLo stemma adottato quasi subito dal reparto fu un diavolo rosso ghignante e con le mani adunche, disegnato da Giuseppe Zanini, raffigurante la caricatura dell'allora capitano pilota Giovanni Borzoni, il quale successivamente divenne capoformazione della pattuglia acrobatica Diavoli Rossi."}
{"id": "877972", "revid": "287204", "url": "https://it.wikipedia.org/wiki?curid=877972", "title": "Distretto di Coronie", "text": "Coronie \u00e8 uno dei 10 distretti del Suriname con 3.153 abitanti al censimento 2012. \nConfina a nord con l'Oceano Atlantico, a est con il distretto di Saramacca, a sud con quello di Sipaliwini e a ovest con quello di Nickerie.\nSuddivisione amministrativa.\nIl distretto di Coronie \u00e8 diviso in 3 comuni (\"ressorten\"):\nAltri progetti.\n "}
{"id": "877975", "revid": "9", "url": "https://it.wikipedia.org/wiki?curid=877975", "title": "Esplosivi", "text": ""}
{"id": "877978", "revid": "287204", "url": "https://it.wikipedia.org/wiki?curid=877978", "title": "Distretto del Marowijne", "text": "Marowijne \u00e8 uno dei 10 distretti del Suriname con 18.114 abitanti al censimento 2012.. Situato nell'estremo orientale del paese, al confine con la Guyana francese la capitale \u00e8 la citt\u00e0 di Albina. \nA nord si affaccia sull'Oceano Atlantico, confina a sud con il distretto del Sipaliwini, a ovest con i distretti di Para e Commewijne.\nNei primi anni venti nel distretto furono scoperti giacimenti di bauxite, vi fu una forte espansione dell'industria estrattiva nella zona di Moengo, dapprima i giacimenti a cielo aperto furono sfruttati dalla SBM (Surinaamse Bauxiet Maatschappij), attualmente chiamata Suralco (Suriname Aluminium Company, una controllata dalla Alcoa Aluminium Company of America).\nIn espansione anche l'industria turistica. Davanti alle coste del distretto vi sono alcuni banchi di sabbia e aree umide. Allo scopo di proteggere le tartarughe di mare e gli uccelli acquatici sono state istituite due riserve naturali, la riserva di Galibi (istituita nel 1969, 4000 ha) e la riserva di Wia-Wia (istituita nel 1961 e ampliata nel 1966, 36 000 ha). \nMarowijne ospita diversi insediamenti di popolazioni maroon discendenti di schiavi fuggiti dalle piantagioni di propriet\u00e0 olandese secoli fa.\nSuddivisione amministrativa.\nIl distretto di Marowijne \u00e8 diviso in 6 comuni (\"ressorten\"):"}
{"id": "877979", "revid": "124929589", "url": "https://it.wikipedia.org/wiki?curid=877979", "title": "Accademia degli Intronati", "text": "LAccademia degli Intronati \u00e8 nata tra il 1525 e il 1527 nella Repubblica di Siena come luogo di ritrovo dell'aristocrazia, la cui prima manifestazione pubblica risale al 1531 con la rappresentazione della commedia \"Gl'ingannati\", anonima, ma secondo vari studiosi da attribuirsi principalmente al filologo modenese Lodovico Castelvetro, che fu membro dell'Accademia. \nDopo aver avuto sede per gran parte del Settecento nel palazzo della Sapienza (oggi Biblioteca comunale degli Intronati), l'Accademia \u00e8 ora ospitata in palazzo Patrizi-Piccolomini, in via di Citt\u00e0 75.\nStoria.\nIl nome dell'accademia venne scelto ironicamente a sottolineare il desiderio di quei letterati di estraniarsi dai \"rumori\" del mondo che li assordavano (\"rintronavano\"). I suoi \u00abfondatori furono \"sex viri nobiles senenses\" (sei nobiluomini senesi): lo \"Scaltrito\" (arcivescovo Francesco Bandini Piccolomini); l\"Arsiccio\" (Antonio Vignali); l\"Importuno\" (Francesco Sozzi); il \"Sodo\" (Marco Antonio Piccolomini); il \"Moscone\" (Giovan Francesco Franceschi); il \"Cirloso\" (Alessandro Marzi)\u00bb.\nIn genere la prima produzione teatrale degli Intronati \u00e8 caratterizzata da giochi raffinati e leggeri, animati da un languido erotismo, il cui destinatario nobile ed elegante \u00e8 il pubblico femminile.\nUno degli studiosi pi\u00f9 attivi nella prima fase d'attivit\u00e0 dell'Accademia fu Alessandro Piccolomini (1508-1578), che frequent\u00f2 diversi ambienti (tra cui l'universit\u00e0 di Padova); in seguito soggiorn\u00f2 a Roma intraprendendo la carriera ecclesiastica. Parimenti attivo fu il conte Alcibiade Lucarini, l\"'Offizioso, (\"1561-1645) che tra le altre cose dette alle stampe in Siena due \"Volumi d\u2019Imprese,\" con figure, allusioni e Madrigali (pubblicate sotto il nome de \"L\u2019Officioso Intronato);\" il primo volume contiene le Imprese fatte a richiesta o in lode altrui, il secondo volume contiene invece Imprese Sacre, parte delle quali spiegano gli altissimi Misteri della Fede e parte sono fatte in lode dei Senesi e dei Beati.\nAltri membri, come Lelio Sozzini e suo nipote Fausto Sozzini, abbracciarono idee ereticali e furono costretti a prendere la via dell'esilio. Vi fece parte anche Maria Luisa Cicci (che assunse il soprannome \"l\u2019Incognita\").\nCon la Guerra di Siena contro la coalizione formata dall'Impero spagnolo, l'accademia fu sospesa, ma torn\u00f2 in attivit\u00e0 nel 1603, sotto il regime mediceo, difendendo la continuit\u00e0 della tradizione aristocratica e cittadina senese. A questo scopo si adoperarono i fratelli Girolamo e Scipione Bargagli, il primo dei quali scrisse la commedia La Pellegrina, caratterizzata da forti aspetti patetici e sentimentali, e rappresentata postuma a Firenze nel 1589 in occasione del matrimonio fra Ferdinando de' Medici e Cristina di Lorena. In quell'epoca gli studi erano rivolti soprattutto all'attivit\u00e0 teatrale e agli scritti satirici.\nFondendosi con l'Accademia dei Filomati entr\u00f2 in possesso del Teatro dei Rinnovati dentro il Palazzo Pubblico; la struttura venne poi donata al Comune nel 1935.\nCon l'ultimo statuto risalente al 1945, anno in cui riassunse la denominazione di \"Reale Accademia degli Intronati\", l'Accademia \u00e8 divenuta un'associazione civica per la promozione dello studio della storia e delle arti del territorio senese. La sua attivit\u00e0 si esplica nell'organizzazione di convegni di studio e conferenze anche internazionali. Inoltre l'Accademia provvede alla pubblicazione del \"Bullettino senese di storia patria\", prestigioso periodico culturale edito senza interruzioni fin dal 1894.\nIl salone del palazzo in cui si ritrova l'Associazione ha il prospetto della Cappella Piccolomini con affreschi di Bernard van Rantwyck."}
{"id": "877980", "revid": "729019", "url": "https://it.wikipedia.org/wiki?curid=877980", "title": "Sojuz TMA-7", "text": "La Sojuz TMA-7 \u00e8 stata una missione diretta verso la Stazione Spaziale Internazionale."}
{"id": "877982", "revid": "110157", "url": "https://it.wikipedia.org/wiki?curid=877982", "title": "Distretto del Nickerie", "text": "Nickerie \u00e8 uno dei 10 distretti del Suriname con 34.241 abitanti al censimento 2012.\nSituato all'estremo occidentale del paese confina a est con il distretto di Coronie, a sud con quello di Sipaliwini e a ovest con la Guyana dalla quale lo separa il fiume Corentyne.\nCapoluogo del distretto \u00e8 la citt\u00e0 di Nieuw Nickerie, seconda citt\u00e0 pi\u00f9 popolosa dello stato dopo la capitale Paramaribo.\nUna porzione piuttosto vasta del distretto \u00e8 rivendicata dalla Guyana.\nLe attivit\u00e0 economiche prevalenti sono legate all'agricoltura, in particolare la coltivazione di riso nella zona di Wageningen.\nSuddivisione amministrativa.\nIl distretto di Nickerie \u00e8 diviso in 5 comuni (\"ressorten\"):"}
{"id": "877989", "revid": "287204", "url": "https://it.wikipedia.org/wiki?curid=877989", "title": "Distretto del Para", "text": "Para \u00e8 uno dei 10 distretti del Suriname con 23.874 abitanti al censimento 2012. \nCapoluogo del distretto \u00e8 la citt\u00e0 di Onverwacht, altri centri abitati sono quelli di Paranam, Sabana e Zanderij.\nIl distretto \u00e8 la principale area estrattiva del paese, vi si trovano numerose miniere di bauxite. \nNel distretto si trovano le rovine della citt\u00e0 di Jodensavanne fondata nel XVII secolo da una colonia di ebrei in fuga dall'Inquisizione spagnola ma completamente distrutta da un incendio nel 1832. Durante la seconda guerra mondiale Jodensavanne fu usata come campo di internamento per sospetti collaboratori nazisti del Suriname. \nSuddivisione amministrativa.\nIl distretto di Para \u00e8 diviso in 5 comuni (\"ressorten\"):"}
{"id": "877990", "revid": "15756", "url": "https://it.wikipedia.org/wiki?curid=877990", "title": "Villa I Collazzi", "text": "Villa I Collazzi si trova in localit\u00e0 Giogoli presso Scandicci (FI).\nStoria.\nSi tratta di una maestosa villa in stile manierista, situata su una terrazza rettangolare sulla sommit\u00e0 di un colle, il cui progetto \u00e8 in tutta probabilit\u00e0 da riferire a Santi di Tito, pur aiutato forse da qualche altro architetto.\nSulla base della spiccata monumentalit\u00e0 dell'edificio, e di un disegno tuttavia pi\u00f9 tardo, venne fatto da Lensi Orlandi il nome di Michelangelo Buonarroti come architetto, ripreso in molte altre pubblicazioni, ma mai approfondito criticamente fino agli anni Duemila, quando uno studio scientifico ne escluse la paternit\u00e0, pur non potendo escludere che il principale indiziato, Santi di Tito appunto, potesse aver consultato il grande maestro con cui sicuramente fu in contatto a Roma.\nLa villa fu costruita per la famiglia fiorentina dei Dini, e la sua costruzione fu lentamente portata avanti. Sia nelle vedute dello Zocchi, sia in quelle pi\u00f9 tarde, ottocentesche, si nota un corpo di fabbrica incompleto, a cui \u00e8 appoggiata un casamento rustico irregolare, usato come fattoria.\nDal 1933 la villa appartiene alla famiglia Marchi. Soltanto in quell'occasione la villa venne completata dalla proprietaria di allora, che fece copiare simmetricamente la met\u00e0 compiuta, con un notevole sforzo di ricerca delle forme e dei materiali dell'epoca, anche ricercando le antiche cave locali per la pietra serena.\nDescrizione.\nL'accesso avviene attraverso un viale di cipressi, realizzato nel 1853 assieme alla \"Cavallerizza\" una rotonda di cipressi usata come maneggio e situata poco oltre il viale sulla sinistra.\nLa villa ha un corpo a \"U\", con una corte rialzata verso Firenze, arricchita da un doppio loggiato su tutti e tre i lati, da un doppio \"impluvium\", ciascuno col suo pozzo, e con un affaccio panoramico balaustrato, raggiungibile tramite uno scalone a doppia rampa. Sul lato a sud invece la facciata \u00e8 movimentata da due logge a tre archi col motivo della serliana, e da un grande portale centrale, rialzato e decorato dallo stemma Dini, raggiungibile con una doppia scalinata a tenaglia. Internamente il piano nobile, leggermente rialzato sopra le cantine, \u00e8 impostato attorno a un grande salone centrale, alto sedici metri e coperto da una volta a botte con grandi lacunari, che ricorda da vicino il salone della villa di Poggio a Caiano, sebbene posto lungo l'asse centrale e non di traverso come nella villa medicea.\nDal cortile si accede alla cappella, affrescata da Luigi del Moro, alla cui scomparsa subentrarono Rinaldo Botti e, per il soffitto, Vincenzo Meucci. Spicca la pala originaria di Santi di Tito, raffigurante le \"Nozze di Cana\" (1593), che di fatto celebra le nozze tra Agostino II Dini e Ginevra Bandini Baroncelli ambientate in un portico che ricorda il loggiato della villa stessa. Il grande dipinto su tavola, considerato uno dei capolavori dell'artista che si ritrasse anche tra gli astanti in alto a sinistra, non si \u00e8 praticamente mai spostato dalla sua cappella.\nIl giardino ha un impianto semplice, strutturato su due terrazzamenti, il primo dei quali coincide con il piano della villa: \u00e8 un enorme prato dove nel XIX secolo vennero piantati lecci, ippocastani e cipressi. Qui, nel 1938, i proprietari fecero realizzare al paesaggista Pietro Porcinai, allora giovane architetto, una piscina rettangolare, in quarzite gialla e grigia con il bordo in pietra serena, incastonata nel prato vicino al viale d'accesso: venne studiata la posizione in maniera da riflettere la facciata della villa nello specchio d'acqua.\nLa seconda terrazza, realizzata in epoca settecentesca, si trova sul lato sud ed \u00e8 collegata al ripiano superiore tramite una scala, che \u00e8 incassata nel bastione che circonda la villa. Vi si trova un giardino formale con aiuole fiorite di forma quadrata, dove trovano alloggio nella stagione calda i vasi di piante di agrumi. Da qui si dipana un sentiero a gradoni verso l'aperta campagna."}
{"id": "877995", "revid": "86341", "url": "https://it.wikipedia.org/wiki?curid=877995", "title": "San Lorenzo (Roma)", "text": "San Lorenzo \u00e8 la zona urbanistica 3B del Municipio Roma II di Roma Capitale. Si estende sul quartiere Q. VI Tiburtino.\nPrende il nome dalla vicina basilica di San Lorenzo fuori le mura.\nGeografia fisica.\nTerritorio.\n\u00c8 situata fra le Mura aureliane, all'altezza di Porta Tiburtina, e il cimitero del Verano, attraversata dal tratto iniziale di via Tiburtina.\nLa zona confina:\nStoria.\nL'urbanizzazione della zona risale alla fine del XIX secolo, quando Roma conobbe, in seguito alla sua unificazione al Regno d'Italia e al suo divenire capitale, un grande sviluppo urbanistico. Prima di allora oltre le Mura aureliane si estendeva un paesaggio sostanzialmente agricolo, interrotto solo dalla basilica di San Lorenzo e dal primo nucleo del cimitero del Verano.\nQuando ancora non era stato costruito il quartiere, furono attivati nel 1865 lo scalo merci San Lorenzo, tuttora in uso, e nel 1879 la tranvia a vapore Roma-Tivoli lungo la via Tiburtina, con capolinea a porta San Lorenzo, in funzione fino al 1934.\nTra il 1884 e il 1888 furono realizzati alloggi per ferrovieri dello scalo merci, operai ed artigiani che arrivavano a Roma dai paesi e dalle regioni limitrofe. Da qui la natura popolare del quartiere, che si rispecchia nelle particolari tipologie abitative a \"ringhiera\". Il primo documento pubblico che richiama il quartiere San Lorenzo \u00e8 la delibera del 1887 avente per oggetto la toponomastica di Roma con l'aggiunta di nuove vie e piazze della capitale post-unitaria.\nProprio per migliorare le condizioni socio-economiche degli abitanti, un processo di risanamento, patrocinato dall'Istituto dei Beni Stabili di Roma, prevedeva interventi sia strutturali che sociali. In particolare, per favorire l'educazione dei bambini e l'emancipazione femminile, fu istituita qui la prima Casa dei Bambini al mondo, per opera di Maria Montessori. Secondo quanto riportato dalla stessa Montessori nel suo \"Discorso inaugurale pronunciato in occasione dell'apertura di una Casa dei Bambini nel 1907\" (pubblicato in appendice al libro \"La scoperta del bambino\"), gli interventi resero puliti ed esteticamente apprezzabili dei locali che inizialmente erano fatiscenti.\nNel 1909 viene inserito nel piano regolatore del comune di Roma della giunta Nathan.\nNel 1922 fu l'unico quartiere in cui si tent\u00f2 di fermare la marcia su Roma con furiosi combattimenti fra fascisti e Arditi del Popolo, che, aiutati dalla popolazione, riuscirono persino a bloccare l'ingresso degli squadristi, tanto che da l\u00ec nacque la fama di \"quartiere rosso\" assieme ad altri quartieri storici della capitale, come Testaccio. Come rappresaglia, il quartiere fu per\u00f2 attaccato duramente da una spedizione punitiva guidata da Italo Balbo (fra gli abitanti si registrarono 13 morti).\nNegli anni trenta a nord del quartiere fu costruita la Citt\u00e0 universitaria, nuova sede dell'Universit\u00e0 La Sapienza, e l'edificio del Consiglio Nazionale delle Ricerche.\nIl 19 luglio del 1943, durante la seconda guerra mondiale, fu colpito dal primo bombardamento degli alleati su Roma, con l'obiettivo di attaccare lo scalo merci, insieme ai quartieri limitrofi (Prenestino, Casilino, Labicano e Tuscolano). Alle ore 11.03, 662 bombardieri statunitensi rilasciarono bombe (circa tonnellate) sul quartiere, provocando circa morti, di cui 1377 identificati, e feriti. Dopo il bombardamento papa Pio XII, con un gesto eccezionale per l'epoca, si rec\u00f2 personalmente nei quartieri colpiti. Sebbene i bombardamenti colpirono varie zone a est della citt\u00e0, cerimonie pubbliche alla memoria si svolgono annualmente a San Lorenzo, per essere stato il primo e per gli ingenti danni e morti procurati, che anticiparono di sei giorni la caduta del fascismo e l'arresto di Benito Mussolini.\nGaetano Bordoni, testimone che rimase ferito nel bombardamento, persi numerosi parenti, trasform\u00f2 la bottega da barbiere del padre in una nota \"casa della memoria\"; intervistato pi\u00f9 volte, da alcuni storici fu considerato fonte di storia orale e citato in diverse pubblicazioni sull'argomento.\nNel dopoguerra, San Lorenzo continua a essere un quartiere popolare .\nSan Lorenzo svolse un ruolo fondamentale negli anni delle contestazioni studentesche in quanto vi trovarono sede diversi gruppi extraparlamentari, sia per la disponibilit\u00e0 di botteghe vuote con affitti bassi sia per la vicinanza all'universit\u00e0: Lotta Continua a via dei Piceni, Movimento Studentesco a via dei Marrucini, Potere Operaio a via dei Volsci.\nDagli anni ottanta San Lorenzo perse via via la fisionomia popolare che aveva fin dalle origini, con la progressiva gentrificazione che sostitu\u00ec gli abitanti originari con gli studenti universitari della vicina Sapienza (che ha spostato anche alcuni dipartimenti e istituti all'interno del quartiere), nonch\u00e9 con artisti, artigiani, scrittori, attori, registi e intellettuali. Oggi \u00e8 di fatto considerato il principale quartiere universitario di Roma, frequentato dai giovani di tutta la citt\u00e0 e animato da numerosi pub, ristoranti, birrerie, club e associazioni culturali.\nIl 19 luglio del 2003, nel Parco dei Caduti, \u00e8 stato inaugurato un monumento commemorativo per i caduti del bombardamento, che riporta i nomi delle vittime accertate di San Lorenzo.\nOdonimia.\nLe vie del quartiere sono dedicate in prevalenza agli antichi popoli italici."}
{"id": "877999", "revid": "767487", "url": "https://it.wikipedia.org/wiki?curid=877999", "title": "Ronin (film)", "text": "Ronin \u00e8 un film statunitense del 1998 diretto da John Frankenheimer.\nTrama.\nFrancia. Un gruppo di cinque mercenari ha l'incarico d'impadronirsi illegalmente di una misteriosa valigetta in possesso di un \"boss\" del crimine organizzato. Il contenuto della valigetta rimane misterioso, tanto da indurre successivamente uno dei cinque uomini a tradire il gruppo e venderla per conto suo: infatti la mafia russa e gli irlandesi si contendono questo obiettivo senza esitare ad uccidere per ottenerla.\nSam e gli altri mercenari si ritrovano in un luogo segreto dove, con molte reticenze, viene loro spiegato dalla bionda Deirdre, che sar\u00e0 a capo del gruppo, il piano per impadronirsi della valigetta. Ognuno di questi uomini \u00e8 specializzato nel suo campo: Gregor nell'elettronica e computer, Spence nelle armi, Larry nelle auto. Nella prima fase della missione i mercenari devono comprare armi da un trafficante parigino; lo scambio ha luogo sulle rive della Senna, sotto un ponte, e cela un tranello, che viene sventato da Sam, il quale, nella sparatoria che ne segue, salva la vita a Vincent, conquistandone la riconoscenza e l'amicizia. Invece Spence viene escluso dal gruppo dopo avere dimostrato la sua palese incompetenza durante questo tentativo di acquisto di armi, per altro riuscito.\nGli ormai quattro uomini partono alla volta di Nizza per perfezionare il piano e iniziare l'assalto intrappolando il bersaglio in una zona abbastanza trafficata della citt\u00e0 e rubare la valigetta.\nTutto va bene fino a quando la polizia francese interviene in forze e Gregor, nella confusione, sostituisce la valigetta originale con un'altra identica camuffata da lui stesso la sera prima nell'albergo dove alloggiavano e contenente una bomba. Sam si accorge del trucco, si libera della falsa valigetta ma Larry viene ferito ad una gamba a causa dell'esplosione. Riescono tutti a fuggire verso il rifugio di Nizza.\nA questo punto Sam chiede aiuto a un suo ex collega dei servizi segreti di rintracciare il cellulare di Gregor per trovarlo e riprendersi cos\u00ec la valigetta. Ad Arles, due uomini della mafia russa sono incaricati di uccidere Gregor e prendergli la valigetta. Sam e Vincent si trovano l\u00ec quando quest'ultimo riconosce uno dei russi e inizia una serie di sparatorie che porta al ferimento di Sam e alla loro ritirata senza niente in mano. Ancora una volta Sam ha salvato Vincent. Seamus O'Rourke, terrorista latitante e ideatore del colpo, uccide Larry che attendeva i compagni nell'auto e, portando Deirdre con s\u00e9, rapisce Gregor e fugge a Parigi, in un hotel fatiscente, dove cerca di farsi rivelare da Gregor il nascondiglio della valigetta. Intanto Vincent, rubando un'auto, porta Sam ferito in una villa lontano da tutti nelle Alpi, dove vive una sua vecchia conoscenza, Jean-Pierre, il quale ha una grande passione per la cultura medioevale giapponese e spiega a Sam, una volta rimessosi, il concetto di Ronin.\nI due amici, ma anche Seamus, scoprono che Gregor aveva spedito a s\u00e9 stesso la valigetta a una casella postale a Parigi. Sam e Vincent lo incontrano e inizia un altro inseguimento spericolato nel centro della citt\u00e0 fino a un cantiere, dove l'auto su cui viaggiano Seamus, Deirdre e Gregor cade da un cavalcavia in costruzione, ferendoli. Approfittando dell'occasione, Gregor scappa ancora una volta e va direttamente dal \"boss\" russo Mikhi al Palazzo del ghiaccio mentre si esibisce la pattinatrice Natascha Kirilova, ragazza di Mikhi, per ottenere i soldi promessi in cambio della valigetta. Contemporaneamente Sam e Vincent capiscono che la valigetta esplosiva non era altro che un contenitore per pattini da ghiaccio e iniziano a investigare con i pochi indizi che hanno e che li portano al Palazzo del ghiaccio.\nGregor minaccia Mikhi, avendo posizionato un suo cecchino negli spalti del Palazzo del ghiaccio con il compito di uccidere la ragazza se non ricever\u00e0, entro un tempo prestabilito, una sua telefonata di conferma della riuscita dello scambio, ma Mikhi, che evidentemente tiene pi\u00f9 alla valigetta che alla ragazza, uccide Gregor, prende la valigetta e si allontana, mentre la ragazza viene uccisa nel mezzo della sua esibizione. Anche Sam e Vincent sono giunti al Palazzo del ghiaccio, in tempo per vedere Seamus che, nel caos della folla in fuga disordinata dallo stadio spaventata dall'uccisione di Natascha, fugge con l'ambita valigetta, dopo aver fatto fuori Mikhi. Deirdre \u00e8 fuori in auto ad aspettare il suo collega, Sam le si presenta a sorpresa e le confessa che lavora per la CIA, invitandola a scappare: la donna segue il consiglio. Sam e Vincent scovano il terrorista irlandese che, rimasto a piedi, sta fuggendo con la valigetta in mano. Una serie di colpi di pistola vengono sparati: questa volta \u00e8 Vincent, bench\u00e9 ferito, a salvare la vita a Sam, immobilizzato a terra e ferito dallo stesso Seamus, che, mentre sta per finire Sam, viene colpito da Vincent e muore.\nSam riesce cos\u00ec a recuperare la valigetta e si ritrova qualche giorno dopo con Vincent nello stesso bar dove tutti erano stati inizialmente reclutati, con la speranza che Deirdre ritorni, il che per\u00f2 non accade. Nel locale dove i due si stanno salutando, le parole di un giornalista della TV riguardo al processo di pace in Irlanda del Nord offrono un vago suggerimento riguardo alla sua natura e al motivo per cui Seamus O'Rourke fosse cos\u00ec determinato ad impossessarsene. I due amici si lasciano con la promessa di tenersi in contatto e di rincontrarsi un giorno.\nProduzione.\nLe scene di inseguimento del film sono state girate secondo la filosofia tipica di Frankenheimer, ovvero dal vivo, a velocit\u00e0 reale e sul luogo, escludendo cos\u00ec l'intervento delle tecniche digitali e della post-produzione a favore di un complesso lavoro degli stuntmen e del montaggio."}
{"id": "878005", "revid": "9416", "url": "https://it.wikipedia.org/wiki?curid=878005", "title": "Malthusiano", "text": ""}
{"id": "878008", "revid": "287204", "url": "https://it.wikipedia.org/wiki?curid=878008", "title": "Konstantin Mirovi\u010d Kozeev", "text": "Kozeev \u00e8 nato nell'Oblast' di Kaliningrad, un'exclave russa sul mar Baltico. Si \u00e8 diplomato al Istituto dell'Aviazione di Mosca (\"Moskovskij Aviatcionnyj Institut\").\nIl 9 febbraio 1996 \u00e8 stato selezionato come cosmonauta di RKK Energija ed \u00e8 stato qualificato come ingegnere di volo. \u00c8 partito alla volta della Stazione Spaziale Internazionale il 21 ottobre 2001 dal cosmodromo di Baikonur con la missione Sojuz TM-33 ed \u00e8 rientrato sulla Terra il 31 ottobre con la missione Sojuz TM-32 dopo aver trascorso 9 giorni, 19 ore e 59 minuti nello spazio."}
{"id": "878011", "revid": "6923", "url": "https://it.wikipedia.org/wiki?curid=878011", "title": "36\u00ba Stormo", "text": "Il 36\u00ba Stormo \u00e8 un reparto caccia dell'Aeronautica Militare dotato di velivoli Eurofighter Typhoon. Dipende gerarchicamente dal Comando delle forze da combattimento di Milano e oggi ha sede presso l'aeroporto di Gioia del Colle.\nLo stormo, intitolato alla memoria del colonnello pilota Riccardo Hellmuth Seidl \u00e8 costituito da due gruppi: il X Gruppo C.I.O. \"Francesco Baracca\" ed il 12\u00ba Gruppo caccia (caccia intercettori ognitempo). Il XII Gruppo \u00e8 alle dipendenze del 36\u00ba Stormo fin dalla sua ricostituzione, avvenuta nel 1966, mentre il X Gruppo \u00e8 entrato a farne parte nel 2010.\nStoria.\nIl 36\u00ba Stormo da bombardamento terrestre fu creato il 1\u00ba febbraio 1938 sull'aeroporto di Bologna-Borgo Panigale al comando di Ruggero Bonomi e aveva in dotazione i trimotori da bombardamento Savoia-Marchetti SM.79 e Savoia-Marchetti SM.81 per il 108\u00ba Gruppo (256\u00aa Squadriglia e 257\u00aa Squadriglia) ed il 109\u00ba Gruppo (258\u00aa Squadriglia e 259\u00aa Squadriglia).\nSeconda guerra mondiale.\nLo Stormo partecipa alla II Guerra Mondiale prima al 10 giugno 1940 come reparto da bombardamento, dislocato sull'Aeroporto di Castelvetrano comandato dal Col. Carlo Drago con il CVIII Gruppo del Ten. Col. Virginio Silvestri ed il CIX Gruppo del Magg. Ugo Vincenzi con 32 SM 79, divisi 8 SM 79 per squadriglia inquadrato nella XI Brigata Bombardamento Terrestre \"Nibbio\" del Gen. B.A. Giuseppe Barba di Castelvetrano nella 2\u00aa Squadra aerea.\nOper\u00f2 quindi su Tunisia e Malta prendendo parte anche alla Battaglia di Punta Stilo, dal 27 novembre 1940 dopo essere rientrato a Bologna \u00e8 trasformato in reparto aerosilurante ed opera dal 3 settembre 1941 con il 108\u00ba Gruppo e dal 20 settembre con il 109\u00ba Gruppo contro la flotta inglese dall'Aeroporto di Decimomannu con 19 S.M.84 operativi.\nL'attacco al convoglio Halberd (Operazione Halberd).\nIl 27 settembre 1941 alle 08:18 un ricognitore italiano individu\u00f2 un gruppo di navi britanniche al largo dell'isola La Galite, 80\u00a0km a nord della Tunisia e lanci\u00f2 l'allarme. Venne indicata la presenza di una portaerei, una nave da battaglia, quattro incrociatori e altre navi minori. Si trattava del convoglio \"Halberd\" partito da Gibilterra con lo scopo di rifornire Malta, e composto in realt\u00e0 dalla portaerei \"Ark Royal\", dalle navi da battaglia \"Prince of Wales\", \"Rodney\" e \"Nelson\", e da cinque incrociatori. Completavano la potente formazione navale i 18 cacciatorpediniere di scorta.\nLe condizioni meteorologiche non erano buone, ma alle 12:15 undici aerosiluranti S.M.84 del 36\u00ba Stormo decollarono su allarme dall'aeroporto di Decimomannu. Il col. Riccardo Hellmuth Seidl comandante dello stormo pilotava uno degli aerei alla testa del 109\u00ba Gruppo, mentre il maggiore Arduino Buri guidava il 108\u00ba Gruppo. Si unirono alla missione altri undici aerosiluranti S.79 del 130\u00ba Gruppo decollati quasi mezz'ora prima dal vicino aeroporto di Cagliari-Elmas. La scorta era composta da aerei da caccia Fiat C.R.42 Falco del 24\u00ba Gruppo (XXIV Gruppo).\nDurante il volo, i gruppi si separarono anche per le cattive condizioni meteorologiche. Essendo gli S.M.84 pi\u00f9 veloci, furono i primi ad arrivare sulle navi inglesi. Il 108\u00ba Gruppo del maggiore Buri, composto da cinque S.M.84 fu il primo ad avvistare il convoglio inglese e alle 13:00 attacc\u00f2. Colpito dalla contraerea il velivolo del ten. Danilo Barro entr\u00f2 in collisione con quello del cap. Alfonso Rotolo ed entrambi precipitarono in mare, mentre quello del sott. ten. Pier Vincenzo Morelli fu abbattuto dopo il lancio del siluro. Malgrado il sacrificio degli equipaggi, nessun bersaglio venne colpito.\nSeidl arriv\u00f2 insieme agli altri quattro aerosiluranti del 109\u00ba Gruppo per secondo e alle 13:30 ordin\u00f2 l'attacco. L'aereo del capitano Giusellino Verna venne abbattuto dai caccia inglesi Fairey Fulmar di scorta che tentarono di impedire l'avvicinamento degli aerei italiani. Il colonnello Seidl insieme all'aereo del capitano Bartolomeo Tomasino proseguirono sotto il fuoco nemico l'attacco alla HMS \"Nelson\". La nave venne colpita da un siluro e danneggiata gravemente, secondo alcune fonti da Seidl, ma entrambi gli aerei vennero abbattuti dall'antiaerea della \"Prince of Wales\" e dello \"Sheffield\".\nIl danneggiamento della HMS \"Nelson\" \u00e8 accreditato da alcune fonti all'allora maggiore Arduino Buri che fu tra i pochi a rientrare e rivendic\u00f2 il risultato negli anni che seguirono, durante e dopo il conflitto. Ricerche successive incrociate con i dati dell'ammiragliato britannico fanno ritenere che Buri attacc\u00f2 con il suo gregario la \"Rodney\" confondendola con la gemella \"Nelson\", mancandola. Le ricostruzioni del dopoguerra ritengono che sia stata la seconda ondata a colpire la \"Nelson\" e poich\u00e9 \u00e8 stato il primo dei due aerei a mettere a segno il siluro, \u00e8 probabile sia stato Seidl a colpire il bersaglio. Nessuno di quegli aerei ritorn\u00f2 indietro e l'attribuzione rimane controversa.\nAlla fine delle diverse ondate, furono sette gli aerei italiani abbattuti. Seidl, Tomasino, Rotolo e Verna morirono quel giorno e insieme a loro cadde il sergente maggiore Luigi Valotti che, con il suo caccia Fiat C.R.42 Falco, aveva tentato di distrarre l'artiglieria antiaerea compiendo evoluzioni acrobatiche sopra le navi finendo a sua volta abbattuto e ucciso. A tutti e quattro i piloti degli aerosiluranti venne assegnata la Medaglia d'oro al valor militare alla memoria, mentre a Valotti quella di bronzo.\nDal 23 maggio 1942 lo stormo passa ai comandi del colonnello Giovanni Farina.\nDopo aver preso parte alla Battaglia di mezzo giugno del 1942 nella quale Farina cadde in combattimento sul cielo della Sardegna il 14 giugno, durante un attacco contro un convoglio navale nemico, quando il suo velivolo fu abbattuto della contraerea avversaria, il 13 settembre rientra a Pisa per versare gli S.M.84 per sostituirli con gli S.M.79 siluranti. Il 15 luglio 1943 i gruppi diventano autonomi.\nAll'8 settembre 1943 il 108\u00ba Gruppo Aerosiluranti era all'Aeroporto di Pisa-San Giusto con la 256\u00aa e 257\u00aa Squadriglia inquadrato nel Raggruppamento Aerosiluranti dell'Aeroporto di Siena-Ampugnano della 3\u00aa Squadra aerea.\nIl dopoguerra.\nDal 1\u00ba novembre 1948, a causa delle clausole armistiziali, lo Stormo Notturno assume la denominazione di 36\u00ba Stormo trasporti con il 1\u00ba Gruppo volo (1\u00aa Squadriglia e 3\u00aa Squadriglia) e 88\u00ba Gruppo (190\u00aa Squadriglia e 265\u00aa Squadriglia), su Cant. Z.1007bis, Savoia-Marchetti S.M.82 e dal 1950 anche Fiat G.12, ed opera dall'aeroporto di Guidonia (Roma), dove rester\u00e0 fino alla primavera del 1953, quando verr\u00e0 trasferito a Latina.\nIl 12 giugno 1955 il 36\u00ba Stormo viene chiuso e posto in posizione \"quadro\". \nL'acuirsi della \"Guerra fredda\" e lo scontro tra l'Occidente e il Blocco Sovietico furono alla base della prima rinascita del 36\u00b0. \nIl 1\u00ba maggio 1960 viene costituita la 36\u00aa Brigata aerea interdizione strategica il cui compito sar\u00e0 quello di minacciare, con i suoi missili PGM-19 Jupiter, bersagli posti al di l\u00e0 della \"Cortina di ferro\".\nLa Brigata viene dislocata a Gioia del Colle e le sue basi missilistiche vengono stanziate su tutto il territorio delle Murge. \nI missili verranno ritirati nel 1963, dopo la \"Crisi di Cuba\" e gli accordi tra John F. Kennedy e Nikita Kruscev. \nIl 10 luglio 1963 la 36\u00aa Aerobrigata viene collocata in \"posizione quadro\". Sull'aeroporto di Gioia del Colle rimane il XII Gruppo Caccia che, insieme al 156\u00ba Gruppo, dal 1\u00ba giugno 1966 ricostituisce il 36\u00ba Stormo, questa volta in versione caccia.\nTra gli aerei in forza allo stormo nel passato, l'F86K (al XII Gruppo), l'F84F (al 156\u00ba Gruppo), l'F104 (per entrambi i gruppi volo), il Panavia Tornado assegnato al 156\u00ba gruppo CBOC \"Le Linci\" in forza al 36\u00b0 fino al 2008, l'F3 Tornado ADV, assegnato al XII dal 1995 al 2004. \nNel 1969 arriva Lamberto Bartolucci come vice comandante diventandone il comandante nel 1970.\nDal 29 giugno 1999 al 1\u00ba marzo 2001 ha fatto parte del 36\u00b0 anche il XXI Gruppo Caccia \"Le Tigri\" (21\u00ba Gruppo Autonomo Caccia Terrestre).\nDal 1\u00ba ottobre 2007 la linea di volo \u00e8 costituita dall'Eurofighter Typhoon.\nIl 1\u00ba luglio 2008 il 156\u00ba Gruppo lascia il 36\u00ba Stormo per ritornare al 6\u00ba Stormo \"Alfredo Fusco\" di Ghedi. Nel 2010, nello stesso giorno, il 10\u00ba Gruppo lascia il 37\u00ba Stormo e arriva a Gioia del Colle per affiancare il XII nella missione dello Stormo."}
{"id": "878012", "revid": "287204", "url": "https://it.wikipedia.org/wiki?curid=878012", "title": "Distretto di Paramaribo", "text": " \nIl distretto di Paramaribo \u00e8 il pi\u00f9 piccolo dei dieci distretti del Suriname e la pi\u00f9 grande agglomerazione urbana del paese con 236.065 abitanti al censimento 2012.\nA nord \u00e8 delimitato dall'estuario del fiume Suriname e si affaccia sull'Oceano Atlantico.\nSuddivisione amministrativa.\nIl distretto di Paramaribo \u00e8 diviso in 12 comuni (\"Ressorten\"):"}
{"id": "878022", "revid": "729019", "url": "https://it.wikipedia.org/wiki?curid=878022", "title": "Jefferson Columbus Davis", "text": "Biografia.\nDavis combatt\u00e9 nella Guerra messicano-statunitense (1846-1848), nella Guerra civile americana e nella guerra contro la trib\u00f9 Modoc dei Nativi americani (1872-1873). Fu inoltre il primo Governatore del Dipartimento dell'Alaska dal 1868 al 1870. Nonostante il fatto che si distinse in numerose battaglie durante la Guerra civile, Davis viene ricordato per due altri motivi: innanzitutto per il nome simile a quello di Jefferson Davis, presidente dei Confederati, e secondariamente per il suo assassinio di un ufficiale superiore nel corso di un litigio durante la Guerra civile."}
{"id": "878026", "revid": "287204", "url": "https://it.wikipedia.org/wiki?curid=878026", "title": "Distretto del Saramacca", "text": " \nSaramacca \u00e8 uno dei 10 distretti del Suriname con 17.251 abitanti al censimento 2012.\nIl distretto \u00e8 noto per l'abbondanza di uccelli, vi si recano ornitologi e \"birdwatchers\" di tutto il mondo per osservare le colonie di tucani, pappagalli e galletti di roccia.\nSuddivisione amministrativa.\nIl distretto di Saramacca \u00e8 diviso in 6 comuni (\"ressorten\"):"}
{"id": "878029", "revid": "486946", "url": "https://it.wikipedia.org/wiki?curid=878029", "title": "Mermaid Melody", "text": ""}
{"id": "878030", "revid": "1573940", "url": "https://it.wikipedia.org/wiki?curid=878030", "title": "Mymaridae", "text": "I Mimaridi (Mymaridae ) costituiscono una vasta famiglia di insetti (Hymenoptera: Chalcidoidea) comprendente predatori oofagi.\nGeneralit\u00e0.\nI Mimaridi sono facilmente distinguibili dagli altri Calcidoidi per alcuni caratteri morfologici che si ripetono nella generalit\u00e0 delle specie della famiglia. I caratteri pi\u00f9 importanti ai fini sistematici, percettibili al microscopio, sono la morfologia del capo e quella delle ali.\nIn generale sono parassiti oofagi, talvolta utilizzati in programmi di lotta biologica.\nDescrizione.\nI Mimaridi hanno un corpo di piccole dimensioni, in genere inferiore a 1 mm di lunghezza. Il capo mostra due suture membranose che decorrono lungo il margine interno degli occhi, connesse da una sutura trasversale. Le antenne hanno i toruli molto distanziati, situati sotto il margine inferiore degli occhi, sono lunghe e sottili, composte da 8-13 articoli, lungamente clavate nelle femmine, filiformi nei maschi.\nIl torace mostra uno scutello generalmente diviso in una parte anteriore e una posteriore. Le zampe hanno tarsi composti da 4 o 5 articoli. Le ali anteriori hanno una venulazione molto ridotta che si estende in genere solo per un terzo della lunghezza dell'ala. Vena postmarginale e vena stigmale sono molto ridotte, praticamente indistinte. La regione remigante \u00e8 talvolta ridotta e lungamente frangiata al margine. Le ali posteriori sono strette e marcatamente peziolate. Nella famiglia sono rappresentate anche specie microttere o attere.\nL'addome ha un gastro peziolato o subsessile, le femmine hanno una terebra di varia lunghezza, in alcune specie sporgente posteriormente dall'addome.\nBiologia.\nI Mimaridi sono in generale endoparassiti oofagi solitari o gregari. In genere non sono associati a ospiti specifici, ma nella maggior parte dei casi parassitizzano uova di Rincoti (spesso Omotteri), di Coleotteri (prevalentemente Curculionidi e Ditiscidi) e di Psocotteri.\nUn particolare curioso \u00e8 il comportamento delle femmine di specie che parassitizzano le uova dei Coleotteri Ditiscidi, che sono sommerse: la femmina del parassitoide riesce a nuotare sott'acqua usando le ali come remi e pu\u00f2 restare immersa anche per tempi piuttosto lunghi. Per risalire in superficie si arrampica lungo gli steli di piante acquatiche che emergono.\nSistematica.\nLa famiglia comprende oltre un centinaio di generi con circa 1400 specie. La ripartizione in sottofamiglie \u00e8 ancora oggetto di discussione e revisione e nella letteratura sono riportati diversi schemi. Fra le suddivisioni proposte si citano le seguenti.\nAnneck e Doutt (1961) suddividono la famiglia secondo il seguente albero:\nYoshimoto (1975) propone il seguente:\nA prescindere dall'albero tassonomico interno, la famiglia comprende i seguenti generi:"}
{"id": "878033", "revid": "1522738", "url": "https://it.wikipedia.org/wiki?curid=878033", "title": "Distretto del Sipaliwini", "text": " \nSipaliwini \u00e8 il pi\u00f9 esteso dei 10 distretti del Suriname con 38.158 abitanti al censimento 2012.\nComprende gran parte della porzione meridionale del territorio dello Stato. \nIl distretto, costituito nel 1983, non ha un capoluogo e viene amministrato direttamente da Paramaribo, capitale dello Stato.\nI centri abitati principali del distretto sono: Apetina, Apoera, Bakhuis, Bitagron, Pokigron, Kajana, Kamp 52, Pelelu Tepu, Cottica, Anapaike, Benzdorp, Kwamalasamutu, Nieuw Jacobkondre, Aurora, Boto-Pasi, Goddo, Djoemoe e Pontoetoe.\nSuddivisione amministrativa.\nIl distretto di Sipaliwini \u00e8 diviso in 6 comuni (\"ressorten\"):"}
{"id": "878035", "revid": "767487", "url": "https://it.wikipedia.org/wiki?curid=878035", "title": "Distretto di Wanica", "text": " \nWanica \u00e8 uno dei 10 distretti del Suriname situato nella parte nordorientale del paese con 117.584 abitanti al censimento 2012.\nCapoluogo del distretto \u00e8 la citt\u00e0 di Lelydorp (18.570 abitanti, stima 2007).\nConfina a sudovest con il distretto di Paramaribo a ovest con il distretto del Saramacca, a sud con quello di Para e a est con il distretto del Commewijne, nell'estremo settentrionale si affaccia per pochi chilometri sull'Oceano Atlantico.\nSuddivisione amministrativa.\nIl distretto di Wanica \u00e8 diviso in sette comuni (\"ressorten\"):"}
{"id": "878055", "revid": "1043", "url": "https://it.wikipedia.org/wiki?curid=878055", "title": "Guaynabo (Porto Rico)", "text": ""}
{"id": "878057", "revid": "729019", "url": "https://it.wikipedia.org/wiki?curid=878057", "title": "Stazione di Milano San Cristoforo", "text": "La stazione di Milano San Cristoforo \u00e8 una stazione ferroviaria posta sulla linea Milano-Mortara, alla confluenza della linea di cintura sud che conduce alle stazioni di Rogoredo e Lambrate.\nLa stazione \u00e8 situata in piazza Tirana, alla periferia sud-ovest di Milano.\nStoria.\nLa stazione di Milano San Cristoforo venne attivata il 20 settembre 1910 per le sole aziende raccordate: l'Ordine di Servizio FS 236/1910 ne d\u00e0 data, caratteristiche e aziende ammesse al servizio merci \"a vagone completo\", tra cui la Richard-Ginori. Il 1\u00ba agosto del 1913 con Ordine di Servizio FS 241/1913 venne attivato anche il servizio viaggiatori, sebbene ancora molto limitato perch\u00e9 la stazione si trovava a circa due chilometri dalla pi\u00f9 vicina fermata del tram. Il 15 novembre 1915 venne attivato un raccordo da questa stazione al Bivio Naviglio Grande, posto sulla cosiddetta \"cintura sud\", che la mise in comunicazione anche con il traffico ferroviario passante da questa tratta.\nStrutture e impianti.\nIl piazzale ferroviario \u00e8 dotato di quattro binari per il servizio viaggiatori, fino al 2015 era in funzione anche il binario 5.\n\u00c8 presente, inoltre, un terminal per il carico delle auto su carri ferroviari in quanto la stazione era altres\u00ec capolinea per alcuni treni espressi periodici con servizio auto al seguito diretti nel sud Italia, in particolare a Lamezia Terme, Villa San Giovanni, Bari, Palermo e Catania; servizi terminati il giorno 11 dicembre 2011, con la soppressione totale del servizio di auto al seguito da parte di Trenitalia.\nMovimento.\nLa stazione \u00e8 servita dai convogli della linea S9 del servizio ferroviario suburbano, che percorrono la cintura sud, e dai treni regionali della linea Milano-Mortara.\n\u00c8 altres\u00ec capolinea di alcuni treni straordinari per pellegrini.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nIn futuro diventer\u00e0 stazione di interscambio con la linea M4 della Metropolitana di Milano."}
{"id": "878059", "revid": "1043", "url": "https://it.wikipedia.org/wiki?curid=878059", "title": "Gu\u00e1nica (Porto Rico)", "text": ""}
{"id": "878061", "revid": "599013", "url": "https://it.wikipedia.org/wiki?curid=878061", "title": "Florence American Cemetery and Memorial", "text": "Il Florence American Cemetery and Memorial si trova a circa 7,5 chilometri a sud di Firenze, in localit\u00e0 Falciani, in una zona amministrativamente appartenente ai comuni di Impruneta e di San Casciano in Val di Pesa.\nIl cimitero americano di Firenze \u00e8 uno dei 14 luoghi in territori d'oltre oceano prescelti dalla American Battle Monuments Commission per ospitare le spoglie dei caduti militari all'estero, e sorge su un'area ceduta gratuitamente dal governo italiano agli Stati Uniti per la sepoltura di alcuni dei soldati americani della 5\u00aa Armata caduti durante la campagna d'Italia tra il 1943 e il 1945.\nStoria.\nLa sua costruzione ebbe inizio nel 1949, quando vennero seppellite le prime salme nell'area, e fu completato nel 1959, anche se ufficialmente venne inaugurato nel 1961. Lo studio di architetti McKim, Mead e White di New York furono incaricati della progettazione del cimitero e del memoriale, mentre gli architetti paesaggisti Clarke e Rapuano provvidero alla sistemazione delle aree verdi.\nIl cimitero fu progettato con un'estensione di 28 ettari, che in parte si dirama nel territorio comunale di Impruneta, in localit\u00e0 Falciani, e la restante parte ricade sotto l'amministrazione del comune di San Casciano Val di Pesa, in localit\u00e0 Scopeti.\nArchitettura.\nArea esterna.\nIl cimitero sorge in un'area in lieve declivio immersa in una zona boschiva e attraversata dal fiume Greve. La monumentale costruzione del memoriale, posto alla sommit\u00e0 della distesa di croci bianche disposte sul pendio collinare, \u00e8 individuabile anche a distanza sia percorrendo la superstrada Firenze-Siena che la via Cassia.\nIl territorio circostante, caratterizzato da un'intensa e rigogliosa vegetazione, conferisce al luogo un pregevole valore ambientale e paesaggistico.\nNel 1947 la Commissione americana per i monumenti di guerra, costituita nel 1923, si occupa di riunire in sepolcreti permanenti le salme dei militari caduti sul suolo straniero durante il secondo conflitto mondiale.\nDue accessi dalla via Cassia convergono, tramite un percorso a esedra, all'ingresso costituito da due costruzioni speculari a un piano rivestite in marmo bianco che ospitano la portineria e una saletta di accoglienza per i visitatori. Oltrepassato il ponte sulla Greve, cipressi, platani e querce circondano il sepolcreto che si estende in lieve declivio.\nLe 4.402 salme disposte in otto sezioni sono individualmente contrassegnate da croci latine per i caduti di religione cristiana e da stelle di David per quelli di religione ebraica.\nIl sacrario.\nIn posizione centrale, due ampi viali alberati conducono in cima alle tre terrazze sulle quali sorge il memoriale dedicato ai caduti di guerra le cui spoglie non sono mai state recuperate. Il sacrario consiste di due atri rivolti verso valle collegati tra loro da un muro rivestito da lastre di granito rosa di Baveno su cui vi sono riportati 1.409 nomi e relativi gradi, unit\u00e0 di appartenenza e Stato di origine dei dispersi.\nAll'interno dell'atrio a nord, su un'intera parete \u00e8 stata realizzata una mappa con scaglie di marmo a intarsi, disegnata da Bruno Bearzi, che riproduce le operazioni belliche condotte nel nord Italia. Le iscrizioni sui pannelli di granito che ricoprono le pareti laterali descrivono la mappa con testo in inglese e in italiano.\nDal vestibolo a sud si accede, tramite una porta in bronzo e vetri, alla cappella. Si tratta di un vano di modeste dimensioni interamente ricoperto di marmi colorati, dietro l'altare di marmo nero del Belgio si trova un prezioso mosaico disegnato da Barry Faulkner e realizzato da Fabrizio Cassio, raffigurante la rimembranza. Le due paraste ai lati dell'altare sono di marmo rosso Collemandino della Versilia cos\u00ec come le pareti interne, il pavimento \u00e8 di lastre di marmo verde serpentino, mentre un lucernario a stelle permette alla luce diurna di filtrare all'interno della cappella.\nAll'esterno, sotto i due vestiboli, due fontane a getto continuo sono disposte in due vasche di forma rettangolare con rivestimento di travertino. Davanti al sacrario si eleva una stele alta 20\u00a0m di forma prismatica rivestita di travertino alla cui sommit\u00e0 \u00e8 posta una scultura in marmo dello scultore Sidney Waugh, raffigurante lo spirito della pace.\nAl margine nord dell'area si trovano anche due abitazioni per la residenza del direttore e di un assistente, entrambi addetti alla custodia del cimitero e all'accoglienza dei visitatori."}
{"id": "878062", "revid": "30300", "url": "https://it.wikipedia.org/wiki?curid=878062", "title": "Fajardo (Porto Rico)", "text": ""}
{"id": "878064", "revid": "114640354", "url": "https://it.wikipedia.org/wiki?curid=878064", "title": "Star Brand", "text": "Star Brand il cui vero nome \u00e8 Kenneth \"Ken\" Connell, \u00e8 un personaggio dei fumetti, creato da Jim Shooter (testi) e John Romita Jr. (disegni), pubblicata dalla Marvel Comics, \u00e8 una serie a fumetti pubblicata tra il 1986 e il 1987 dalla Marvel Comics sotto il marchio New Universe. La sua prima apparizione \u00e8 in \"Star Brand\" n. 1 (ottobre 1986).\nBiografia del personaggio.\nKenneth \"Ken\" Connell \u00e8 un meccanico di Pittsburgh che riceve da un uomo misterioso lo Star Brand, un marchio a forma di stella che d\u00e0 poteri sovrumani al suo portatore. Tra i vari poteri \u00e8 compresa anche l'immortalit\u00e0. Il precedente portatore, prima di passare il marchio a Ken, aveva tentato di liberarsene imprimendolo su di un asteroide in orbita intorno alla Terra. Lo Star Brand per\u00f2 pu\u00f2 essere portato solo da esseri viventi e l'asteroide esplose, riversando sulla Terra l'energia del marchio stellare e scatenando il cosiddetto Evento Bianco (\"White Event\") che trasforma centinaia di persone in \"paranormali\".\nSar\u00e0 proprio commettendo lo stesso errore che Kenneth, verso la fine della serie, provocher\u00e0 lEvento Nero che causer\u00e0 la distruzione di Pittsburgh (descritta nel one shot The Pitt) e dar\u00e0 inizio alla saga The War.\nUntold Tales of the New Universe.\nLo one-shot \"Untold Tales of the New Universe: Star Brand - adventures in multiverse\", pubblicato nel 2006 in occasione del ventennale del New Universe, mostra le vicende di tre versioni alternative del personaggio:\nOgnuna di queste versioni di Star Brand \u00e8 rappresentata con un look notevolmente differente da quello della controparte \"classica\".\nEdizione italiana.\nUna traduzione italiana \u00e8 stata pubblicata negli anni novanta sulla rivista \"Starmagazine\".\nAltre apparizioni.\nStar Brand \u00e8 uno dei personaggi del New Universe che compare nella saga degli Exiles \"World Tour-New Universe\" (Exiles 72; 73; 74)."}
{"id": "878068", "revid": "123720729", "url": "https://it.wikipedia.org/wiki?curid=878068", "title": "ATV (Verona)", "text": "ATV (Azienda Trasporti Verona) S.r.l. \u00e8 l'azienda che si occupa del trasporto pubblico nel veronese.\nDopo aver firmato regolare atto notarile il 23 dicembre 2006, dal 1\u00ba gennaio 2007 le aziende AMT e APTV hanno ceduto i loro rami d'azienda del trasporto pubblico e noleggio creando l'ATV S.r.l. (Azienda Trasporti Verona) con un capitale sociale di 15.000.000 di euro e con oggetto sociale la gestione dei trasporti pubblici cittadini e provinciali di Verona.\nStoria.\nNel 1935 la gestione del trasporto pubblico del comune di Verona venne affidato alla societ\u00e0 SAER, rapporto che cess\u00f2 nel 1955 quando la gestione pass\u00f2 all'AMT (\"Azienda Municipalizzata Trasporti\") che assunse i servizi ed entr\u00f2 in attivit\u00e0 l'anno successivo. Il 2 gennaio 1962 nacque invece l'APT (\"Azienda Provinciale Trasporti\") che and\u00f2 a gestire tutte le linee della provincia di Verona. L'AMT divenne una societ\u00e0 per azioni il 1\u00ba ottobre 2000 cambiando nome in \"Azienda Mobilit\u00e0 e Trasporti\". Gest\u00ec il trasporto urbano del comune di Verona fino al 31 dicembre 2006. L'AMT gestisce tuttora i parcheggi all'interno delle citt\u00e0 e il patrimonio immobiliare degli uffici, delle officine e del deposito autobus urbani di Porta Vescovo e conta circa 50 dipendenti, la maggior parte dei quali sono accertatori della sosta che verificano il pagamento della sosta. ATV ha la propria sede legale ed amministrativa a Verona in Lungadige A.Galtarossa 5, presso la sede storica della Autoservizi Valpantena, sede poi passata ad APT. Presso questa sede oltre alla direzione, amministrazione, uffici, si trovano alcune officine per la manutenzione degli autobus aziendali. Questa azienda detiene inoltre tutto il patrimonio immobiliare dei depositi situati nella provincia di Verona, come Domegliara, Badia Calavena, Giazza, San Giovanni Ilarione, San Bonifacio, Legnago, Villafranca, Garda, Caprino Veronese e San Zeno di Montagna. ATV possiede presso la sede AMT il deposito e l'officina degli autobus urbani. Oltre a questo deposito se ne aggiunge uno in via B.Avesani sempre a Verona per il parcheggio ed il rifornimento dei bus urbani a metano. L'APT divenne una societ\u00e0 per azioni pochi mesi prima di AMT, il 31 ottobre 2000, quando cambi\u00f2 nome in APTV (\"Azienda Provinciale Trasporti Verona\") e and\u00f2 a gestire il trasporto pubblico nella provincia di Verona e nel comune di Legnago fino al 31 dicembre 2006. La gestione di tutte le linee \u00e8 passata da AMT e da APTV ad ATV (\"Azienda Trasporti Verona\") il 1\u00ba gennaio 2007.\nIl 4 giugno 2015 la Provincia di Verona mette in liquidazione APTV e la sua quota viene trasferita direttamente in capo alla provincia.\nIl 16 gennaio 2017 FNM Autoservizi S.p.A. si aggiudica il 50% delle azioni messe vendita dalla provincia di Verona a seguito del mancato esercizio di prelazione da parte del Comune di Verona altro azionista dell'azienda.\nServizio.\nL'ATV gestisce circa venti autolinee urbane feriali nella citt\u00e0 di Verona, che coprono una rete di 263 chilometri. Il servizio extraurbano \u00e8 invece composto di 73 autolinee e si estende fino alle province di Brescia, Trento, Mantova, Rovigo, Padova e Vicenza coprendo una rete di 4.052 chilometri. Le principali linee extraurbane sono quelle che da Verona collegano San Pietro In Cariano, Domegliara, Negrar, Fosse, Grezzana, Erbezzo, Bosco Chiesanuova, Mezzane, Velo, Giazza, Illasi, Badia Calavena, San Bortolo, San Giovanni Ilarione, San Bonifacio, Zevio, Albaredo d'Adige, Bovolone, Cerea, Legnago, Badia Polesine (Ro), Montagnana (Pd), Isola della Scala, Nogara, Castelmassa (Ro), Mantova, Villafranca, Sommacampagna, Valeggio sul Mincio, Bussolengo, Garda, Riva del Garda (Tn), San Zeno di Montagna, Caprino e Ferrara di Monte Baldo.\nNel 2013 sono state create inoltre, delle linee extraurbane \"Express\", il cui scopo \u00e8 far giungere l'utenza dalla provincia fino a Verona con un minimo di 15 minuti fino a oltre 30 minuti di anticipo rispetto ai normali autobus di linea.\nViene gestito anche un servizio navetta tra il paese di Spiazzi, frazione di Caprino Veronese ed il Santuario della Madonna della Corona, celebre santuario situato a strapiombo sulla Valle dell'Adige.\nIl servizio urbano \u00e8 usufruito ogni anno da circa 38.500.000 passeggeri mentre quello extraurbano da circa 18.300.000 passeggeri.\nL'azienda gestisce in occasione di eventi fieristici alcuni collegamenti tra il polo fieristico ed i principali parcheggi e il centro citt\u00e0.\nL'azienda \u00e8 da molti anni impegnata nei servizi turistici occasionali, di cui dispone una flotta di circa 20 autobus da noleggio di varie lunghezze e capacit\u00e0, e servizi turistici di linea, come l'autolinea stagionale estiva che collega il Lago di Garda con Venezia e alcuni servizi di trasporto biciclette al seguito, denominati Bus&amp;Bike, che collegano Verona con Bosco Chiesanuova e l'altopiano dei Monti Lessini fino a Malga San Giorgio, e collegamenti con bici al seguito anche dal Lago di Garda e fino a Ferrara di Monte Baldo (Linea 476) e San Zeno di Montagna (Linea 470).\nLe linee stagionali invernali erano quelle che da Verona collegavano Bosco Chiesanuova e gli impianti sciistici di San Giorgio, recentemente dismessi e la linea per Folgaria-Passo Coe in Trentino, anch'essa recentemente soppressa.\nL'azienda gestisce anche il servizio urbano nel comune di Legnago e partecipa al Consorzio Trasporti Brescia Nord che gestisce il lotto settentrionale della rete automobilistica interurbana della provincia di Brescia.\nDurante il biennio 2018-2019, l'azienda ha acquistato 30 autobus urbani 12 metri a gas naturale, 15 autobus autosnodati 18 metri a gas naturale e 47 autobus extraurbani a gasolio euro 6 per un totale di 92 autobus e circa 25 milioni di euro spesi.\nNell'estate 2021 viene introdotta una nuova linea denominata 482 per collegare l'Aeroporto Catullo di Verona con i paesi del Lago di Garda. (Peschiera-Lazise-Cisano-Bardolino-Garda)\nAzionariato.\nAl 16 gennaio 2017:\nATV in cifre.\nIl parco mezzi aggiornato a Ottobre 2021 comprende un totale di 543 autobus cos\u00ec distribuito :\nPer tipologia :\nPer Classe di Emissione :"}
{"id": "878070", "revid": "2175", "url": "https://it.wikipedia.org/wiki?curid=878070", "title": "Marburgo (Slovenia)", "text": ""}
{"id": "878080", "revid": "6066", "url": "https://it.wikipedia.org/wiki?curid=878080", "title": "Accademia degli intronati", "text": ""}
{"id": "878085", "revid": "1043", "url": "https://it.wikipedia.org/wiki?curid=878085", "title": "Puerto Ferro (Vieques)", "text": ""}
{"id": "878086", "revid": "124612634", "url": "https://it.wikipedia.org/wiki?curid=878086", "title": "San Clemente (isola)", "text": "San Clemente \u00e8 un'isola della Laguna Veneta meridionale, a dieci minuti in barca da piazza San Marco.\nGeografia fisica.\nPosta tra la Giudecca e il Lido, l\u2019isola di San Clemente si estende su una superficie di 6,74 ettari, dei quali 1,34 edificati.\nStoria.\nLe prime notizie sull'isola di San Clemente risalgono al 1131, quando il facoltoso mercante Pietro Gattilesso fonda una chiesa con annesso un ospitale per pellegrini e soldati in attesa di imbarcarsi verso la Terra Santa. Subito dopo la fondazione, la gestione della chiesa e dell\u2019ospitale \u00e8 affidata ai canonici regolari di Sant'Agostino, che nel 1165 sono gi\u00e0 organizzati in prioria. L\u2019intera isola viene inoltre posta sotto la giurisdizione del patriarca di Grado Enrico Dandolo.\nNel 1288 vengono trasferite nella chiesa di San Clemente le spoglie di sant'Aniano di Alessandria, discepolo e successore di san Marco evangelista nella cattedra di Alessandria.\nDopo un periodo di graduale decadenza nel corso del trecento, l\u2019isola ritrova la sua piena funzione nel 1432, quando il papa Eugenio IV, il veneziano Gabriele Condulmer, vi insedia l'ordine dei canonici Lateranensi detti della Carit\u00e0. Grazie ai lasciti ricevuti, i canonici avviano lavori di ampliamento del convento e di restauro della chiesa.\nNel corso dei secoli XV e XVI, l\u2019isola di San Clemente diventa luogo di accoglienza degli ospiti illustri di Venezia, che raggiungevano poi la citt\u00e0 a bordo del Bucintoro.\nPer adempiere a un voto fatto durante l'epidemia di peste che aveva colpito la citt\u00e0, nel 1630 viene deciso di edificare una cappella sul modello della Santa Casa di Loreto all'interno della chiesa di San Clemente. Al finanziamento della costruzione, avviata nel 1643, contribuiscono molte famiglie veneziane.\nDue anni pi\u00f9 tardi, nel 1645, gli Eremiti camaldolesi di Monte Corona acquistano l\u2019isola di San Clemente e \u2014 grazie alle donazioni della nobilt\u00e0 veneziana \u2014 danno una nuova fisionomia al convento. Nel 1652 la famiglia Morosini sovvenziona i lavori della facciata della chiesa, per ricordare le imprese di Francesco e Tommaso Morosini, deceduti nella guerra di Candia.\nLa crisi che segue la caduta della Serenissima nel 1797 coinvolge anche l\u2019isola di San Clemente e culmina con la soppressione napoleonica degli ordini religiosi. Nel 1810 i Camaldolesi abbandonano l\u2019isola, che diventa sede di presidi militari a difesa di Venezia.\nA partire dal 1873 San Clemente ospita il Manicomio Centrale Femminile Veneto, chiuso nel 1992 dopo la legge 180/78.\nHotel.\nA seguito di un progetto di riconversione degli edifici e degli spazi esterni, nel 2003 apre sull'Isola di San Clemente un hotel di lusso. Dieci anni pi\u00f9 tardi, nel 2013, l\u2019isola e il complesso vengono acquisiti dal gruppo turco Permak, che avvia un piano di ristrutturazione dell\u2019hotel e di restauro della chiesa di San Clemente. Nel marzo 2016 viene riaperto l\u2019hotel, gestito dal gruppo Kempinski.\nOspiti famosi.\nIda Dalser, madre di suo figlio Benito Albino, ricoverata su ordine di Mussolini poich\u00e9 conosciuta negli anni in cui era un giovane socialista, e che una volta arrivato al potere disconobbe."}
{"id": "878096", "revid": "1043", "url": "https://it.wikipedia.org/wiki?curid=878096", "title": "Trujillo Alto (Porto Rico)", "text": ""}
{"id": "878097", "revid": "1043", "url": "https://it.wikipedia.org/wiki?curid=878097", "title": "Utuado (Porto Rico)", "text": ""}
{"id": "878098", "revid": "77358", "url": "https://it.wikipedia.org/wiki?curid=878098", "title": "Grattacielo SanPaolo IMI", "text": ""}
{"id": "878100", "revid": "1043", "url": "https://it.wikipedia.org/wiki?curid=878100", "title": "Vieques (Porto Rico)", "text": ""}
{"id": "878103", "revid": "118528186", "url": "https://it.wikipedia.org/wiki?curid=878103", "title": "Holy Cross Cemetery (Thornhill)", "text": "Holy Cross Catholic Cemetery \u00e8 un cimitero di Thornhill, nell'Ontario.\nVenne creato nel 1954 dall'arcidiocesi di Toronto"}
{"id": "878109", "revid": "287204", "url": "https://it.wikipedia.org/wiki?curid=878109", "title": "Hans-Joachim Staude", "text": "Biografia.\nNato ad Haiti da genitori tedeschi, nel 1909 segu\u00ec la madre e il fratello maggiore ad Amburgo. Qui inizi\u00f2 a disegnare ed entr\u00f2 in contatto con l'Espressionismo tedesco, tramite le lezioni di Karl Schmidt-Rottluff, esponente del gruppo Die Br\u00fccke.\nNel 1923 torn\u00f2 ad Haiti, in visita al padre, e nel 1925, dopo il ritorno ad Amburgo, part\u00ec per Firenze per un viaggio di studio: nella citt\u00e0 toscana decise di fermarsi per due anni. Fatta nuovamente tappa ad Amburgo, nel 1928 si rec\u00f2 a Parigi, dedicandosi allo studio delle tecniche pittoriche proprie dell'Impressionismo. Un anno dopo and\u00f2 di nuovo a Firenze, dove sarebbe rimasto fino alla morte (\u00e8 sepolto al Cimitero Evangelico agli Allori).\nEspose a Venezia, Roma, Milano, Amburgo e Colonia: Palazzo Pitti e gli Uffizi acquistarono suoi lavori.\nNel 1963 venne organizzata una retrospettiva presso l'Accademia di belle arti di Firenze.\nSua figlia Angela \u00e8 stata la moglie di Tiziano Terzani."}
{"id": "878110", "revid": "125965187", "url": "https://it.wikipedia.org/wiki?curid=878110", "title": "Lance Henriksen", "text": "Biografia.\nHenriksen nacque a Manhattan, New York, da famiglia povera. Suo padre era un pescatore e pugile norvegese, James Henriksen, soprannominato \"Icewater\", che pass\u00f2 la maggior parte della sua vita in mare. La madre di Henriksen, Margueritte Werner, lott\u00f2 per trovare lavoro come istruttrice di ballo, cameriera e modella. I suoi genitori divorziarono quando aveva solo due anni e fu affidato alla madre. Crescendo si trov\u00f2 spesso nei guai nelle scuole che frequent\u00f2, e conobbe anche il riformatorio.\nHenriksen abbandon\u00f2 la scuola e se ne and\u00f2 da casa all'et\u00e0 di dodici anni: rimase analfabeta fino all'et\u00e0 di trent'anni, quando impar\u00f2 a leggere sui copioni cinematografici. Pass\u00f2 gran parte della propria adolescenza come teppistello di strada a New York. Viaggiando sui treni merci attraverso il Paese, fu anche arrestato per reati minori come il vagabondaggio: fu durante questo periodo che strinse una forte e duratura amicizia con James Cameron e Bruce Kenselaar.\nHenriksen finalmente us\u00f2 il proprio talento artistico con il suo primo lavoro: dipingere scenari teatrali. In effetti, la prima partecipazione ad una \"pi\u00e8ce\" teatrale l'ottenne proprio perch\u00e9 ne aveva dipinto le scene. Appena trentenne si diplom\u00f2 all'Actors Studio e cominci\u00f2 a recitare nei teatri Off-Broadway di New York. La sua prima partecipazione ad un film arriv\u00f2 nel 1972 con \"It Ain't Easy\" : da l\u00ec in poi inizi\u00f2 a ricoprire piccoli ruoli in film di ogni genere, da \"Quel pomeriggio di un giorno da cani\" (1975) a \"La maledizione di Damien\" (1978). Interpret\u00f2 anche l'astronauta Walter Schirra in \"Uomini veri\" (1983) e l'attore Charles Bronson nel film televisivo biografico \"Reason for Living: The Jill Ireland Story\".\nNel 1981 inizi\u00f2 il suo sodalizio artistico con James Cameron prendendo parte al suo film d'esordio \"Pira\u00f1a paura\" (1981). Quando Cameron stava scrivendo la sceneggiatura di \"Terminator\" (1984), originariamente pensava ad Henriksen nel ruolo del Terminator. Cameron si spinse a tal punto da disegnare un'immagine del Terminator con il volto di Henriksen, e si present\u00f2 con l'attore vestito come il personaggio alla riunione dell'Orion Pictures. La produzione per\u00f2 scelse alla fine Arnold Schwarzenegger, e lasci\u00f2 a Henriksen il piccolo ruolo del detective Hal Vukovich. Henriksen probabilmente \u00e8 meglio conosciuto per il suo ruolo dell'androide Bishop del film \"Aliens - Scontro finale\" (1986), ripreso poi in \"Alien\u00b3\" (1992). L'attore ritorn\u00f2 ancora nella saga aliena con il ruolo di Charles Bishop Weyland, l'uomo su cui l'androide venne basato, nel film \"Alien vs. Predator\" (2004). Nel 1989 partecip\u00f2 al film \"La casa 7\".\nHenriksen e Bill Paxton sono gli unici due attori ad apparire nelle saghe di \"Alien\", \"Predator\" e \"Terminator\". Mentre Paxton \u00e8 stato ucciso da tutte e tre le creature protagoniste, Henriksen \u00e8 stato s\u00ec ucciso dal Terminator e dal Predator ma non da un Alien: la Regina Aliena, nel secondo film, divide a met\u00e0 il corpo di Bishop, ma questi non muore.\nNel 1996 Henriksen fu protagonista della serie televisiva \"Millennium\", creata e prodotta da Chris Carter, il creatore di \"X-Files\". In questa interpret\u00f2 Frank Black, agente dell'FBI che possiede l'abilit\u00e0 unica di vedere nella mente degli assassini. Carter cre\u00f2 il ruolo espressamente per l'attore. Il ruolo frutt\u00f2 a Henriksen il favore della critica, una candidatura al \"People's Choice Award\" come miglior attore televisivo maschile e tre consecutive candidature ai Golden Globe per lo stesso motivo. La serie fu cancellata nel 1999, e la figlia di Henriksen, Alcamy, apparve non accreditata in un episodio.\nTre personaggi sono stati scritti appositamente per Henriksen, sebbene l'attore sia riuscito a interpretarne solo uno: per lui James Cameron scrisse \"Terminator\", Chris Carter cre\u00f2 il Frank Black di \"Millennium\" e infine Victor Salva scrisse \"Jeepers Creepers - Il canto del diavolo\" (2001), pensando all'attore nel ruolo del \"Creeper\", ricoperto poi invece da Jonathan Breck. In televisione Henriksen \u00e8 apparso nel cast di \"Into the West\" (2005), miniserie prodotta da Steven Spielberg; \u00e8 apparso inoltre nella soap opera brasiliana \"Caminhos do Cora\u00e7\u00e3o\".\nNegli ultimi anni Henriksen \u00e8 stato attivo nel campo del doppiaggio, dando la sua voce caratteristica a molti personaggi d'animazione e di videogiochi. Nel \"Tarzan\" della Walt Disney (1999), e nel suo sequel in home video, Henriksen ha dato la voce al personaggio di Kerchak, la scimmia che fa da padre a Tarzan, e all'alieno malvagio Brainiac in \"Superman: Brainiac Attacks\" (2006). Ha dato la voce a Molov nel videogioco \"Red Faction II\" (2002) e ha contribuito ai videogiochi \"Run Like Hell\" 2002, titolo della serie \"Gun\" (2005), e \"Four Horsemen of the Apocalypse\" (2004) poi cancellato. Ha partecipato al gioco di ruolo \"Mass Effect\" (2007) dando la voce all'Ammiraglio Hackett dello Human Systems Alliance. Inoltre Henriksen ha fatto da speaker nei video promozionali di internet della PlayStation 3.\nNel 2005 \u00e8 stato la voce di Andrei Rublev in \"IGPX\", di Cartoon Network. Recentemente ha dato la voce a Lockdown nella serie animata \"Transformers\". Nel 2007 ha interpretato nel film horror \"Caccia al ragno assassino\" il perfido dottor Lecorpus. Nonostante la lunga carriera d'attore Henriksen ha ripreso il suo lavoro artistico: dal 2017, infatti, \u00e8 online un suo e-commerce dove vende oggettistica in argilla, creata da lui stesso.\nDoppiatori italiani.\nNelle versioni in italiano dei suoi film, Lance Henriksen \u00e8 stato doppiato da:\nDa doppiatore \u00e8 sostituito da:"}
{"id": "878111", "revid": "4506", "url": "https://it.wikipedia.org/wiki?curid=878111", "title": "Brantford, Ontario", "text": ""}
{"id": "878114", "revid": "56620", "url": "https://it.wikipedia.org/wiki?curid=878114", "title": "David Abulafia", "text": "Biografia.\nCarriera accademica.\n\u00c8 stato professore di Storia del Mediterraneo all'Universit\u00e0 di Cambridge dal 2000, e \"Fellow\" del Gonville and Caius College di Cambridge dal 1974.\nOrigini familiari.\nAbulafia appartiene a un'antica famiglia ebrea sefardita che lasci\u00f2 la Spagna nel 1492 per trasferirsi in Galilea, dove ha vissuto per secoli a Tiberiade. Sua moglie Anna Sapir Abulafia \u00e8 anch'essa una storica, che si \u00e8 occupata delle relazioni cristiano\u2013giudaiche.\nOpere.\nAbulafia ha pubblicato diversi libri sulla storia del Mediterraneo medievale, in particolare sul Regno di Sicilia, Napoli e sui domini Aragonesi, e il quinto volume della \"New Cambridge Medieval History\". Al centro della sua attenzione \u00e8 soprattutto la storia economica e l'incontro nel Mediterraneo delle tre grandi fedi monoteiste.\nFra le sue opere pi\u00f9 note, l'acclamata biografia \"Federico II: un imperatore medioevale\", pubblicata in Inghilterra nel 1988, e uscita in Italia nel 1990, tuttora presente nel catalogo Einaudi.\nNel 2011, pubblica \"The Great Sea\", che adotta un approccio storiografico sul Mediterraneo, differenziandosi da quello invalso con Fernand Braudel, il celebre storico francese della \u00c9cole des Annales: spaziando dal 22000 a.C. al 2010; nel 2019, esce \"The Boundless Sea\", che impiega la stessa prospettiva, enfatizzando il ruolo della politica marittima nella storia politica, culturale ed economica dell'umanit\u00e0. L'opera ha vinto il \"Wolfson History Prize\".\nRiconoscimenti.\nIl Presidente della Repubblica Carlo Azeglio Ciampi lo ha nominato Commendatore dell'Ordine della Stella della Solidariet\u00e0 Italiana, per i suoi scritti di storia italiana, della Sicilia e del Mezzogiorno in particolare."}
{"id": "878121", "revid": "191870", "url": "https://it.wikipedia.org/wiki?curid=878121", "title": "Bulgorello", "text": "Bulgorello (\"B\u00fclgur\u00e8l\" in dialetto brianzolo) \u00e8 una frazione del Comune di Cadorago (Como) di 1.045 abitanti. Si trova a 321 m s.l.m.\nStoria.\nFino al 1928 era un comune autonomo, poi fu aggregato a Cadorago con Caslino al Piano, a seguito di una politica di accentramento dei piccoli comuni.\nRicordato nel XII secolo come \"Bulgaroburgallo\", poi \"Bulgharo\" infine \"Bulgarello\" e \"Bulgorello\",\nsembra essere stato fondato dai Bulgari insieme con il vicino Bulgarograsso, a seguito della loro discesa in Italia, sottomessi da Alboino, re dei Longobardi. Era loro consuetudine, infatti, dare i loro nomi ai borghi fondati.\nI Santi patroni sono San Giacomo e San Filippo, ma \u00e8 festeggiato soprattutto San Rocco, che, secondo la tradizione, preserv\u00f2 il borgo dalla peste citata da Manzoni ne \"I promessi sposi\" e dal colera nel 1852.\nNel dizionario corografico d'Italia di Amato Amati si legge: \"Il Comune di Bulgorello si estende sopra ubertose colline ove prosperano i vigneti e i gelsi...\".\nFu una cappellania alle dipendenze della collegiata di Fino Mornasco fino al 1793, quando passa vicaria per poi essere trasformata in parrocchia nel 1898 da don Alessandro Bianchi. Degno di memoria don Francesco Aluigi, ticinese di Caneggio, in cura d'anime per cinquant'anni nella seconda met\u00e0 dell'800 a cui \u00e8 dedicata la Scuola materna e i don Giuseppe Scherini di Ponchiera, Sondrio e don Mario Fiorani che hanno iniziato e concluso importanti lavori di restauro nella Parrocchia,\nMonumenti e luoghi d'interesse.\nLa chiesa parrocchiale dei Santi Giacomo e Filippo, risalente alla fine del XVI secolo, \u00e8 un edificio a singola navata nella quale si innestano due cappelle laterali e, sul fondo, il battistero. Anticamente era dedicata a Santa Giustina. \nAgli stessi due santi era intitolata anche la cappella campestre detta Gesi\u00f6, rilevata in visita pastorale dal vescovo Ninguarda nel 1592. \nAl Seicento risale la chiesetta di San Rocco, costruita al termine di un periodo di pestilenza. Nel 1852 le fu costruito il peristilio a ringraziamento per aver preservato la popolazione dal colera.\nIn passato, Cascina Sant'Angelo inglobava una chiesa molto antica, dedicata a sant'Eusebio o ai Santi Proto e Giacinto, della quale oggi rimangono solo i resti di un campanile romanico databile al XI secolo. \nEconomia.\nL'agricoltura in passato fu per il paese la sola magra forza vitale e cos\u00ec nel XIX secolo non pochi bulgorellesi, sperando di migliorare, lasciarono il borgo ed emigrarono per dirigersi verso il continente americano o il nord della Francia e della Svizzera. Dai registri parrocchiali nel 1892 risultavano ben 35 capi famiglia emigrati su una popolazione di seicento abitanti. I rimasti si diedero anche ad altre professioni come cuochi, muratori o allevatori di bachi da seta, piantumando ulteriormente prati e campi con i gelsi. Logico che poi sorgessero stabilimenti serici e che i telai entrassero nelle case. Fino agli anni settanta erano presenti numerosissimi telai artigianali, ma con lo sviluppo industriale la produzione \u00e8 stata concentrata in pochi grossi stabilimenti"}
{"id": "878132", "revid": "121170709", "url": "https://it.wikipedia.org/wiki?curid=878132", "title": "Estrazione di vapore dal suolo", "text": "L'estrazione di vapore dal suolo (in inglese soil vapor extraction, SVE, o anche soil venting) \u00e8 una tecnologia di bonifica dei suoli che consiste nell'estrarre le sostanze contaminanti dal terreno di un sito, sotto forma di vapori, attraverso dispositivi di aspirazione che sono solitamente costituiti da pozzi.Si tratta dell'estrazione dei vapori delle sostanze contaminanti, a volte con l'ausilio di vapore acqueo; questo fatto, unito all'accezione comune di vapore, porta spesso alla confusione del termine (\"estrazione con vapore [acqueo] dal suolo\", concetto corretto ma limitato ad una delle tecnologie).\nCondizione necessaria all'attuabilit\u00e0 dello SVE \u00e8 che i contaminanti siano presenti al di sopra della falda acquifera cio\u00e8 nella zona insatura del terreno.\nIl metodo si basa su un sistema di pozzi di insufflazione e pozzi di estrazione dei vapori: un flusso di aria e/o vapore acqueo viene immesso a contatto con gli inquinanti nella zona insatura attraverso la tecnica dell\"'air sparging\", rimuovendoli attraverso la loro volatilizzazione.\nVengono rimossi i contaminanti che hanno un'alta tensione di vapore o un basso punto di ebollizione rispetto all'acqua.\nL'applicazione del vuoto, inducendo la circolazione di aria nel sottosuolo, ha anche l'effetto di stimolare i processi di biodegradazione aerobica dei contaminanti organici. La tecnologia si applica principalmente per la bonifica di composti organici volatili e idrocarburi leggeri presenti nel sottosuolo a profondit\u00e0 non troppo elevate; non ha efficacia nella zona satura."}
{"id": "878134", "revid": "729019", "url": "https://it.wikipedia.org/wiki?curid=878134", "title": "Silicosi", "text": "La silicosi \u00e8 una pneumoconiosi causata dall'inalazione di polvere contenente biossido di silicio, (SiO2), allo stato cristallino, che esita in una fibrosi polmonare progressiva dose-dipendente.\nEziologia.\nLa malattia \u00e8 causata dall'esposizione prolungata a biossido di silicio in forma cristallina, che si trova in natura prevalentemente come quarzo, calcedonio o opale. Sono esposti i lavoratori che inalano polveri che ne contengono percentuali superiori all'1%. In particolare, lavorazioni ad alto rischio sono il lavoro in miniera, il taglio di pietre, la produzione di abrasivi, il lavoro in fonderia, la produzione del vetro o della ceramica, il lavoro nell'industria dei refrattari e risultano esposti anche coloro che sono addetti alla pulitura di superfici o allo scolorimento dei jeans mediante sabbiatura. \nLa pericolosit\u00e0 dipende oltre che dalla percentuale di biossido di silicio cristallino presente nell'aria inspirata anche dal tempo di permanenza nell'ambiente.\nLa dose di silicati assorbita viene calcolata in particelle/anno.\nPatogenesi.\nLa silice cristallina presenta una superficie altamente reattiva con la membrana dei macrofagi e con le loro vescicole fagolisosomiche; dall'incontro tra la particella di silice e il macrofago ne deriva quindi la lisi di questi ultimi, preceduta dalla liberazione di fattori fibrogenici. A livello dell'interstizio polmonare, dove si accumulano le particelle di silice, si va quindi incontro, in seguito a formazione di immunocomplessi e all'attivazione del sistema del complemento, alla formazione di noduli sclerotici, di tipica forma tondeggiante, visibili alla radiografia del torace come piccole opacit\u00e0 localizzate prevalentemente nelle regioni posteriori dei lobi polmonari superiori.\nAnatomia patologica.\nLe lesioni silicotiche sono tipicamente nodulari, localizzate prevalentemente nelle zone peribronchiali e periarteriolari, e tendono a formare conglomerati che possono raggiungere con l'evoluzione della malattia dimensioni di alcuni centimetri. I noduli sono formati da una zona centrale, formata da fasci fibroialini concentrici, e da una zona periferica dove si localizzano le cellule infiammatorie.\nLe particelle di silice giungono inoltre ai linfonodi ilari per via linfatica, dove determinano calcificazioni che conferiscono a questi linfonodi il tipico aspetto \"a guscio d'uovo\".\nClinica.\nLa silicosi pu\u00f2 rimanere latente per diversi anni. Le manifestazioni iniziali compaiono infatti generalmente dopo un lungo periodo dall'inizio dell'esposizione, e sono caratterizzate da dispnea, inizialmente da sforzo e poi anche a riposo, e da tosse, e sono dovute all'enfisema presente nelle zone di polmone non interessato dalla formazione di noduli e conglomerati.\nEsame obiettivo.\nL'esame obiettivo risulta inizialmente normale, in seguito compaiono iperdistensione toracica e iperfonesi dovute al parenchima enfisematoso o in alternativa ipofonesi e soffi bronchiali se prevalgono le aree di conglomerazione nodulare.\nUna buona anamnesi, in particolare quella lavorativa, pu\u00f2 essere utile nell'indirizzare la diagnosi, tenendo presente che la silicosi \u00e8 una patologia a lunga latenza e che il lavoratore pu\u00f2 avere interrotto il lavoro in cui si trovava esposto a biossido di silice anche da diverso tempo.\nIl quadro di funzionalit\u00e0 respiratoria pu\u00f2 essere sia ostruttivo che restrittivo, in base alla prevalenza di alterazioni enfisematose o di alterazioni fibrosclerotiche. La diffusione alveolocapillare dei gas risulta diminuita.\nAlla radiografia del torace si rilevano opacit\u00e0 nodulari di diametro variabile in base alla gravit\u00e0 della malattia, con retrazione e adenopatia ilare. I noduli sono anche localizzati nei lobi polmonari superiori. Nel 20% circa dei casi \u00e8 presente la calcificazione dei linfonodi ilari, con immagine a \"guscio d'uovo\".\nLa Tomografia computerizzata pu\u00f2 risultare pi\u00f9 sensibile della radiografia nei casi meno gravi nell'identificare noduli di piccole dimensioni.\n\u00c8 inoltre possibile, nei casi dubbi, eseguire una biopsia delle stazioni linfoghiandolari o una biopsia polmonare.\nEvoluzione e complicanze.\nL'evoluzione della malattia \u00e8 pi\u00f9 o meno rapida in relazione alla quantit\u00e0 di polvere inalata. La fibrosi nodulare pu\u00f2 progredire anche dopo l'interruzione dell'esposizione, con confluenza delle lesioni e formazione di masse irregolari tipiche della fibrosi massiva progressiva.\nLa complicanza pi\u00f9 frequente della silicosi \u00e8 l'associazione con la tubercolosi, che aggrava il quadro clinico del paziente con silicosi.\nLe pi\u00f9 frequenti cause di morte risultano essere l'insufficienza respiratoria, la tubercolosi e lo scompenso cardiaco destro."}
{"id": "878136", "revid": "2184720", "url": "https://it.wikipedia.org/wiki?curid=878136", "title": "Salir\u00f2", "text": "Salir\u00f2 \u00e8 un brano musicale scritto ed interpretato da Daniele Silvestri, contenuto nel suo quinto album \"Un\u00f2 du\u00e9\". Ha partecipato con tale canzone al Festival di Sanremo 2002, classificandosi quattordicesimo nella categoria \"Big\". \nL'arrangiamento \u00e8 opera di Demo Morselli. Questo singolo \u00e8 arrivato alla posizione numero 7 in Italia ed ha ottenuto un grande successo anche nell\"'airplay\" radiofonico.\nIl singolo.\nNella serata finale del Festival l'autore \u00e8 stato accompagnato sul palco dall'attore ed amico Fabio Ferri, che ha animato la canzone con un ironico balletto. Il brano vince il premio della Critica \"Mia Martini\" del Festival, ed in seguito si aggiudica tre premi all'Italian Music Awards per il miglior singolo, il miglior arrangiamento e la miglior composizione musicale; il videoclip del brano viene inoltre inserito, pur senza risultare vincente, tra i sei migliori italiani dell'anno.\nLa versione studio \u00e8 stata eseguita da:\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nAltre interpretazioni.\nLa canzone \u00e8 stata interpretata a \"Music Farm\" dai Ricchi e Poveri, a \"X Factor\" dal gruppo vocale siciliano Sei Ottavi, e in una serata revival del Festival di Sanremo 2004 \u00e8 stata riproposta da Toto Cutugno.\n\u00c8 stato utilizzato nella colonna sonora del film \"Ma l'amore... s\u00ec!\", diretto nel 2006 da Tonino Zangardi e Marco Costa.\n\u00c8 stato riproposto insieme ad altre 7 canzoni dai Pinguini Tattici Nucleari nel brano cover \"Settanta volte\", in onore della 70\u00aa edizione del Festival di Sanremo."}
{"id": "878137", "revid": "767487", "url": "https://it.wikipedia.org/wiki?curid=878137", "title": "David Readman", "text": "Biografia.\nMilita dal 1994 (anno in cui subentr\u00f2 ad Andi Deris) nei Pink Cream 69, incidendo con loro 7 album. Vanta numerose partecipazioni come cantante principale, come ospite o come corista su dischi di svariati artisti: D. C. Cooper, Silent Force, Missa Mercuria, Adagio, etc.\nNel 2007 pubblica il suo primo omonimo album solista, mentre tra il 2008 e il 2009 incide il disco Voodoo Circle del gruppo omonimo di Axel Beyrodt."}
{"id": "878147", "revid": "304380", "url": "https://it.wikipedia.org/wiki?curid=878147", "title": "Orbita terrestre", "text": ""}
{"id": "878150", "revid": "767487", "url": "https://it.wikipedia.org/wiki?curid=878150", "title": "Human Nature (film)", "text": "Human Nature \u00e8 un film del 2001 diretto da Michel Gondry.\nLa pellicola presenta la seconda sceneggiatura firmata da Charlie Kaufman dopo il suo debutto con \"Essere John Malkovich\", e vede protagonisti Tim Robbins, Rhys Ifans e Patricia Arquette.\nIl film \u00e8 stato presentato fuori concorso al 54\u00ba Festival di Cannes.\nTrama.\nLila ha un difetto ormonale che fa s\u00ec che le crescano dei peli su tutto il corpo. Insicura e incapace di resistere all'interno di una societ\u00e0 che la rifiuta, scappa nella foresta, dove vive in mezzo alla natura. Ma la natura chiama e, con la maturit\u00e0, nasce un desiderio sessuale, per assecondare il quale torna nella civilt\u00e0. Conosce Nathan, uno scienziato ossessionato dal galateo a seguito di un'educazione molto dura impartitagli dai genitori adottivi e che segue un progetto finanziato dal governo, in cui topi di laboratorio vengono educati ad usare forchetta e coltello. I due si innamorano e, una volta emersi i loro punti deboli, provano ad accettarsi.\nNathan per\u00f2 scopre accidentalmente la particolarit\u00e0 di Lila e, preso dal disgusto, intreccia una relazione amorosa con la sua assistente, Gabrielle, che vorrebbe che lasciasse Lila per stare con lei, ma l'uomo rimanda continuamente la rottura del rapporto con la ragazza. Durante una passeggiata Lila e Nathan incontrano un uomo che ha passato quasi l'intera vita nella foresta, con il padre (convinto di essere una scimmia), senza mai avere un contatto con la societ\u00e0. Nathan coglie l'occasione per elevare il grado di difficolt\u00e0 delle sue lezioni di bon ton, e Lila dovr\u00e0 scendere a patti con la sua coscienza, assecondando i desideri del marito, per non rischiare di perderlo."}
{"id": "878152", "revid": "1782831", "url": "https://it.wikipedia.org/wiki?curid=878152", "title": "La fine (romanzo)", "text": "La fine (\"The End\") \u00e8 il tredicesimo e ultimo libro della saga di Lemony Snicket intitolata \"Una serie di sfortunati eventi\". \u00c8 l'unico della serie a non avere un'allitterazione nel titolo.\nTrama.\nIl libro si apre con il Conte Olaf e gli orfani Baudelaire sulla barca, costruita da Bertrand Baudelaire (padre di Violet, Klaus e Sunny), lasciandosi alle spalle l'incendio dell'Hotel Climax. Dopo essere sopravvissuti a una tempesta, si ritrovano su una piattaforma costiera. Poco dopo trovano un'isola e incontrano una bambina, Venerd\u00ec, subito minacciata dalla fiocina del Conte Olaf, appena proclamatosi re dell'isola. Venerd\u00ec, vedendo la scortesia del Conte, gli impedisce di venire con lei, ma invita gli orfani ad aggiungersi alla colonia. Lungo la strada racconta che gli isolani tradizionalmente costruiscono un fuoriscalmo, attraverso il quale, durante il Giorno delle Decisioni, quando l'isola viene sommersa dall'acqua, dopo una serie di cerimonie e di spettacoli, si pu\u00f2 andar via. I Baudelaire vengono accolti dal facilitatore dell'isola, Ismaele, e vengono presentati agli altri coloni, mentre questi mostrano a Ismaele ci\u00f2 che il mare ha trasportato sulla piattaforma dopo la tempesta. Nonostante Ismaele non costringa nessuno, per\u00f2, tutti si fanno convincere a non tenere la maggior parte delle cose trovate, che vengono poi condotte da alcune pecore in tutt'altra parte dell'isola. In seguito Ismaele fa un brindisi (con l'unica bevanda disponibile sull'isola, un cordiale al cocco) agli \"orfani Baudelaire\", bench\u00e9 loro non abbiano mai detto di esserlo. Dopo un'altra tempesta altri oggetti arrivano sull'isola, tra cui un cubo di libri su cui giace Kit Snicket, ferita, e la Vipera Incredibilmente Letale. Il Conte Olaf prova a far finta di essere Kit Snicket, con delle alghe addosso e il casco da palombaro contenente il Mycelium Medusoide per simulare la gravidanza. Stranamente i coloni non gli credono e lo rinchiudono in una gabbia, ma non accettano nemmeno Kit e i Baudelaire vengono cacciati a loro volta. Quando gli altri se ne vanno, Olaf cerca di convincere gli orfani di liberarlo, in cambio di una spiegazione di tutti i misteri e i segreti che li circondano da quando sono morti i loro genitori, ma lo ignorano. Durante la notte, due isolani (Finn e Erewhon) chiedono loro un favore: diversi coloni propongono un ammutinamento contro Ismaele nella mattina seguente, e i Baudelaire dovrebbero sgattaiolare nell'isola per cercare nell'arboreto delle armi da usare. Siccome altrimenti Kit non avrebbe nessun tipo di soccorso, gli orfani accettano e nell'arboreto scoprono un'area nascosta sotto l'albero delle mele amare, prima di essere trovati a loro volta da Ismaele. I Baudelaire vengono a sapere che i loro genitori erano stati sull'isola e che erano stati loro a proporre una vita semplice, senza conflitti e lontana dal resto del mondo, e che per garantire questo gli isolani dovevano bere il cordiale al cocco. Trovano anche un enorme libro su cui \u00e8 scritta la storia dell'isola, \"Una serie di sfortunati eventi\". I Baudelaire e Ismaele tornano all'altra parte dell'isola, dove l'ammutinamento \u00e8 iniziato. Ismaele ha con s\u00e9 l'arpione, rubato precedentemente al Conte, ora libero, e nel tentativo di ucciderlo rompe il casco, e tutti inalano le spore del Mycelium Medusoide. Mentre il Conte Olaf cade a terra, moribondo, e gli isolani credono a Ismaele, che li convince che bevendo il cordiale non moriranno, i Baudelaire corrono all'arboreto, cercando la cura. Scoprono, grazie anche alla Vipera Incredibilmente Letale, che le mele dell'albero sono amare perch\u00e9 i loro genitori hanno creato un ibrido con il rafano. Una volta guariti corrono dagli isolani con altre mele, ma questi, sul fuoriscalmo, fuggono dall'isola, rifiutandosi di accettare qualsiasi cosa dai Baudelaire (mentre Ismaele ne ha gi\u00e0 mangiata una per curare se stesso). Kit dice ai Baudelaire che i Pantano, Hector e il Capitan Controsenso e i suoi figliastri, Fernald e Fiona, sono stati catturati dal Grande Ignoto (la creatura a forma di punto interrogativo). Anche i Baudelaire confessano a Kit che Dewey \u00e8 morto perch\u00e9 per sbaglio Klaus spar\u00f2 con la fiocina del Conte Olaf e per sbaglio colpendolo lo uccise, ora riposa in pace nel lago davanti all'Hotel Climax. A questo punto Kit inizia ad avere le contrazioni e questo le impedisce di mangiare la mela, a meno di non ferire la bambina. Il Conte Olaf, sentendo che Kit \u00e8 ancora viva, mangia una mela e la porta sulla spiaggia, dove le d\u00e0 un ultimo bacio prima di morire. I Baudelaire aiutano Kit a partorire la bambina, chiamata come la madre dei Baudelaire per suo desiderio.\nCapitolo quattordicesimo.\n\u00c8 un capitolo extra oltre la fine de \"La fine\", separato dal resto da alcune pagine contenenti una lettera dell'autore, il titolo e delle citazioni. Consiste in un solo capitolo ed \u00e8 chiamato Capitolo Quattordicesimo nonostante la numerazione delle pagine riprenda da 1. Inizia con un pezzo della storia dell'isola, \"Una serie di sfortunati eventi\", in cui i genitori dei Baudelaire descrivono quel che era la vita sull'isola quando era stato esiliato Ismaele. Qui si viene a sapere che Beatrice voleva chiamare il bambino che portava in grembo Violet se fosse stata una femmina o Lemony se fosse stato un maschio, il che suggerisce l'idea che lei pensasse fosse morto (visto che \u00e8 tradizione, come dice Kit prima di morire, dare nomi dei morti ai figli). Il momento descritto nel capitolo \u00e8 la partenza dei Baudelaire, un anno dopo, con la piccola Beatrice. Sunny ha finalmente imparato a parlare, mentre la bimba si esprime in modo incomprensibile che solo Sunny comprende. La barca su cui intraprendono il viaggio \u00e8 la stessa con cui sono arrivati sull'isola, di cui ora si sa il vero nome: \"Beatrice\".\nOltre la fine.\nNegli altri libri Lemony Snicket allude al fatto che i Baudelaire sopravviveranno al viaggio. In \"The Beatrice Letters\" si parla di quando Sunny \u00e8 cresciuta, ne \"La stanza delle serpi\" dice che Klaus, molti anni dopo, avrebbe desiderato rimandare indietro il Conte Olaf nel suo taxi, mentre nella rara edizione americana de \"L'infausto inizio\" c'\u00e8 una menzione riguardo al ritorno di Violet a Spiaggia Salmastra, per una terza volta. Inoltre, sempre in \"The Beatrice Letters\", la piccola Beatrice \u00e8 alla ricerca di Violet, Klaus e Sunny, il che fa presumere che si sia separata dai Baudelaire."}
{"id": "878155", "revid": "79968", "url": "https://it.wikipedia.org/wiki?curid=878155", "title": "Jefferson C. Davis", "text": ""}
{"id": "878157", "revid": "339392", "url": "https://it.wikipedia.org/wiki?curid=878157", "title": "Scotty Too Hotty", "text": ""}
{"id": "878159", "revid": "599013", "url": "https://it.wikipedia.org/wiki?curid=878159", "title": "Human Nature", "text": "Human Nature pu\u00f2 riferirsi a diversi significati:"}
{"id": "878161", "revid": "767487", "url": "https://it.wikipedia.org/wiki?curid=878161", "title": "Dennis Ward", "text": "\u00c8 inoltre conosciuto nell'ambiente AOR come produttore di molti gruppi, sotto l'etichetta Frontiers Records.\nDal 2009 suona anche negli Unisonic."}
{"id": "878172", "revid": "1318658", "url": "https://it.wikipedia.org/wiki?curid=878172", "title": "Aleksandr Nikolaevi\u010d Benois", "text": "Biografia.\nSi ricorda soprattutto il suo contributo al rinnovo nei costumi e nelle scene del teatro.\nFu il regista di un balletto da lui stesso ideato, \"Le Pavillon d'Armide\", rappresentato due anni dopo dai balletti di Sergej Pavlovi\u010d Djagilev al loro debutto parigino.\nBenois fu uno tra i principali collaboratori di Djagilev, assieme all'altro scenografo Lev Bakst.\nInoltre effettu\u00f2 una importante attivit\u00e0 come storico dell'arte, scrivendo fra l'altro una \"Storia dell'arte russa nel secolo XIX\".\nIl figlio, Nicola, scenografo, costumista e pittore emigr\u00f2 all'estero col padre, e ne segu\u00ec l'attivit\u00e0.\nDal 1925, trasferitosi in Italia, lavor\u00f2 come scenografo nei pi\u00f9 importanti teatri, da Teatro alla Scala di Milano al Teatro dell'Opera di Roma, mettendosi in evidenza per la capacit\u00e0, talvolta geniale, di coniugare i motivi tradizionali agli elementi innovatrici.\nOpere.\nDecorazioni per i balletti:"}
{"id": "878175", "revid": "1498232", "url": "https://it.wikipedia.org/wiki?curid=878175", "title": "Suddivisioni della Birmania", "text": "Le suddivisioni della Birmania di primo livello, al momento dell'indipendenza, erano 11. Dal novembre 2010 sono diventate 21 e sono chiamate in modi diversi: stato, regione, territorio dell'unione, zona auto-amministrata o divisione auto-amministrata. Le suddivisioni di primo livello sono composte da distretti, che rappresentano la suddivisione di secondo livello. A sua volta i distretti sono composti da \"township\", suddivisioni di terzo livello. Ogni \"township\" \u00e8 composta dalle municipalit\u00e0 del paese, che possono essere citt\u00e0, ward o villaggi.\nSuddivisioni di primo livello.\nLe suddivisioni di primo livello della Birmania sono le seguenti:\nRegioni, stati e territorio dell'Unione.\nLe regioni, a eccezione di quelle dell'Ayeyarwady e di Tanintharyi, prendono il nome dei loro capoluoghi. La maggioranza delle popolazioni delle regioni \u00e8 di etnia birmana. La maggioranza della popolazione di ciascuno stato, zona e divisione \u00e8 composta da membri di altre etnie tutte diverse tra loro. Ognuna di queste etnie d\u00e0 il nome alla suddivisione in cui \u00e8 maggioritaria.\nLa Regione di Ayeyarwady \u00e8 quella pi\u00f9 popolata e la Regione di Yangon \u00e8 la pi\u00f9 densamente popolata. La suddivisione meno popolata \u00e8 lo Stato Kayah. Per grandezza, la suddivisione pi\u00f9 grande \u00e8 lo Stato Shan e la Regione di Yangon la pi\u00f9 piccola. Il piccolo Territorio dell'Unione di Naypyidaw, istituito nel novembre 2010 attorno alla capitale Naypyidaw, faceva parte in precedenza della Regione di Mandalay.\nDivisione e zone auto-amministrate.\nLa divisione e le zone auto-amministrate sono state concepite con la Costituzione del 2008 e il nome \u00e8 stato loro assegnato con un decreto del 20 agosto 2010:"}
{"id": "878178", "revid": "64860", "url": "https://it.wikipedia.org/wiki?curid=878178", "title": "Canti gregoriani", "text": ""}
{"id": "878183", "revid": "842", "url": "https://it.wikipedia.org/wiki?curid=878183", "title": "Street Fighter II", "text": ""}
{"id": "878189", "revid": "729019", "url": "https://it.wikipedia.org/wiki?curid=878189", "title": "Battaglia di Varsavia (1656)", "text": "La battaglia di Varsavia (in polacco \"bitwa pod Warszaw\u0105\") si combatt\u00e9 dal 28 al 30 luglio 1656 presso Varsavia tra le truppe della Confederazione Polacco-Lituana da un lato e la Svezia e il Brandeburgo-Prussia dall'altro. Fu un importante battaglia nella guerra polacco-svedese del 1655-1660, conosciuta come \"Diluvio\" (\"Potop\"), nell'ambito della seconda guerra del nord (\"Druga Wojna P\u00f3\u0142nocna\", 1655-1661).\nLe forze svedesi e prussiane erano comandate dal re di Svezia Carlo X Gustavo e da Federico Guglielmo I di Brandeburgo (detto \"il Grande elettore\") e si componeva di 12.500 uomini di cavalleria e di 6.500 uomini di fanteria (la fanteria era insolitamente ridotta, mentre normalmente costituiva il nerbo dell'esercito svedese).\nLe forze polacco-lituane erano guidate dal re Giovanni II Casimiro di Polonia e comprendevano circa 25.000 uomini dell'esercito regolare, a cui si aggiungevano 2.000 Tartari e 10.000 soldati di leva, per un totale di circa 37.000 effettivi, di cui circa 4.500 erano di fanteria.\nGli svedesi-prussiani erano sbarcati a Danzica e si erano diretti a sud verso Varsavia, mentre l'esercito polacco-lituano aveva passato la Vistola e aspett\u00f2 i nemici in avanzata sulla riva destra del fiume, circa cinque chilometri a nord del sobborgo di Praga.\nSebbene inferiori di numero, gli svedesi-brandeburghesi, sconfissero l'esercito polacco-lituano. Le perdite degli sconfitti furono tuttavia minime e sebbene gli svedesi riuscissero ad impadronirsi della citt\u00e0 di Varsavia, ne furono presto scacciati."}
{"id": "878191", "revid": "697352", "url": "https://it.wikipedia.org/wiki?curid=878191", "title": "Arthur e il popolo dei Minimei", "text": ""}
{"id": "878213", "revid": "767487", "url": "https://it.wikipedia.org/wiki?curid=878213", "title": "Pierre Veyron", "text": "Al giorno d'oggi, Veyron \u00e8 il nome usato dal marchio automobilistico Bugatti per chiamare la sua autovettura pi\u00f9 prestigiosa, la Bugatti EB Veyron 16.4 prodotta fino al 2015 e sostituita dalla Bugatti Chiron \u201ccollega\u201d monegasco di Veyron"}
{"id": "878214", "revid": "140586", "url": "https://it.wikipedia.org/wiki?curid=878214", "title": "Step by step", "text": ""}
{"id": "878216", "revid": "635893", "url": "https://it.wikipedia.org/wiki?curid=878216", "title": "Parco nazionale Rago", "text": "Il parco nazionale Rago \u00e8 un parco nazionale nella contea di Nordland in Norvegia. Rago confina con il parco nazionale Padjelanta che si trova in Svezia. Sommando la superficie di 167\u00a0km\u00b2 del parco con quella del parco confinante, pari a 5.400\u00a0km\u00b2."}
{"id": "878217", "revid": "1573940", "url": "https://it.wikipedia.org/wiki?curid=878217", "title": "Ormyridae", "text": "Gli Ormiridi (Ormyridae ) sono una piccola famiglia di insetti (Hymenoptera Chalcidoidea) comprendente specie parassitoidi.\nGeneralit\u00e0.\nGli Ormiridi sono filogeneticamente e morfologicamente affini ai Torimidi, dai quali si distinguono per alcuni dettagli morfologici come ad esempio il corpo pi\u00f9 tozzo, l'ovopositore breve, i notauli pi\u00f9 superficiali sul mesoscuto, il maggiore sviluppo dell'\"epipygium\".\nDescrizione.\nHanno un corpo tozzo, convesso, fortemente sclerotizzato, non particolarmente sviluppato in lunghezza (1-7 mm). Il colore \u00e8 in genere verde o bluastro, spesso con riflessi metallici.\nIl capo porta antenne brevi, il torace presenta sculture sotto forma di solchi superficiali. Le coxe posteriori sono in genere pi\u00f9 lunghe di quelle anteriori. Le ali sono simili a quelle dei Torimidi, con vena postmarginale e vena stigmale abbozzate e \"uncus\" che tocca il margine anteriore dell'ala.\nL'addome \u00e8 subsessile a causa del peziolo molto breve e il dorso del gastro mostra particolari sculture dei tergiti. L'ovopositore \u00e8 piuttosto breve e in genere non sporge dall'addome. Nell'ultimo urite delle femmine \u00e8 presente uno sclerite allungato, detto \"epipygium\", che sporge fra i cercoidi.\nBiologia.\nGli Ormiridi sono parassitoidi associati a insetti galligeni, principalmente Imenotteri Cinipidi. La letteratura cita anche relazioni di parassitismo con Ditteri galligeni e con forme fitofaghe di Imenotteri Euritomidi. Nelle regioni tropicali sono state identificate specie associate ai Ficus, probabilmente parassitoidi di Imenotteri Agaonidi.\nTassonomia.\nSi tratta di una famiglia piuttosto piccola, collegata filogeneticamente ai Torimidi. In passato gli Ormiridi rientravano, al rango di sottofamiglia, nell'ambito dei Torimidi formando un raggruppamento parafiletico.\nLa famiglia comprende oltre 120 specie ripartite in tre generi:"}
{"id": "878226", "revid": "1573940", "url": "https://it.wikipedia.org/wiki?curid=878226", "title": "Tetracampidae", "text": "I Tetracampidi (\"Tetracampidae\" ) costituiscono una piccola famiglia di insetti (Hymenoptera Chalcidoidea) comprendente specie parassitoidi.\nGeneralit\u00e0.\nI Tetracampidi sono considerati una famiglia intermedia, dal punto di vista morfologico, fra gli Eulofidi e gli Pteromalidi. Dai primi si distinguono per avere i tarsi composti da 5 articoli (tutte le femmine e una parte dei maschi) e, soprattutto, per il numero di antennomeri superiore a 10. Dai secondi si distinguono per lo sperone delle tibie anteriori ridotto e debole, mentre negli Pteromalidi \u00e8 robusto e ricurvo.\nSi riteneva che i Tetracampidi fossero assenti in America, ma Yoshimoto e Boucek hanno segnalato la presenza di specie in Canada fra cui una, \"Dipriocampe diprioni\", introdotta dall'Europa.\nDescrizione.\nI Tetracampidi hanno un corpo generalmente di colore verde metallico, con capo portante antenne di 11-12 articoli, provviste di un anello. Il torace mostra un pronoto a forma di campana, con il margine posteriore che si confonde con il mesoscuto. Il mesoscuto mostra i notauli completi e lo scutello \u00e8 provvisto di 4 setole. Il propodeo \u00e8 provvisto di numerose setole.\nLe tibie delle zampe anteriori hanno uno sperone debole e diritto. I tarsi sono composti da 5 tarsomeri in tutte le femmine, mentre nei maschi sono formati da 4 articoli (Tetracampinae e Baeomorphinae) oppure 5 (in tutti gli altri raggruppamenti). Le ali sono sempre prive di \"speculum\".\nL'addome ha un breve peziolo e mostra un'invaginazione del margine posteriore del primo urite, di conseguenza il gastro mostra un apparente solco profondo che separa gli uriti I e II.\nBiologia.\nNon \u00e8 nota l'etologia di molti Tetracampidi. Le specie conosciute si comportano come parassitoidi di larve di ditteri Agromizidi oppure come endoparassiti di uova di imenotteri Sinfiti (Diprionidae) e di coleotteri Crisomelidi (\"Cassida\").\nSistematica.\nLa famiglia \u00e8 suddivisa in sei sottofamiglie di cui 3 fossili. Nel complesso comprende circa 50 specie appartenenti a 15 generi.\nLa presenza di diverse forme estinte ha finora reso difficile la collocazione filogenetica della famiglia."}
{"id": "878229", "revid": "767487", "url": "https://it.wikipedia.org/wiki?curid=878229", "title": "Synecdoche, New York", "text": "Synecdoche, New York \u00e8 un film del 2008 scritto e diretto da Charlie Kaufman.\nTrama.\nIl protagonista Caden \u00e8 un regista teatrale, con sintomi da ipocondriaco alternati a manifestazioni di patologie reali. La sua vita familiare, lavorativa e nel rapporto con s\u00e9 stesso presenta conflitti e problematiche, che si evolvono e mutano lungo un percorso privo di riferimenti spazio-temporali, durante il quale si sviluppa il suo cambiamento, interno ed esterno. Gli avvenimenti ruotano intorno alla preparazione di un nuovo spettacolo, dalla sceneggiatura originale, allestito a seguito del finanziamento economico guadagnato con la vittoria di un premio. Lo spettacolo stesso si presenta come lo specchio e lo scontro con le proprie realt\u00e0 e i propri vissuti, indagando il ruolo di comparse, protagonisti e sostituti nella farsa come nella vita reale, e rielaborando la sua intera esistenza.\nProduzione.\nIl titolo del film, che \u00e8 stato prodotto anche da Spike Jonze, \u00e8 un gioco di parole fra Schenectady, New York, in cui \u00e8 ambientata la vicenda, e la sineddoche.\nCast.\nIl cast \u00e8 composto, tra gli altri, da Philip Seymour Hoffman nel ruolo del regista, Catherine Keener nel ruolo della sua prima moglie, Michelle Williams nel ruolo della seconda moglie e Samantha Morton nel ruolo dell'amante. A loro si aggiungono nomi come Emily Watson, Hope Davis e Dianne Wiest.\nCatherine Keener \u00e8 particolarmente legata ai lavori di Kaufman e Jonze: recit\u00f2 infatti anche in \"Essere John Malkovich\" e fece un cameo riproponendo il suo ruolo di se stessa mentre girava \"Essere John Malkovich\" nel film \"Il ladro di orchidee\", entrambi diretti da Jonze e sceneggiati da Kaufman. Oltre a prendere parte a \"Synecdoche, New York\" di Kaufman, ha recitato in \"Nel paese delle creature selvagge\", pellicola diretta da Jonze.\nDistribuzione.\nIl film \u00e8 stato presentato in concorso al 61\u00ba Festival di Cannes ed \u00e8 stato distribuito in Italia a partire dal 19 giugno 2014 a cura di BiM Distribuzione.\nIn totale la pellicola ha incassato poco meno di 4,5 milioni di dollari, di cui poco pi\u00f9 di 3 milioni nel Nord America."}
{"id": "878232", "revid": "767487", "url": "https://it.wikipedia.org/wiki?curid=878232", "title": "Innamoramento (album)", "text": "Innamoramento \u00e8 il quinto album studio della cantante francese Myl\u00e8ne Farmer, pubblicato nel 1999 dalla Polydor Records.\nIl disco.\n\"Innamoramento\" \u00e8 il quinto album studio di Myl\u00e8ne Farmer, ed \u00e8 probabilmente il lavoro discografico della cantante pi\u00f9 curato e ricercato della sua carriera.\nAnticipato dal singolo \"L'\u00c2me-Stram-Gram\", una ballata techno il cui testo \u00e8 stato scritto a Milano, l'album esce il 7 aprile del 1999. Troviamo una Myl\u00e8ne donna, lontana dai tempi di \"Libertine\", che continua la sua \"anamorfosi\" proponendo al pubblico un aspetto pi\u00f9 casto ed effimero ed un suono pi\u00f9 studiato ma sicuramente meno orecchiabile dei precedenti. Mentre il disco precedente conteneva sonorit\u00e0 pop rock movimentate, questo album presenta sonorit\u00e0 pi\u00f9 elettroniche e melodie pi\u00f9 intimistiche. I testi girano intorno ad un unico tema: l'amore, in tutte le sue forme, incluse le sofferenze di un amore sfortunato e il passare del tempo e gli effetti di questo sull'amore. Per esplicitare questo sentimento la Farmer viaggia in alcuni Paesi, tra cui Italia ed Irlanda, dove raccoglie i propri pensieri per poi trascriverli nelle sue canzoni. Grande aiuto le sar\u00e0 dato dallo scrittore italiano Francesco Alberoni, il cui libro \"Innamoramento e amore\" dar\u00e0 il titolo all'album e sar\u00e0 il tema dominante nella maggior parte delle tracce.\nL'album, appena uscito, arriva al secondo posto della classifica francese, e rimane vari mesi tra i primi 10 posti della classifica. I successivi singoli (\"Je te rends ton amour\", \"Souviens-toi du jour\", \"Optimistique-moi\", \"Innamoramento\" e \"Dessine-moi un mouton\") entreranno tutti nella topten dei singoli francesi. Cinque tracce dell'album sono scritte e composte interamente da Myl\u00e8ne Farmer (\"Pas le temps de vivre, M\u00e9fie-toi, Optimistique-moi, Serais-tu l\u00e0\" e \"Et si viellir m'\u00e9tait cont\u00e9\") Vender\u00e0 1.300.000 copie, e ricever\u00e0 vari premi, tra cui quello come miglior album dell'anno agli NRJ Music awards del 2000."}
{"id": "878233", "revid": "15756", "url": "https://it.wikipedia.org/wiki?curid=878233", "title": "Sinudyne", "text": "Sinudyne \u00e8 un marchio italiano con il quale dal 1946 al 2006 sono stati prodotti e commercializzati beni di elettronica di consumo dalla SEI Societ\u00e0 Elettronica Italiana S.p.A. di Ozzano dell'Emilia, in provincia di Bologna, e per un breve periodo dopo il 2012, di prodotti della medesima categoria importati e distribuiti dalla Saba Distribuzione Italia S.p.A. di Montecchio Maggiore, in provincia di Vicenza.\nStoria.\nI primi anni di attivit\u00e0 (1946-1958).\nLa ditta \"Radio Sinudyne di Berti &amp; Longhi\" fu fondata a Bologna nel 1946 per iniziativa di due soci, Bruno Berti e Antonio Longhi. Le attivit\u00e0 si svolsero in una piccola officina in via della Ghisiliera 17, e consistevano nella costruzione di radio a valvole, e poco dopo si specializz\u00f2 anche in quella delle radio alimentate a pile.\nNel 1950, furono costruiti i primi apparecchi radio con giradischi e con tecnologia a transistor ed elevata potenza audio. Tre anni pi\u00f9 tardi, nel 1953, furono prodotte le prime autoradio con un'estetica personalizzabile dall'utente, con una gamma di 5 modelli.\nNel 1954, in Italia iniziarono le prime trasmissioni televisive, e in quello stesso anno Sinudyne avvi\u00f2 la produzione dei primi televisori. Due anni pi\u00f9 tardi, nel 1956, furono sviluppati dalla ditta bolognese televisori con telaio modulare e con tecnologia a transistor.\nLa SEI-Sinudyne, l'espansione e la diversificazione (1959-2001).\nNel 1959, sede e attivit\u00e0 di produzione furono spostate in un nuovo stabilimento edificato a Ozzano dell'Emilia, e la societ\u00e0 cambi\u00f2 ragione sociale in \"SEI Societ\u00e0 Elettronica Italiana s.n.c.\", con capitale sociale di 500.000 lire. Nel 1964, SEI-Sinudyne fu la prima azienda italiana a produrre televisori a transistor portatili.\nL'espansione commerciale e produttiva di SEI-Sinudyne portarono alla sua trasformazione in societ\u00e0 per azioni nel 1967, con un capitale sociale di 200 milioni di lire, e all'ampliamento dello stabilimento di Ozzano nel 1968, grazie a un ingente investimento effettuato da un gruppo finanziario straniero che aveva consentito il raddoppio di capitale sociale. Nel 1969, fu avviata la produzione degli apparecchi con il sistema modulare.\nSEI-Sinuyne che agli inizi degli anni settanta contava 450 addetti, ebbe un buon successo a livello nazionale, con una diffusa rete di rivenditori e di assistenza, grazie a prodotti di qualit\u00e0 e \"design\". Pur non essendo appetibile dal punto di vista collezionistico al pari di altri marchi italiani (quali Brionvega), durante il proprio periodo di maggior successo Sinudyne cerc\u00f2 di porre attenzione anche al design, producendo oggetti come i televisori Fauno e Xantos del 1970. L'azienda bolognese fu una delle prime in Italia a mettere in commercio i primi televisori a colori, la cui produzione era stata avviata nel 1975. Cinque anni pi\u00f9 tardi, nel 1980, fu realizzato il primo televisore con sintonia a sintesi di frequenza, in cui fu la prima tra le aziende italiane.\nSEI-Sinudyne fu una delle poche realt\u00e0 italiane dell'elettronica di consumo a uscire indenne dalla grande crisi che invest\u00ec l'industria del settore agli inizi degli anni ottanta, che caus\u00f2 la fine di molte aziende e spinse lo Stato ad intervenire con la costituzione della REL, in soccorso di quelle in difficolt\u00e0. Questo fattore probabilmente fu dovuto alle politiche commerciali adottate dall'azienda, che sdogan\u00f2 l'attivit\u00e0 di importazione e distribuzione di altre marche: nel 1981, nel capitale di SEI-Sinudyne aveva fatto ingresso la francese Thomson-Brandt, e all'attivit\u00e0 di produzione l'azienda affianc\u00f2 quella di commercializzazione dei prodotti a marchio Thomson, Nordmende e SABA. La produzione si concentr\u00f2 unicamente su quella dei televisori, e nel 1983, l'azienda realizz\u00f2, prima in Italia e seconda nel mondo, l'apparecchio con tecnologia digitale. Nel 1989, divenne distributore italiano della ungherese Orion.\nNel 1992, SEI-Sinudyne produsse il primo televisore con schermo 36 pollici \"widescreen\" anticipando tutti i \"competitor\" italiani e molti esteri. Altri importanti prodotti realizzati successivamente dall'azienda bolognese furono: i televisori portatili da 14 a 17 pollici con multi alimentazione 12/24 V e multistandard PAL/S\u00c9CAM (1993); i modelli Genesis e Diapason, dotati di funzione PIP, Dolby Surround e tuner satellitare integrato preprogrammato per ogni paese europeo, che ebbero ottime performance di vendite in Italia e all'estero (1996); il televisore da 6,5 pollici con videoregistratore incorporato (1997); il videoregistratore a doppia piastra, il primo messo in commercio in Italia, ma prodotto da terzi per la SEI-Sinudyne (1998); il televisore con frequenza 100 Hz Ultra Digital Scan, dotato di porta VGA e utilizzabile come monitor per computer (1999).\nNel 2000, SEI-Sinudyne cre\u00f2 in Spagna, assieme alle aziende Ibertel T\u00e9cnica, Look Now e Greenford 2001, la societ\u00e0 Audiotecnic Desarollo S.L., specializzata nella produzione di televisori da 25 a 32 pollici, nell'ex stabilimento Thomson di Taranc\u00f3n, dove da tempo l'azienda faceva produrre apparecchi su commissione. In quello stesso anno furono lanciati i primi televisori CRT a schermo piatto e al plasma con il marchio Sinudyne.\nIl passaggio al Gruppo Merloni: la delocalizzazione e la chiusura (2002-2006).\nNel 2002, i fratelli Guido, Luigi e Gianni Berti, figli del fondatore Bruno, deceduto alla fine degli anni novanta, decisero di mettere in vendita l'azienda, che venne rilevata dalla Fineldo, holding finanziaria della famiglia Merloni, attraverso una sua controllata, la casa editrice Panini di Modena. Poco dopo il passaggio al Gruppo Merloni, SEI-Sinudyne venne posto sotto il controllo della WaterFall, holding con sede in Lussemburgo, controllata dalla stessa Fineldo.\nDurante questo periodo - a testimonianza dell'ingresso di nuovi investitori e del contributo apportato dai nuovi responsabili commerciali, Sacha Fusar ed Enrico Cappelletti - il marchio Sinudyne fu diversificato, venendo per la prima volta utilizzato per commercializzare anche prodotti diversificati: nell'aprile 2003, l'azienda fece ingresso nel settore della telefonia mobile, con tre modelli di cellulari GSM dual band di fascia medio-bassa, e come distributore esclusivo per l'Italia dei cellulari Sendo. Nel suo settore principale, il video, il 2003 fu l'anno del lancio delle ultime vere novit\u00e0 partorite dalla ricerca aziendale: l'offerta a catalogo incluse i primi televisori LCD, raggiungendo modelli da 40 pollici; vennero poi commercializzati i DVD recorder oltre a sistemi home cinema con combinato DVD + VHS integrati anche, per la prima volta nel mercato italiano, in un televisore da 21 pollici. L'azienda ricevette anche una segnalazione all'ADI design per il modello Digiflat disegnato da Lamberto Angelini, e selezionato per il Premio Compasso d'oro 2004.\nNel luglio 2005, venne stipulata una partnership tra SEI e Merloni Progetti per la commercializzazione di piccoli elettrodomestici sul mercato italiano, prodotti in Cina in stabilimenti progettati dalla stessa societ\u00e0 d'ingegneria dei Merloni. In quello stesso periodo viene deciso lo spostamento della produzione di televisori CRT edf LCD in Lituania, con la conseguente messa in mobilit\u00e0 degli 80 dipendenti impiegati in produzione dello stabilimento di Ozzano, destinandolo alle sole attivit\u00e0 di ricerca e sviluppo, progettazione e after service.\nLe vendite, per\u00f2, complice la serrata concorrenza asiatica, portarono gli utili di bilancio ad essere insufficienti alla sopravvivenza dell'azienda edue mesi pi\u00f9 tardi, a settembre, Merloni e Panini cercarono sul mercato internazionale - spingendosi fino alla Bank of China - un socio. Operazione che si riveler\u00e0, al pari delle successive, senza successo. Nel febbraio 2006, Merloni Progetti cre\u00f2 con Joycare una \"joint-venture\" denominata Life Tool Technologies, per la commercializzazione di prodotti per casa a marchio Sinudyne.\nIl 30 aprile 2006, alla chiusura del bilancio relativo al 2005, l'assemblea dei soci della SEI, vot\u00f2 per la messa in liquidazione volontaria della societ\u00e0. A met\u00e0 maggio vennero intavolate - senza successo - trattative per la cessione di un ramo d'azienda, ma nel corso dell'anno si decise per la definitiva chiusura della societ\u00e0 e di ogni produzione italiana e straniera. A ci\u00f2 fece seguito la dismissione degli stabilimenti di Ozzano dell'Emilia, avvenuta il 31 agosto, fermati con la collocazione in mobilit\u00e0 dei 67 lavoratori in organico. Si tratt\u00f2 di una fine formale, poich\u00e9 la produzione italiana era di fatto cessata da tempo, e gi\u00e0 nella seconda met\u00e0 dell'anno precedente ogni assemblaggio era stato delocalizzato all'estero.\nIl marchio dopo la chiusura di SEI.\nSinudyne \u00e8 ricomparsa nel 2012 come marchio di televisori LED e condizionatori importati e distribuiti dalla Saba Distribuzione Italia S.p.A. di Montecchio Maggiore, in provincia di Vicenza, finita poco tempo dopo in liquidazione.\nInformazioni e dati.\nLa SEI Societ\u00e0 Elettronica Italiana con sede e stabilimento ad Ozzano dell'Emilia, in provincia di Bologna, fino al 2005 produceva televisori a marchio Sinudyne.\nNel 2004, aveva realizzato un fatturato di 118,5 milioni di euro a fronte di una perdita dell'esercizio di 5,3 milioni, e al momento della chiusura avvenuta due anni pi\u00f9 tardi, nel 2006, il numero di dipendenti era ridotto da 146 unit\u00e0 ad appena 67.\nL'azienda nel 2003 deteneva una rilevante quota nel mercato nazionale, pari all'8,7%. Nel periodo di maggiore espansione, l'azienda bolognese esport\u00f2 i propri apparecchi anche all'estero, in 30 paesi in Europa, Nord Africa e America meridionale.\nSponsorizzazioni.\nSinudyne \u00e8 stata sponsor della squadra di pallacanestro maschile della Virtus Bologna dal 1973 al 1983, con cui vinse perfino lo scudetto nelle stagioni 1975-76, nel 1978-79 e nel 1979-80.\nNella stagione 1991-92 \u00e8 stata sponsor della squadra di calcio del Bologna Football Club, che militava in Serie B."}
{"id": "878235", "revid": "73843", "url": "https://it.wikipedia.org/wiki?curid=878235", "title": "Rago", "text": ""}
{"id": "878239", "revid": "1573940", "url": "https://it.wikipedia.org/wiki?curid=878239", "title": "Pteromalidae", "text": "Gli Pteromalidi (Pteromalidae ) costituiscono una vasta famiglia di insetti (Hymenoptera Chalcidoidea) comprendente soprattutto specie parassitoidi di altri insetti.\nGeneralit\u00e0.\nLa famiglia \u00e8 uno dei pi\u00f9 vasti ed eterogenei raggruppamenti nell'ambito dei Calcidoidei, con molti elementi morfologici condivisi con membri di altre famiglie e, quindi, non sempre di facile determinazione. Si tratta in effetti di un raggruppamento artificiale, in quanto parafiletico, impostato su elementi esclusivamente morfologici che escludono l'inserimento dei membri in altre famiglie. L'unico elemento morfologico distintivo e comune a tutti gli Pteromalidi \u00e8 rappresentato dai tarsi formati da 5 articoli, carattere non riscontrato in nessun'altra famiglia di Calcidoidi.\nDescrizione.\nIl corpo ha dimensioni estremamente variabili, da minimi di 1 mm a massimi di 5 cm (compreso l'ovopositore, ma nella maggior parte delle specie \u00e8 di 2\u20134\u00a0mm, talvolta compresso in senso dorso-ventrale. Frequentemente ha colori metallici (blu o verde), spesso molto intensi, pi\u00f9 raramente \u00e8 di colore nerastro oppure con macchie gialle.\nIl capo ha antenne di 8-13 articoli compresi 2-3 anelli e spesso reca sculture reticolate o punteggiate. Il torace reca anch'esso sculture, generalmente punteggiate. I notauli sono talvolta completi, ma nella maggior parte dei Pteromalidi sono incompleti. L'addome \u00e8 in genere visibilmente peziolato.\nLe zampe possono avere in alcune specie i femori ingrossati (solo nelle posteriori o anche quelle anteriori) e percorsi ventralmente da una fila di denti. Le tibie sono diritte o meno frequentemente arcuate. Il carattere morfologico pi\u00f9 uniforme nell'intera famiglia \u00e8 il numero di 5 articoli nei tarsi.\nLe ali anteriori sono generalmente ben sviluppate e hanno la vena marginale relativamente lunga. La vena postmarginale e quella stigmale sono anch'esse ben sviluppate in lunghezza, ma in alcune specie possono essere piuttosto brevi.\nBiologia.\nLa famiglia degli Pteromalidi si presenta eterogenea anche in relazione al comportamento biologico. In generale i Pteromalidi sono entomofagi obbligati, in alcuni casi facoltativi e secondariamente fitofagi. Nella maggior parte delle specie le larve degli Pteromalidi si comportano come parassitoidi ectofagi a spese di larve e pupe di altri insetti (Lepidotteri, Coleotteri, Ditteri, Imenotteri, Rincoti, ecc.). Sono attaccati insetti con vari regimi alimentari come xilofagi, fillominatori, carpofagi, galligeni, ecc. Gli ectoparassiti possono essere solitari o gregari.\nI parassitoidi di insetti galligeni possono comportarsi come parassiti facoltativi in quanto possono nutrirsi a spese dell'ospite presente nella galla oppure a spese dei tessuti vegetali della stessa galla. Gli ectoparassiti che si sviluppano a spese di pupe di Ditteri il parassitoide si sviluppa all'interno del pupario dell'ospite.\nNumerose specie sono endoparassiti, altre si comportano come predatori oofagi o, pi\u00f9 raramente, di stadi preimmaginali. Vi sono infine, anche se in numero molto limitato, specie che si comportano come iperparassiti obbligati e attaccano Afelinidi e Braconidi Afidiini che parassitizzano Afidi.\nSistematica e filogenesi.\nLa sistematica interna degli Pteromalidi \u00e8 in corso di revisione in quanto molte delle specie e dei generi descritti in passato sono in realt\u00e0 espressioni dello stesso taxon. La stessa suddivisione in sottofamiglie \u00e8 oggetto di discussioni, soprattutto in relazione al fatto che gli Pteromalidi sono un raggruppamento parafiletico. Il numero di specie ammonterebbe a 3400-3500, con circa 600 generi, ma tali numeri sono ancora oggetto di revisione. Il \"Natural History Museum\" cita le seguenti sottofamiglie:"}
{"id": "878242", "revid": "453768", "url": "https://it.wikipedia.org/wiki?curid=878242", "title": "Schiuma da barba", "text": "La schiuma da barba, o spuma da barba, \u00e8 un prodotto usato per la rasatura con rasoio manuale che si spalma sulla parte da radere e serve a diminuire l'irritazione causata dal rasoio sull'epidermide, a facilitare lo scorrimento della lama, ad ammorbidire la pelle enei prodotti pi\u00f9 elaboratia idratarla. Grazie ai moderni sistemi di impermeabilizzazione, oggi pu\u00f2 essere utilizzata anche col rasoio elettrico."}
{"id": "878252", "revid": "48479", "url": "https://it.wikipedia.org/wiki?curid=878252", "title": "Montagne Wudang", "text": ""}
{"id": "878254", "revid": "48479", "url": "https://it.wikipedia.org/wiki?curid=878254", "title": "Monte Wudang", "text": ""}
{"id": "878255", "revid": "1605525", "url": "https://it.wikipedia.org/wiki?curid=878255", "title": "Il Giallo Mondadori dal 1101 al 1200", "text": ""}
{"id": "878256", "revid": "48479", "url": "https://it.wikipedia.org/wiki?curid=878256", "title": "Wudang", "text": ""}
{"id": "878257", "revid": "399", "url": "https://it.wikipedia.org/wiki?curid=878257", "title": "Carpenteria", "text": "Si definisce carpenteria l'attivit\u00e0 di costruzione o assemblaggio di pi\u00f9 elementi, standardizzati o preparati su misura, per la realizzazione di strutture fisse o mobili, provvisorie o definitive.\nPer estensione si definisce carpenteria anche l'officina o lo stabilimento nel quale l'attivit\u00e0 \u00e8 praticata.\nNormalmente la carpenteria si divide in vari settori, in funzione del tipo di materiale prevalentemente usato:\nCollegamenti esterni.\nCarpenteria leggera e carpenteria pesante su FACS"}
{"id": "878260", "revid": "125730493", "url": "https://it.wikipedia.org/wiki?curid=878260", "title": "Nel paese delle creature selvagge", "text": "Nel paese delle creature selvagge (\"Where the Wild Things Are\") \u00e8 un film del 2009 diretto da Spike Jonze.\nScritto dallo stesso regista insieme allo scrittore Dave Eggers, la pellicola \u00e8 un adattamento cinematografico del libro illustrato di Maurice Sendak \"Nel paese dei mostri selvaggi\". Il film doveva in origine essere distribuito dalla Universal Pictures, ma i disaccordi tra essa e il regista Spike Jonze hanno portato alla nascita del progetto per conto della Warner Bros.\nIl film \u00e8 stato distribuito negli USA il 16 ottobre 2009, dopo un'anteprima svoltasi a New York il 13 ottobre, mentre in Italia a partire dal 30 ottobre dello stesso anno.\nTrama.\nMax \u00e8 un ragazzino dalla fervida fantasia, che vive con una sorella nel pieno della fase adolescenziale e con la madre che spesso preferisce l'eccessiva amorevolezza all'educazione.\nMax si trova in un periodo della sua crescita nel quale un bambino necessita equilibrio e serenit\u00e0 emotiva, cosa che nel suo caso evidentemente manca. Cresciuto senza padre, Max apparentemente non ha amici e nutre perci\u00f2 una forte gelosia nei confronti della sorella che al contrario \u00e8 spesso occupata con i coetanei e trascura il fratellino. Una sera la madre porta a casa un uomo, col quale sembrerebbe avere una relazione. A Max questa situazione causa estrema confusione: non vuole che la madre smetta di interessarsi a lui e si ribella.\nDopo un litigio con la madre, apparentemente solo preoccupata di non far brutta figura con il compagno, Max scappa di casa e corre senza meta per i boschi.\nTrovata una barca, naviga fino a un'isola popolata da strane e grandi creature, tra le quali c'\u00e8 malcontento perch\u00e9 il loro gruppo si sta sfaldando a causa della tristezza e della solitudine.\nMax conquista la fiducia delle creature raccontando di avere poteri formidabili, e viene proclamato Re. Promette loro che riuscir\u00e0 a riportare la serenit\u00e0 in quell'isola, facendo in modo che tutti siano felici e che accada solo quello che loro vogliono che accada.\nSviluppa un rapporto di amicizia con alcune creature, che sono felici ora che hanno un Re cos\u00ec buono e che ha fatto in modo che tutti stiano di nuovo insieme.\nQuello che all'inizio era il \"progetto\" per il loro nuovo regno, per\u00f2, trova degli inconvenienti e ben presto Max si rende conto che governare un regno non \u00e8 un compito facile, e che non ha il \"potere\" di far tutti felici.\nDovr\u00e0 fare i conti con i problemi di ognuno dei suoi sudditi che non sono soltanto grossi pupazzi, ma creature con dei sentimenti propri, spesso in contrasto tra loro.\nPian piano l'armonia di gioia che si era creata svanisce lasciando spazio all'ira e alla tristezza. Max dovr\u00e0 ammettere di non essere veramente un re e infine capire che, come nel gruppo dei mostri l'armonia \u00e8 messa in pericolo dall'egoismo di uno di loro (Carol), cos\u00ec nella sua famiglia i suoi comportamenti infantili ed egocentrici mettono in pericolo la serenit\u00e0 e la gioia di tutti.\nMax si risolve a lasciare l'isola e tornare a casa, facendo in tempo a vedere Carol (inizialmente assente dal gruppo che gli dava affettuosamente l'addio) che riesce ad arrivare giusto in tempo per salutarlo.\nTornato a casa, Max viene perdonato dalla madre, che lo abbraccia, lo coccola e, mentre lui mangia la cena, resta al suo fianco e infine si addormenta.\nProduzione.\nNel corso degli anni, furono molti i cineasti interessati a produrre un adattamento cinematografico del libro. Tuttavia, trasformare un libro per bambini di dieci frasi in un lungometraggio avrebbe significato modificare, o comunque ampliare, la storia di partenza. Il primo tentativo venne fatto con l'animazione, con l'adattamento del 1973 diretto da Gene Deitch, del quale vennero realizzate due versioni: la prima con la narrazione di Allen Swift e una colonna sonora di musica concreta composta dallo stesso Deitch, la seconda, invece, del 1988, con una nuova colonna sonora e narrazione ex novo di Peter Schickele.\nNel 1983, la Walt Disney Pictures inizi\u00f2 a interessarsi delle opere di Sendak ai fini di produrre lungometraggi basati sui suoi libri. A quel tempo la Disney faceva uso della camera multipiano per aggiungere profondit\u00e0 all'animazione. John Lasseter, al contrario, si rese conto che i computer sarebbero potuti essere usati per realizzare sfondi dove l'animazione tradizionale interagiva con quelle computerizzata. Lasseter, insieme a Glen Keane, inizi\u00f2 a lavorare a un test de \"Nel paese dei mostri selvaggi\" per mostrare i personaggi che venivano animati a mano da Keane mentre lui ideava gli sfondi col computer. Questo test di pochi minuti serv\u00ec per dimostrare le capacit\u00e0 del mezzo e per far approvare un intero lungometraggio che utilizzava questa innovazione, basato sul libro di Sendak. Lasseter cambi\u00f2 in seguito idea e opt\u00f2 per \"Le avventure del piccolo tostapane\". Lo studio, tuttavia, rifiut\u00f2 l'idea in quanto interessata alla tecnica solo nel caso in cui gli sfondi al computer avrebbero fatto risparmiare tempo e soldi all'azienda.\nNel 2000 il progetto di un adattamento del libro ricomparve e molti cineasti espressero il loro interesse a realizzarlo. Nonostante l'interessamento di molti produttori verso registi pi\u00f9 commerciali, Sendak appoggi\u00f2 il regista Spike Jonze, in quanto \u00abgiovane, interessato e con una scintilla che nessun altro ha dimostrato di avere\u00bb.\" Il film, all'epoca, sarebbe stato distribuito dalla Universal, che aveva allegato un teaser trailer alle copie cinematografiche de \"Il Grinch\" di Ron Howard, prodotto proprio dalla Universal. Contrasti tra la Universal e Sendak sull'approccio di Jonze alla storia portarono a un accordo che trasferiva i diritti di produzione alla Warner Bros.\nNel 2005, Jonze e il romanziere Dave Eggers completarono una sceneggiatura di 111 pagine, espandendo notevolmente la storia originale e cambiando i nomi dei mostri, ora chiamati Carol, Douglas, KW (KK nella versione italiana), Judith, Ira, Alexander. Nel febbraio 2008, dopo che la data di uscita del film era stata posticipata di un anno, diverse fonti riportarono che la Warner Bros. stava considerando l'idea di rigirare gran parte del film, in quanto troppo spaventoso per i bambini. Il presidente degli studio, Alan F. Horn, rispose che i rifacimenti erano stati accordati con Jonze e che servivano ad ampliare e migliorare il film. Sendak approv\u00f2 il montaggio finale della pellicola, affermando: \u00abNon ho mai visto un film che sembrasse cos\u00ec o facesse provare queste sensazioni. Ed \u00e8 di Spike, non ha paura di se stesso. Mi ha emozionato. Mi ha emozionato molto\u00bb.\nColonna sonora.\nLa colonna sonora \u00e8 di Karen O and the Kids. Le tracce sono:"}
{"id": "878264", "revid": "110157", "url": "https://it.wikipedia.org/wiki?curid=878264", "title": "Chiesa di San Carlo alle Quattro Fontane", "text": "La chiesa di San Carlo alle Quattro Fontane \u00e8 un luogo di culto cattolico di Roma, nel rione Monti, facente parte di un complesso conventuale dei Trinitari. Edificato nel XVII secolo ad opera di Francesco Borromini, \u00e8 considerato uno dei capolavori dell'architettura barocca.\nLa chiesa \u00e8 dedicata a Carlo Borromeo, arcivescovo di Milano, ma \u00e8 soprannominata affettuosamente San Carlino dai romani, per le sue ridotte dimensioni tanto da coprire con la sua area quella di uno solo dei quattro pilastri che sorreggono la cupola della basilica di San Pietro in Vaticano.\nNella chiesa \u00e8 conservata l'urna contenente il corpo della beata Elisabetta Canori Mora.\nStoria.\nLa chiesa, il chiostro ed il convento vennero realizzati tra il 1634 e il 1644 da Francesco Borromini (imparentato con Carlo Maderno, in quanto lo zio materno, Leone Gravo, ne spos\u00f2 la nipote). L'architetto ticinese, giunto a Roma attorno al 1620 dal Canton Ticino, aveva gi\u00e0 collaborato al Baldacchino di San Pietro e al vicino palazzo Barberini. I Trinitari gli commissionarono un nuovo convento con annessa chiesa, dove gi\u00e0 da un secolo c'era una piccola cappella.\nIl complesso fu costruito grazie al finanziamento e sotto il patronato di Francesco Barberini, cardinal nipote di Urbano VIII, il cui palazzo era stato appena realizzato l\u00ec presso dal gi\u00e0 anziano Maderno, in collaborazione appunto con il Borromini.\nIl chiostro, prima parte ad essere stata progettata, venne ideato dal Borromini nel 1635, ma ultimato nel 1644, mentre nello stesso anno si finiva la facciata dell'istituto sull'odierna Via del Quirinale (allora Strada Pia), la chiesa (iniziata nel 1638) ed un primo campanile quadrangolare adiacente. Il prospetto della chiesa sulla via venne progettato e realizzato molto pi\u00f9 tardi, a partire dal 1664; dopo la morte dell'architetto nel 1667, i lavori vennero continuati dal 1670 al 1680 dal nipote Bernardo Borromini sulla scorta dei disegni del maestro. Il campanile venne abbattuto per la sistemazione del corpo convesso della chiesa sull'angolo delle Quattro Fontane e ne venne costruito un altro nel 1670. La decorazione della facciata si protrasse ancora per un decennio, fino alla posa della statua di San Carlo nella nicchia principale nel 1680. \nOggi ci sono rimasti molti progetti originali per la chiesa, che Borromini aveva realizzato per trovare una soluzione che si adattasse a due importanti necessit\u00e0: il costo minore possibile, in quanto i frati non disponevano di molto denaro ed il massimo sfruttamento del poco spazio a disposizione. Grazie al genio dell'architetto, che seppe unire queste qualit\u00e0 ad un risultato elegante ed innovativo, la chiesa e l'intero complesso possono annoverarsi tra massimi prodotti dell'architettura barocca. La chiesa ed il complesso conventuale sono infatti caratterizzati dalle dimensioni sorprendentemente piccole e dall'estrema semplicit\u00e0 dei materiali, conformemente alla regola e alla spiritualit\u00e0 dei frati dell'ordine dei Trinitari, di origine spagnola e all'epoca appena insediati a Roma (nel 1609, guidati dal padre Gabriele dell'Assunta), ma anche alle idee artistiche del Borromini che ai materiali pregiati preferiva materie umili come l'intonaco e lo stucco, da nobilitare con la tecnica.\nDescrizione.\nIl chiostro.\nIl minuscolo chiostro \u00e8 a pianta mistilinea derivata da un ottagono: gli ambienti si suddividono su due ordini di loggiati. Quello inferiore \u00e8 composto da serliane, che diventano convesse agli angoli, mentre quello superiore, ornato da semplici colonne, \u00e8 abbellito da una balaustra, con eleganti pilastrini triangolari dritti e rovesci, realizzata nel 1644. In questo modo, con grande raffinatezza nelle linee, Borromini riesce a dare, come poi nella chiesa, un senso di accoglienza, togliendo la sensazione di oppressione che deriverebbe dalle esigue dimensioni dell'ambiente. Il tema dell'ottagono \u00e8 presente anche nei capitelli del secondo ordine di colonne e nella vera del pozzo che completa la visione del chiostro.\nLa chiesa.\nLa chiesa \u00e8 a pianta mistilinea e le parti corrispondenti ai vertici sull'asse maggiore sono concluse da absidi semicircolari, come una sovrapposizione di una pianta a croce greca allungata e di un'ellisse, costruita geometricamente a partire dalla forma di due triangoli equilateri con la base comune sull'asse trasversale dell'edificio.\nLa cupola.\nLa cupola \u00e8 costruita in laterizio. Un semplice ovale, scavato a nido d'ape da forme svariate: croci, esagoni, ottagoni, illuminato da due finestre poste alla base e dalla lanterna superiore. In quest'opera la diversit\u00e0 delle linee si incontra ancora una volta in un'armonia delle forme. Al centro della decorazione della cupola a lacunari c'\u00e8 una raffigurazione dello Spirito Santo entro il triangolo della Trinit\u00e0.\nCorpo dell'edificio.\nIl raccordo tra la cupola e il corpo dell'edificio \u00e8 realizzato grazie alla presenza di quattro pennacchi che poggiano sulla trabeazione. Il movimento ondulatorio dei muri e il ritmico alternarsi a forme sporgenti e rientranti danno luogo a un palpitante organismo plastico, la cui forma viene sottolineata dall'assenza di sontuose decorazioni. Una particolarit\u00e0 riguarda la presenza ricorrente di elementi riuniti a tre a tre: questo numero ricorda la Trinit\u00e0, cui i Trinitari erano devoti (si notino gli angeli nei pennacchi, le nicchie per pilastri, le file dei cassettoni nelle nicchie sopra gli altari, le decorazioni delle foglie ed i fiori dalle finestre). Le croci dei Trinitari compaiono anche nelle decorazioni della cupola (come i cassettoni stessi).\nLa facciata.\nNella facciata Borromini utilizza due ordini, uno superiore ed uno inferiore. La parte inferiore \u00e8 caratterizzata da una successione di superfici concava - convessa - concava; mentre la superiore presenta tre parti concave di cui la centrale ospita un'edicola convessa. Egli gioca con la concavit\u00e0 e la convessit\u00e0 delle pareti creando una facciata dinamica e piena di movimento, ma anche con le fantasiose decorazioni come la nicchia posta sopra al portale d'ingresso (che ospita la statua di San Carlo Borromeo realizzata da Antonio Raggi tra il 1675 ed il 1680) in cui le colonne sono due cherubini le cui ali vanno ad unirsi e creare una copertura alla statua. La facciata culmina con un medaglione ovale a superficie concava sorretto da angeli in volo, un tempo ospitante l'immagine di San Carlo. Borromini lavorer\u00e0 alla facciata fino all'ultimo dei suoi giorni, ma riuscir\u00e0 a completare solamente la met\u00e0 inferiore. Il motivo stilistico concavo-convesso fu poi applicato dal nipote di Francesco Borromini, Achille Larducci di Sal\u00f2, nella costruzione della Chiesa di San Matteo di Lecce.\nGalleria d'immagini.\nOpere conservate nella chiesa.\nLa chiesa ospita tre quadri sugli altari, unica nota di colore insieme alle dorature delle grate, di cui uno seicentesco e due dell'Ottocento:\nLa cripta.\nLa cripta, ricalcando la stessa pianta della chiesa superiore, ha una volta a otto spicchi impostata su pilastri e due cappelle, una delle quali avrebbe dovuto ospitare, secondo i progetti dello stesso Borromini, la tomba dell'architetto (sepolto poi a San Giovanni dei Fiorentini). Sobria ed austera, questa parte del complesso di San Carlo riprende comunque i canoni linguistici dell'architettura borrominiana.\nContesto urbano.\nLa chiesa ed il convento si affacciano su Via del Quirinale, all'incrocio delle Quattro Fontane: il muro esterno dell'edificio stesso ospita una delle fontane, raffigurante il Tevere. Il complesso si trova quindi in un incrocio molto trafficato di Roma: oltre alla gi\u00e0 nominata via, si trovano anche Via XX Settembre e Via delle Quattro Fontane. Questa rumorosa e caotica situazione pare sparire non appena entrati nella chiesa e nel chiostro, segnando un tranquillo punto di quiete nel centro di Roma.\nLe riproduzioni.\nLa riproduzione a Gubbio.\nNel 1662 il vescovo di Gubbio Alessandro Sperelli benedisse la prima pietra della chiesa della Madonna del Prato, edificio in stile barocco costruito dal capomastro e architetto eugubino Carlo Perugini. La geometria dell'interno ripropone il disegno eseguito da Francesco Borromini per la chiesa di San Carlo alle Quattro Fontane a Roma. Solo la facciata si differenzia dall'illustre modello.\nLa riproduzione a Lugano.\nNel 1999 l'architetto Mario Botta ha progettato un monumento provvisorio per il lungolago di Lugano, in Svizzera, in occasione di una mostra in citt\u00e0 su Borromini, nato proprio nel Canton Ticino. Questo era una rappresentazione lignea della Chiesa di San Carlino, sezionata longitudinalmente, smontata poi definitivamente nel 2003."}
{"id": "878268", "revid": "1543377", "url": "https://it.wikipedia.org/wiki?curid=878268", "title": "Servando", "text": "Biografia.\nVisse una vita austera, interamente dedicata al servizio di Dio. Anche il pontefice San Gregorio lod\u00f2 il venerando abate. Pu\u00f2 vantare il titolo di \"protocenobio\", che edific\u00f2 tra la fine del VI secolo, prima dei monasteri di Subiaco con l'appoggio del Prefetto delle Gallie, Pietro Liberio. In questo monastero alatrense, si portava avanti una vita comunitaria con regole simili alle comunit\u00e0 orientali conosciute proprio da Servando negli anni in cui era in Palestina.\nFu amico di San Benedetto il quale nel 528, dovendo recarsi a Cassino insieme ai discepoli Mauro e Placido, conobbe per la prima volta l'abate Servando, del quale gli era gi\u00e0 nota la fama di santit\u00e0. In occasione di quella visita San Benedetto don\u00f2 all'abate una campanella per ripagare l'ospitalit\u00e0, che ancora oggi \u00e8 conservata presso il monastero delle suore benedettine di Alatri. Nacque da quel giorno un'intensa amicizia tra i due, che spinse in pi\u00f9 di un'occasione l'abate Servando a recarsi in visita presso il cenobio edificato a Montecassino da San Benedetto. Fu proprio durante una di queste visite che i due sarebbero stati testimoni, una notte, della visione di una pioggia di luce sfavillante che accompagnava l'ascesa al cielo di Germano, Vescovo di Capua. Germano, secondo la leggenda, mor\u00ec proprio la sera della visione (30 ottobre 541)."}
{"id": "878272", "revid": "81646", "url": "https://it.wikipedia.org/wiki?curid=878272", "title": "Principio di Huygens", "text": ""}
{"id": "878276", "revid": "15756", "url": "https://it.wikipedia.org/wiki?curid=878276", "title": "Rete europea dei geoparchi", "text": "La Rete europea dei geoparchi (in inglese \"European Geoparks Network\") \u00e8 la sezione europea della Rete mondiale dei geoparchi, una non-profit che aggrega tutti i Geoparchi mondiali UNESCO (\"UNESCO Global Geoparks\").\nCos\u00ec come quella europea esiste una sezione chiamata \"Asia Pacific Geoparks Network\".\nLa rete europea dei geoparchi conta (giugno 2020) 75 geoparchi in 26 stati diversi\nGeoparchi della rete europea.\nNel novembre 2014 facevano parte del \"network\" le seguenti aree protette:"}
{"id": "878281", "revid": "2043251", "url": "https://it.wikipedia.org/wiki?curid=878281", "title": "Leonardo Patrasso", "text": "Biografia.\nReligioso dei Frati Francescani Minori, fu canonico della cattedrale di Alatri e nel 1290 vescovo della medesima citt\u00e0.\nIl suo nome \u00e8 ricordato nell'antico Statuto di Alatri per l'ardua opera pacificatrice che egli svolse tra le famiglie nobili della citt\u00e0 che si contendevano il potere religioso.\nIl 3 gennaio 1295 fu trasferito alla diocesi di Jesi.\nIl 17 giugno 1297 fu nominato vescovo di Aversa e il 20 luglio 1299, infine, arcivescovo di Capua.\nNel 1300 suo nipote Benedetto Caetani, divenuto Papa con il nome di Bonifacio VIII, lo chiam\u00f2 a Roma per farlo cardinale nel concistoro del 2 marzo di quell'anno. Divenne cos\u00ec cardinale vescovo della sede suburbicaria di Albano.\nPartecip\u00f2 al conclave del 1303 che elesse papa il domenicano Niccol\u00f2 Boccassini (papa Benedetto XI) ed a quello del 1304-1305 che elesse papa il cardinale Bertrand de Gut (papa Clemente V).\nFu decano del Sacro Collegio dei Cardinali dal 1309.\nMor\u00ec a Lucca il 7 dicembre 1311 mentre era in viaggio verso Roma assieme ad altri due cardinali per l'incoronazione dell'imperatore Enrico VII. Fu sepolto nella chiesa domenicana di San Romano a Lucca."}
{"id": "878284", "revid": "339392", "url": "https://it.wikipedia.org/wiki?curid=878284", "title": "Rago (parco nazionale)", "text": ""}
{"id": "878288", "revid": "1005847", "url": "https://it.wikipedia.org/wiki?curid=878288", "title": "Sisto Vinciguerra", "text": "Biografia.\nSi laure\u00f2 in Giurisprudenza a Roma, dove esercit\u00f2 l'avvocatura.\nDimostr\u00f2 la sua vasta cultura giuridica pubblicando l'opera \"Declaratorie officiali di vari paragrafi del Regolamento legislativo e giuridico\".\nRepubblicano per eccellenza e patriota insigne, fu deputato all'Assemblea costituente della Repubblica Romana nel 1849 e fu Vice Presidente del \"Circolo Popolare\" di Roma.\nA seguito della restaurazione dello Stato pontificio, si rec\u00f2 in esilio a Genova, dove mor\u00ec il 4 febbraio 1871."}
{"id": "878289", "revid": "767487", "url": "https://it.wikipedia.org/wiki?curid=878289", "title": "Deux plus un", "text": "Deux plus un \u00e8 un cortometraggio del 1991 diretto da Fran\u00e7ois Ozon.\nTrama.\nLa storia si basa sull'incontro tra due giovani omosessuali e un'anziana insegnante di matematica, durante un soggiorno estivo.\nI due omosessuali comprenderanno cos\u00ec il valore delle addizioni nel contesto sociale dei sobborghi degradati di Parigi, dove un \"Due pi\u00f9 uno \u00e8 pi\u00f9 potente di un coltello\".\nIl corto si conclude con la morte improvvisa dell'insegnante, narrata dal regista tramite degli stacchi tra la morte della anziana precettrice e il rapporto sessuale consumato dai due giovani nel contempo."}
{"id": "878294", "revid": "137590", "url": "https://it.wikipedia.org/wiki?curid=878294", "title": "Cellule di guardia", "text": ""}
{"id": "878298", "revid": "288320", "url": "https://it.wikipedia.org/wiki?curid=878298", "title": "Alberto Minnucci", "text": "Biografia.\nFu dirigente dell'Ente Nazionale Orfani Lavoratori di Frosinone (ENAOLI). Minnucci per oltre 30 anni fu puntuale interprete dei bisogni della comunit\u00e0 locale nelle pagine de \"il Messaggero\". Collabor\u00f2 inoltre con \"Avvenire\".\nFu eletto Consigliere Comunale ma quando fu ventilata l'incompatibilit\u00e0 della carica di Amministratore con l'attivit\u00e0 di giornalista, Alberto non ebbe la minima esitazione e si dimise da Consigliere Comunale. Memorabili le sue battaglie contro il potere, testimoniate anche su Opera Aperta di Tarcisio Tarquini. I lettori sapevano di poter trovare nelle sue cronache non solo fatti ma anche vere e proprie frustate di ribellione civile e contro il potere burocratico. \nPer ricordare le sue battaglie nel 1996 \u00e8 stato istituito il \"Premio giornalistico Alberto Minnucci\". Tra i giornalisti che hanno ricevuto il premio vi sono Bruno Vespa, Carmen Lasorella, Lilli Gruber, Enzo Biagi, Giorgio Tosatti. "}
{"id": "878300", "revid": "767487", "url": "https://it.wikipedia.org/wiki?curid=878300", "title": "Luciano (cantante)", "text": "\u00c8 chiamato \"Jah Messenjah\" (the messenger, il messaggero, + Jah) per la sua fortissima fede rasta.\nA seguito del suo contributo alla musica reggae, il 15 ottobre 2007 \u00e8 stato insignito del grado di Ufficiale dell'Ordine di Distinzione, quinto pi\u00f9 alto riconoscimento civico giamaicano."}
{"id": "878308", "revid": "729019", "url": "https://it.wikipedia.org/wiki?curid=878308", "title": "Sindrome di Gilbert", "text": "La sindrome di Gilbert (), descritta per la prima volta nel 1901 dal gastroenterologo francese Augustin Nicolas Gilbert e colleghi, \u00e8 una patologia benigna del fegato che si manifesta con iperbilirubinemia, spesso a partire dal secondo decennio di vita. Ne \u00e8 affetto circa il 7-8% della popolazione adulta ed \u00e8 a carattere ereditario, trasmessa con modalit\u00e0 sia autosomico recessiva che dominante.\nEziologia.\nNella sindrome di Gilbert l'iperbilirubinemia \u00e8 causata da una ridotta attivit\u00e0 della glucuronosiltransferasi (UGT), fondamentale per la coniugazione della bilirubina, che diviene cos\u00ec idrosolubile rendendo possibile l'escrezione biliare. \nNei pazienti affetti da sindrome di Gilbert la bilirubina non viene adeguatamente escreta e la sua concentrazione ematica aumenta.\nIn questa malattia \u00e8 presente un deficit parziale dell'attivit\u00e0 dell'enzima UDP-glucoronil transferasi, in particolare della isoforma UGT1A1. L'entit\u00e0 di tale deficit, compreso tra il 20 e il 70% del valore normale, determina la diversa espressione clinica e gravit\u00e0 sintomatologica (ittero) della malattia.\nCi\u00f2 comporta livelli di bilirubina generalmente di poco sopra la norma che possono aumentare momentaneamente in condizioni quali: digiuno, semidigiuno, ingestione di alcol, stress, febbre, infezioni, aumento dell'attivit\u00e0 fisica. Se la quantit\u00e0 di bilirubina \u00e8 elevata (maggiore di 2.5 mg/dl), si pu\u00f2 manifestare l'ittero (colorazione gialla) della pelle e delle sclere (la parte bianca degli occhi).\nNel paziente con sindrome di Gilbert anche la produzione di insulina \u00e8 leggermente superiore alla norma e non costante nell'arco della giornata. Ci\u00f2 pu\u00f2 determinare una carenza di nutrimento alle cellule nervose, contribuendo cos\u00ec a una depressione del tono neuro-umorale.\nManifestazioni cliniche.\nUn terzo dei pazienti affetti dalla sindrome \u00e8 completamente asintomatico, mentre i rimanenti due terzi accusano disturbi aspecifici quali dolori addominali, affaticabilit\u00e0, cefalee e malessere. Nel periodo manifestante della sindrome, possono verificarsi momenti di depressione o semplice debolezza.\nDiagnosi.\nIn genere si pu\u00f2 parlare di sindrome di Gilbert quando si \u00e8 in presenza di un aumento sostanziale della \"bilirubina indiretta\" (valori normali inferiori a 1 mg/100 ml) e di un lieve o inesistente aumento della \"bilirubina diretta\" (valori normali inferiori a 0,5 mg/100 ml). Gli esami si effettuano a digiuno.\nImportante \u00e8 la diagnosi differenziale in caso di ittero o subittero con altre malattie epatiche che si manifestano con iperbilirubinemia. Ci\u00f2 \u00e8 possibile con semplici esami di laboratorio in quanto la sindrome di Gilbert non comporta danni funzionali al fegato, che quindi non presenter\u00e0 ALT, AST, GGT alterati, la sintesi proteica epatica (valutabile mediante PT, PTT, albuminemia, protidemia...) sar\u00e0 nella norma, e l'emocromo non presenter\u00e0 eritrocitopenia (da possibile emolisi).\nUn metodo economico per diagnosticare il Gilbert consiste nel test del digiuno. Se dopo una giornata di ridotto apporto calorico la bilirubina sale mentre tutti gli altri parametri restano nei range di riferimento, \u00e8 suggestivo di Gilbert. Sono comunque disponibili test genetici per fare diagnosi molecolare di Gilbert.\nLa trasmissione \u00e8 autosomica recessiva quindi parenti affetti possono orientare la diagnosi.\nTrattamento.\nNon esiste alcun tipo di terapia in quanto si tratta di un'alterazione benigna che solo in basse percentuali pu\u00f2 influire sulla vita dei soggetti. Nonostante questo \u00e8 da segnalare che la somministrazione di barbiturici pu\u00f2 attenuare la sintomatologia itterica, aumentando l'attivit\u00e0 dell'UDP glucoronil transferasi. Tuttavia, la sindrome di Gilbert riduce la capacit\u00e0 del fegato di detossificare determinati farmaci. Per esempio, la sindrome di Gilbert \u00e8 associata a forte diarrea e neutropenia in pazienti che assumono irinotecano, che viene metabolizzato da UGT1A1 (Glucuronosiltransferasi). Questa alterata capacit\u00e0 di detossificazione diviene inoltre di primaria importanza qualora il paziente debba sottoporsi a chemioterapia."}
{"id": "878310", "revid": "1494169", "url": "https://it.wikipedia.org/wiki?curid=878310", "title": "Cipa", "text": ""}
{"id": "878311", "revid": "69794", "url": "https://it.wikipedia.org/wiki?curid=878311", "title": "Stefania Passaro", "text": "Carriera.\nNel ruolo di centro ha giocato fra il 1978 e il 1995 in Serie A (Comense e Vicenza), militando anche in Nazionale italiana. \nInizia a giocare a pallacanestro nel 1975, all'et\u00e0 di 12 anni, nella squadra del Basket Rapallo (serie B). A 15 anni, nel 1979, esordisce da titolare in Serie A (Don Bosco Perugia) e nella Nazionale femminile Under 16, con la quale, nell'estate del 1980, vincer\u00e0 la medaglia d'argento ai Campionati Europei di categoria in Ungheria.\nA 16 anni, debutta con la Nazionale senior allenata da Bruno Arrigoni ai Campionati Europei 1980. Da allora giocher\u00e0 ininterrottamente in Nazionale e nel campionato di serie A fino al 1995.\nNel suo palmar\u00e8s 10 scudetti, 6 Coppe dei Campioni, 5 Coppe Italia, 178 partite con la maglia azzurra, la partecipazione a 6 Campionati Europei (1980, 1983, 1985, 1987, 1989 e 1993), un Campionato Mondiale (1990), 3 Tornei di qualificazione ai Giochi Olimpici e una partecipazione ai Giochi olimpici (XXV Olimpiade, Barcellona, 1992).\nAlta 193 centimetri, . Dotata di agilit\u00e0 e di una buona \u201cmano\u201d anche da dietro la linea dei tre punti, era molto precisa ai tiri liberi.\nCuriosit\u00e0.\nNel 1992, presso il Teatro Parioli di Roma, \u00e8 stata ospite del Talk show di Canale 5 il \"Maurizio Costanzo Show\" in due occasioni. \nFa parte della World Olympians Association (WOA), l'Associazione internazionale che riunisce gli olimpionici di tutto il mondo allo scopo di promuovere e rafforzare gli ideali del Movimento Olimpico. Con la Associazione Nazionale Atleti Olimpici e Azzurri d'Italia (ANAOAI), svolge attivit\u00e0 di promozione dello sport, con particolare attenzione allo sport disabili e dello sport femminile.\nDal 1997 svolge la professione di consulente finanziario. Dal 1995 \u00e8 iscritta all'albo dei giornalisti pubblicisti e collabora con quotidiani e riviste su argomenti di carattere sportivo e culturale."}
{"id": "878315", "revid": "1305772", "url": "https://it.wikipedia.org/wiki?curid=878315", "title": "Nuoto ai Giochi della V Olimpiade", "text": "Le gare di Nuoto ai Giochi della V Olimpiade si svolsero dal 6 al 15 luglio nella baia di Djurg\u00e5rdsbrunnviken, nell'area centrale di Stoccolma. Gli eventi disputati furono 9, di cui sette maschili e due femminili.\nFu l'edizione in cui le donne fecero il loro debutto olimpico nel nuoto. La decisione di aprire alle competizioni femminili venne presa dal CIO, con votazione unanime, nel corso della sua undicesima sessione, tenutasi a Lussemburgo nel 1910.\nLa miglior nazione fu la Germania, vincitrice di 7 medaglie, di cui 2 ori, tre argenti e 3 bronzi.\nNazioni e partecipanti.\nGli atleti partecipanti furono 120, 97 uomini e 23 donne, provenienti da 17 nazioni."}
{"id": "878317", "revid": "965226", "url": "https://it.wikipedia.org/wiki?curid=878317", "title": "Luigi Di Bartolomeo", "text": "Biografia.\nHa ricoperto numerosi incarichi politici in Molise. \u00c8 stato assessore comunale, regionale, presidente del consiglio provinciale e dal 1992 al 1994 ha ricoperto l'incarico di presidente della regione Molise, e per un breve periodo anche presidente della Conferenza delle regioni e delle province autonome.\nNel 2002 si candida per l'UDEUR alla presidenza della provincia di Campobasso, per poi essere eletto alla guida del consiglio provinciale. Nel 2006 \u00e8 diventato senatore, subentrato in sostituzione di Michele Iorio. \u00c8 stato membro della 13\u00aa Commissione permanente (Territorio, ambiente, beni ambientali).\nDopo una breve esperienza nel Movimento per le Autonomie, aderisce al Popolo della Libert\u00e0.\nIl 7 giugno 2009 diventa il nuovo sindaco del capoluogo di regione, vincendo al primo turno.\nNelle elezioni amministrative del 25 maggio 2014, si \u00e8 candidato di nuovo a Sindaco di Campobasso sostenuto esclusivamente da Forza Italia mentre il resto del centrodestra sostiene una esperienza civica trasversale che appoggia l'ex Assessore regionale della Giunta Iorio Michele Scasserra. Con il 9,38% si piazza quarto tra i cinque candidati alla corsa come sindaco di Campobasso, vinta gi\u00e0 al primo turno dal candidato di centrosinistra Antonio Battista. Nonostante questo, riesce comunque ad entrare nel consiglio comunale. Alla fine della legislatura lascia la politica e si ritira a vita privata.\nMuore all'alba del 18 febbraio 2022 presso l'ospedale Cardarelli di Campobasso all'et\u00e0 di 79 anni."}
{"id": "878318", "revid": "287204", "url": "https://it.wikipedia.org/wiki?curid=878318", "title": "Henning von Holtzendorff", "text": "Carriera.\nNacque da una famiglia prussiana di antica nobilt\u00e0. Entr\u00f2 in giovane et\u00e0 nella neocostituita\n\"Kaiserliche Marine\". Dal 1909 al 1913 comand\u00f2 la \"Hochseeflotte\".\nA causa di dissapori con Alfred von Tirpitz e Guglielmo II riguardo alla politica della corsa agli armamenti lasci\u00f2 la flotta e nel 1913 si ritir\u00f2, pi\u00f9 o meno volontariamente, a vita privata.\nPrima guerra mondiale.\nNel settembre 1915 Holtzendorff rientr\u00f2 in servizio, per essere in seguito, nel 1917, promosso Grandammiraglio.\nFin dall'inizio della Prima guerra mondiale fu posto a capo dell'ufficio del personale della Marina.\nIn questa veste nel dicembre 1916 sottopose al \"kaiser\" Guglielmo II un memorandum\nin cui consigliava l'adozione della guerra sottomarina indiscriminata contro le potenze alleate: tale metodo di guerra avrebbe costretto a mettere sulla difensiva i britannici entro cinque mesi, ed entro otto li avrebbe demoralizzati. A quel punto si sarebbe probabilmente verificata l'entrata in guerra degli Stati Uniti a fianco dell'alleato europeo, ma secondo Holtzendorff la guerra sottomarina avrebbe provocato il collasso della Gran Bretagna, principale potenza dell'Intesa, prima che gli statunitensi potessero far valere il proprio peso in Europa.\nLa guerra sottomarina totale ebbe inizio da parte tedesca il 1\u00ba febbraio 1917. Il successo desiderato non venne, gli Stati Uniti entrarono comunque in guerra, e la Gran Bretagna non venne indebolita in maniera cruciale.\nCi\u00f2 condusse alla sostituzione di Holtzendorff nell'agosto 1918 con la nomina di Reinhard Scheer\ncome \"Oberkommandieren\" della Marina.\nDopo la fine della guerra Holtzendorff si ritir\u00f2 a vita privata sino alla morte, il 7 giugno 1919."}
{"id": "878326", "revid": "1573940", "url": "https://it.wikipedia.org/wiki?curid=878326", "title": "Rotoitidae", "text": "Rotoitidae , \u00e8 una piccola famiglia di insetti (Hymenoptera Chalcidoidea) comprendente due sole specie viventi, rare e di recente determinazione.\nLe due specie, \"Rotoita basalis\" , e \"Chiloe micropteron\" , sono state scoperte rispettivamente in Nuova Zelanda e in Cile. Per quanto riguarda la specie cilena sono noti solo i caratteri della femmina.\nLa loro biologia \u00e8 ancora sconosciuta. Si tratta probabilmente dei Calcidoidi pi\u00f9 primitivi, secondo i ricercatori affini filogeneticamente ai Mymaridae. Le venature alari mostrano caratteri primitivi. \nI caratteri morfologici pi\u00f9 importanti comuni alle due specie consistono nella struttura delle antenne delle femmine, composte da 14 articoli, con clava e funicolo entrambi suddivisi in sei articoli. Un carattere singolare (nell'ambito dei Calcidoidi) presente in \"Rotoita basalis\" consiste nella presenza di una vena trasversale nel tratto prossimale dell'ala anteriore. La femmina di \"Chiloe micropteron\" ha invece le ali ridotte a semplici setole, da cui il nome attribuito alla specie."}
{"id": "878330", "revid": "1566286", "url": "https://it.wikipedia.org/wiki?curid=878330", "title": "\u010culpan Nailevna Chamatova", "text": "Biografia.\nNata da ingegneri di origini tatare, per qualche tempo studia matematica e scienze economiche all'universit\u00e0 statale di Kazan', poi entra all'accademia di teatro locale, esperienza che sar\u00e0 il suo punto di partenza per gli studi drammatici, proseguiti in seguito all'alta scuola di teatro statale di Mosca (GITIS), dove nel 1998 conclude gli studi sotto la direzione di Aleksej Borodin.\nInizia la sua carriera di attrice interpretando svariati ruoli in alcuni teatri di Mosca. La sua prima recitazione in un film \u00e8 del 1997, nel film russo \"Vremja Tancora\". Entra in contatto con l'ambiente cinematografico tedesco attraverso un ruolo nel film \"Luna Papa\", nel quale recita con Moritz Bleibtreu. Dopo aver recitato nel film tedesco \"Tuvalu\", lavora spesso per il cinema e la televisione tedesca. Per la sua interpretazione in entrambi i film \u00e8 stata premiata da diversi festival internazionali. Il film pi\u00f9 noto in cui ha recitato \u00e8, ad oggi, \"Good Bye, Lenin!\", dove interpreta l'infermiera Lara, ragazza del protagonista Alexander (interpretato dall'attore ispano-tedesco Daniel Br\u00fchl). Nel 2006 \u00e8 stata membro della giuria della 63\u00aa Mostra internazionale d'arte cinematografica di Venezia.\nLa sua professione principale rimane quella di attrice teatrale, in particolare presso il teatro Sovremennik di Mosca.\nVita privata.\n\u010culpan Chamatova \u00e8 stata sposata dal 1995 al 2002 con l'attore russo Ivan Volkov. Nel 2009 ha sposato l'attore russo Aleksandr Shein. L'attrice ha tre, figlie di cui una adottata. Il suo nome in tataro significa \"stella del mattino\"."}
{"id": "878331", "revid": "1318658", "url": "https://it.wikipedia.org/wiki?curid=878331", "title": "Determinante di Slater", "text": "Il determinante di Slater, dal fisico e chimico teorico John C. Slater, \u00e8 un'espressione matematica utilizzata per calcolare la funzione d'onda di sistemi multi-fermioni soddisfacendo il principio di esclusione di Pauli. Esso nasce dalla necessit\u00e0 di descrivere la funzione d'onda per un sistema polielettronico. La funzione d'onda associata ad un singolo elettrone, e che tiene conto del momento angolare di spin, \u00e8 definita spin-orbitale.\nLimite dell'approssimazione di Hartree.\nUtilizzando l\"'approssimazione orbitalica\", introdotta da Hartree, la funzione d'onda associata ad un sistema di N elettroni viene considerata eguale al prodotto delle singole funzioni d'onda associate ai singoli elettroni; il che significa trascurare l'effetto delle singole interazioni tra gli stessi elettroni. In termini matematici ci\u00f2 si traduce nell'espressione\ndove formula_2 indica che il j-esimo elettrone si trova nell'i-esimo stato e il prodotto \u00e8 noto come prodotto di Hartree. Questa funzione composta, per\u00f2, non essendo antisimmetrica non soddisfa il principio di esclusione di Pauli. La condizione di antisimmetria \u00e8 che la funzione d'onda cambi segno per lo scambio di una qualsiasi coppia di elettroni:\nper ogni coppia di indici \"i\" e \"j\".\nIl determinante di Slater.\nSlater super\u00f2 il limite del metodo di Hartree utilizzando una combinazione lineare di tutti i possibili prodotti di Hartree. Nel caso pi\u00f9 semplice, costituito da un sistema di due elettroni, ci\u00f2 si traduce nell'espressione matematica\ndove 1/\u221a2 \u00e8 un fattore di normalizzazione.\nEstendendo il concetto a un sistema composto da N elettroni si ottiene il determinante di Slater, definito dalla forma generale\nRisulta evidente come il determinante di Slater rispetti il principio di esclusione di Pauli, assumendo valore uguale zero nel caso in cui due elettroni differenti si trovino nello stesso stato. Anche la condizione di antisimmetria della funzione d'onda totale viene rispettata perch\u00e9 lo scambio di due elettroni equivale allo scambio di due colonne nel determinante. Un singolo determinante di Slater viene sfruttato nel metodo di Hartree-Fock. In teorie post-Hartree-Fock pi\u00f9 accurate, come l'interazione di configurazione (CI) e il metodo MCSCF, \u00e8 necessario ricorrere a una combinazione lineare di determinanti di Slater.\nLimite.\nIl determinante di Slater, tuttavia, ha il grosso limite intrinseco di sostituire alla correlazione dei moti elettronici, dovuta alla mutua repulsione coulombiana, una correlazione di spin, tale per cui risulta correlato solo il moto di elettroni aventi spin parallelo. La probabilit\u00e0 di trovare due elettroni con spin antiparallelo in un punto dello spazio risulta in tal modo uguale al prodotto delle probabilit\u00e0 dei singoli elettroni di trovarsi in quel punto (probabilit\u00e0 di due eventi indipendenti), giungendo dunque alla situazione paradossale di ottenere una probabilit\u00e0 non nulla di trovare i due elettroni con spin antiparallelo nel medesimo punto dello spazio."}
{"id": "878337", "revid": "123953169", "url": "https://it.wikipedia.org/wiki?curid=878337", "title": "Ippodromo del Savio", "text": "L'ippodromo del Savio di Cesena o ippodromo Cesena trotto o pi\u00f9 semplicemente ippodromo di Cesena si trova a Cesena (FC), ed \u00e8 gestito, unitamente all'Ippodromo dell'Arcoveggio di Bologna, da HippoGroup Cesenate S.p.A.\nLa struttura si trova nelle vicinanze dell'omonimo fiume che bagna la citt\u00e0 romagnola, nella zona Nord-Occidentale della stessa. Vi si disputano esclusivamente corse di trotto; \u00e8 attivo solo nella stagione estiva, anche tenendo conto della grande presenza turistica nella vicina la vicina riviera romagnola, nel periodo compreso tra l'ultima settimana di giugno e la prima di settembre. Si tengono settimanalmente tre convegni di corse, in ognuno dei quali sono previste, in genere, otto corse.\nCaratteristiche.\nLa pista da corsa \u00e8 lunga 800 metri ad un metro dalla corda interna. La larghezza \u00e8 di 22 metri nella dirittura d\u2019arrivo e di 20 metri nella dirittura opposta, con un minimo di 18 metri all\u2019apice delle curve. \nIl fondo pista \u00e8 composto di vari strati: \nNella dirittura la pendenza \u00e8 del 5%., nelle curve dell\u201911,50%.\n\u00c8 presente anche una pista di allenamento lunga 700 metri ad 1 metro dalla corda interna, all'interno della stessa area della pista da corsa.\nNelle scuderie sono presenti 390 box, 60 sellerie, 5 magazzini, 2 mascalcie, una letamaia, ambulatorio veterinario, box di isolamento. \nSono presenti poi alloggi e servizi per il personale, mensa, ristorante, bar.\nAl suo interno sono ubicati tre ristoranti, oltre ad un parco giochi per bambini e una \"Sala Bingo\". Attigui il Circolo ippico cesenate di l'equitazione ed il Club ippodromo, centro sportivo polivalente (piscina, tennis, calcetto, palestra).\nL\u2019ippodromo pu\u00f2 contenere 10000 persone di cui 3000 in tribuna coperta. \nCorse principali e Grandi Premi.\nTra le altre, le corse di maggior richiamo sono il Gran Premio Citt\u00e0 di Cesena, il Gran Premio Riccardo Grassi, il SuperFrustino Tomaso Grassi Award, il Gran Premio Avv. Augusto Calzolari e il Campionato europeo di trotto."}
{"id": "878354", "revid": "124995663", "url": "https://it.wikipedia.org/wiki?curid=878354", "title": "Bernardo Tasso", "text": "Biografia.\nNacque da Gabriele di Giovanni e Caterina de' Tassi del Cornello, discendenti da due branche della stessa nobile famiglia, ed ebbe come primo precettore Giovan Battista Pio.\nA sei anni perse il padre e fu accolto dallo zio Luigi, vescovo di Recanati, che provvide alla sua educazione, fino al 3 settembre 1520, quando fu assassinato nella sua villa di Redona, presso Bergamo. Intorno al 1524-1525 Bernardo entr\u00f2 al servizio del conte Guido Rangone, come segretario, poi negli ultimi mesi del 1528 pass\u00f2 al servizio di Renata di Francia duchessa di Ferrara e dal 1532, del principe di Salerno Ferrante Sanseverino, frequentando le pi\u00f9 illustri famiglie napoletane. Sposatosi con Porzia de' Rossi nel 1537 ebbe una figlia, Cornelia, e nel 1544 il futuro grande poeta, Torquato.\nFu in Francia e nelle Fiandre per conto del principe Sanseverino, che accompagn\u00f2 in Germania alla corte di Carlo V dopo il contrasto con il vicer\u00e9 don Pedro de Toledo, che aveva introdotto nello Stato napoletano l'Inquisizione. Il Sanseverino fu dichiarato ribelle ed esiliato, e anche Bernardo sub\u00ec l'esilio e la confisca dei beni e dovette emigrare a Venezia, a Ferrara e poi Roma dove fu raggiunto dal figlio Torquato nel 1554.\nNel 1556 mor\u00ec la moglie Porzia e Bernardo sospett\u00f2 che fosse stata avvelenata dal fratello per impossessarsi delle sue propriet\u00e0. I beni di Porzia non furono ereditati da Torquato e la sorella Cornelia dovette accontentarsi di un matrimonio al di sotto del suo rango.\nBernardo serv\u00ec diversi gentiluomini, tra i quali il duca urbinate Guidobaldo II, alla cui corte fu educato Torquato, poi soggiorn\u00f2 a Pesaro e ancora a Venezia dove, nel 1560, diede alle stampe le sue \"Rime\" e il poema \"Amadigi\". In occasione del servizio prestato dal 1563 alla corte del duca di Mantova, Guglielmo Gonzaga, viaggi\u00f2 a Roma e in Francia e fu nominato, nel 1569, governatore di Ostiglia, cittadina nella quale mor\u00ec quello stesso anno. \u00c8 sepolto nella chiesa ferrarese di San Paolo.\nLa sua figura verr\u00e0 rievocata nella celebre \"Canzone al Metauro\" di Torquato, composta nel 1578 e rimasta incompiuta:\nOpere.\nIspirandosi al poeta greco Museo e a Ovidio compose due poemetti basati sui miti di Ero e Leandro e di Piramo e Tisbe. Le \"Rime\" comprendono canzoni, odi, sonetti, egloghe e si ricollegano - per metrica e contenuti - ad una nuova concezione del classicismo diversa da quella allora vigente, ossia il petrarchismo di Pietro Bembo. Tasso dichiara, nella prefazione, il proprio debito nei confronti del controverso poeta Antonio Brocardo, senza il quale non avrebbe avuto neppure il coraggio di pubblicare componimenti cos\u00ec vicini alla classicit\u00e0 greco-romana.\nL'opera maggiore, \"Amadigi\", in 100 canti, ispirata alle avventure del romanzo cavalleresco spagnolo \"Amadigi di Gaula\", fu composta prima in endecasillabi sciolti e poi in ottave, secondo il gusto impostosi con il Boiardo e l'Ariosto. L'opera ebbe inizialmente successo di pubblico e ristampe nel corso del suo secolo, insieme per\u00f2 alle critiche dell'Accademia della Crusca e alle risposte in difesa di Torquato. Tuttavia lo scarso interesse dell'argomento, l'infelicit\u00e0 stilistica e la mole sproporzionata resero pesante la lettura del testo e ne decretarono l'insuccesso nel lungo periodo.\nBernardo Tasso scrisse anche un incompiuto \"Floridante\", che riprendeva un episodio dell\"Amadigi\", e fu completato e pubblicato postumo da Torquato nel 1587. Restano di lui anche un \"Ragionamento della poesia\", del 1562, in cui esprime le proprie convinzioni poetiche gi\u00e0 indicate in un discorso tenuto nel 1560 nell'Accademia veneziana della Fama e l\"Epistolario\", a lungo considerato un modello di prosa letteraria.\nPrime edizioni.\n\"L'Amadigi del s. Bernardo Tasso. A l'invittissimo, e catolico re Filippo\", In Vinegia, appresso Gabriel Giolito de' Ferrari, 1560\n\"Rime di messer Bernardo Tasso divise in cinque libri nuovamente stampate. Con la sua tavola per ordine di alfabeto\", In Vinegia, appresso Gabriel Giolito de' Ferrari, et fratelli, 1560\n\"Prima parte delle lettere di m. Bernardo Tasso alle quali nuovamente si sono aggiunti gli argomenti per ciascuna lettera: di nuovo ristampata. Con la tavola nel fine\", In Vinegia, appresso Gabriel Giolito De' Ferrari, 1562\n\"Delle lettere di m. Bernardo Tasso secondo volume\", In Vinegia, appresso Gabriel Giolito de' Ferrari, 1560\n\"Il Floridante del sig. Bernardo Tasso, al serenissimo sig. il signor Guglielmo Gonzaga duca di Mantova, etc. con gli argumenti \u00e0 ciascun canto del signor Antonio Costantini\", In Bologna, per Alessandro Benacci, 1587"}
{"id": "878362", "revid": "767487", "url": "https://it.wikipedia.org/wiki?curid=878362", "title": "Malice (gruppo musicale)", "text": "I Malice sono un gruppo heavy metal statunitense di Los Angeles, California nel 1980.\nNati sulle scie stilistiche dei Judas Priest, i cinque ottennero una certa notoriet\u00e0 attorno all'area di Los Angeles per le loro incendiarie esibizioni live. Non erano solo le sonorit\u00e0 ad assomigliare a quelle dei Priest, ma anche la voce del frontman James Neal, praticante buddista, molto simile a quella di Rob Halford. Ci\u00f2 li porter\u00e0 ad essere considerati come tra i gruppi che pi\u00f9 si ispirarono al leggendario gruppo britannico e ad essere definiti come la loro risposta statunitense.\nBiografia.\nI Malice si formarono a Los Angeles nel 1980 da un'idea del bassista Mark Behn proveniente da Portland, Oregon. Behn aveva suonanto in precedenza nella band Fire Eye, ma anche in un altro gruppo locale chiamato Kharma, dove all'epoca militava anche il batterista Pete Holmes, poi noto per essere membro dei Black 'N Blue. Il chitarrista Mick Zane aveva iniziato la carriera nel 1978 nella band Rude Awekening, fronteggiata da Matt McCourt, quest'ultimo successivamente membro dei Wild Dogs. Zane e McCourt, assieme a Jeff Horton dei Wild Dogs e lo stesso Pete Holmes dei Black 'N Blue, fonderanno la band DMZ nel 1981. Il chitarrista Jay Reynolds faceva parte dello stesso circolo di musicisti, e casualmente era membro delle punk rock band fondate da Matt McCourt, \"The Violators\" e \"The Ravers\" nel 1979.\nFu proprio Reynolds che raggrupper\u00e0 i musicisti che in futuro faranno parte dei Malice. Tornato a Portland dopo un periodo alle Hawaii, dove aveva suonato con diverse band, il chitarrista fond\u00f2 i The Ravers. Quando la band si sciolse, Reynolds assembl\u00f2 quella che sar\u00e0 la prima formazione dei Malice, che era composta da James Neal, Matt McCourt, Deen Castronovo (all'epoca nei Wild Dogs) alla batteria, e l'allora sedicenne Kip Doran alla chitarra.\nLa prima apparizione della band avvenne sulla compilation \"Metal Massacre vol.1\" edita dalla Metal Blade Records nel 1983, nella quale parteciparono con le tracce \"\"Captive of Light\" e \"Kick You Down\"\". In quell'occasione i Malice non erano ancora una band a tutti gli effetti, ma si erano riuniti solo per registrare qualche traccia. I cinque decisero di fondare un progetto a tutti gli effetti solo dopo le sessioni. Con l'introduzione del bassista Mark Behn ed il batterista Peter Laufmann, il gruppo ormai consolidato si spost\u00f2 a Los Angeles. La popolarit\u00e0 dei Malice vol\u00f2 presto oltre oceano, dove il mensile olandese \"Aardschok\" dedic\u00f2 la copertina ed un articolo agli statunitensi appena dopo due mesi dalla nascita. Il primo concerto della band avvenne nel novembre 1982 al locale Troubadour di Los Angeles da spalla ai Metallica e Pandemonium. Un cambiamento di formazione vedeva l'introduzione del nuovo batterista Cliff Carruthers, proveniente dalle band Snow (band nella quale militavano anche Carlos Cavazo poi nei Quiet Riot, ed il fratello Tony poi negli Hurricane) e Assassin. Il quintetto pubblic\u00f2 una demo prodotta dal noto Michael Wagener che mise in mostra le potenzialit\u00e0 del quintetto. I Malice si ritrovarono quindi nel bel mezzo di una guerra tra etichette, che venne infine vinta dalla Atlantic Records. La major firm\u00f2 un accordo con il gruppo nel luglio 1984. Le demo comprendevano met\u00e0 delle tracce che avrebbero poi composto il debutto, mentre le tracce rimanenti vennero prodotte da Ashley Howe. Il disco \"In the Beginning...\", venne pubblicato nel 1985.\nIl secondo album \"License to Kill\", venne prodotto da Max Norman e pubblicato nel 1987. Parteciparono al disco come ospiti speciali i due membri dei Megadeth Dave Mustaine e David Ellefson oltre ai due membri dei Black 'N Blue Tommy Thayer e Jaime St. James.\nI Malice suonarono di supporto ai W.A.S.P. nella west coast, e al fianco degli Slayer in Europa. Malgrado le loro notevoli esibizioni, proprio nel tour con questi ultimi, i Malice si trovarono mal accolti e coperti di insulti da parte dei fan degli Slayer.\nNel 1988 i Malice apparirono in una scena nel film \"Viceversa, due vite scambiate\" con Judge Reinhold.\nNel 1989 viene pubblicato l'EP \"Crazy in the Night\", al quale per\u00f2 non partecip\u00f2 Neal, che venne sostituito in studio da due vocalist: il diciannovenne Mark Weitz, gi\u00e0 membro degli L.A. Rocks e Odin, e Paul Sabu, celebre songwriter per noti gruppi, nonch\u00e9 artista AOR.\nSuccessivamente Weitz suoner\u00e0 con gli Americade, Eyes e Impellitteri. Reynolds entr\u00f2 per un preve periodo nei Megadeth, ma venne presto sostituito da Jeff Young. Zane, Behn e Carothers tentarono di sostenere il progetto Malice, ma senza alcuna etichetta e produttore disposti al supporto il gruppo si sciolse definitivamente nel 1990.\nNel 1995 Zane e Behn tornarono sulle scene con la band Monster di Los Angeles, pubblicando il disco \"Through The Eyes of the World\" per la Long Island Records. I Monster vedevano alla batteria proprio il suo vecchio compagno nei Kharma Pete Holmes, anch'egli reduce dallo scioglimento dei suoi Black 'N Blue. L'ex chitarrista dei Malice Jay Reynolds riemerger\u00e0 nel 2004 come membro dei riformati Metal Church.\nNel novembre 2006 venne annunciata la riunione dei Malice con formazione composta dai chitarristi Mick Zane e Jay Reynolds, il bassista Mark Behn, Pete Holmes dei Black 'N Blue alla batteria ed il nuovo cantante Brian Allen. Nel 2010 James Rivera, il cantante degli Helstar, si unisce alla band e a maggio del 2012 viene pubblicato New Breed of Godz.\nIl 23 dicembre 2016 \u00e8 deceduto il chitarrista Mick Zane a causa di un tumore al cervello."}
{"id": "878366", "revid": "767487", "url": "https://it.wikipedia.org/wiki?curid=878366", "title": "Alatrino da Alatri", "text": "Biografia.\nReligioso stimato per cultura e ingegno, fu suddiacono e cappellano di tre papi: Innocenzo III, Onorio III e Gregorio IX. Entr\u00f2 nelle grazie di questi pontefici che gli affidarono spesso compiti delicati. Ebbe inoltre stretta collaborazione con l'imperatore Federico II; di quanta stima l'imperatore e il papa lo ricambiassero fu constatato con l'assegnazione della prepositura di Acqui e del canonicato della diocesi di Treviri, in Germania. \nI rapporti con l'imperatore si deteriorarono per\u00f2 a causa di una controversia tra le citt\u00e0 della neo-costituita Lega Lombarda e l'imperatore stesso. Alatrino rimase comunque fedele al papato per tutto il resto della sua vita, passata a dirimere delicate questioni e a coprire difficile ruoli. \nMor\u00ec nel 1237, pochi anni dopo essere stato insignito dal pontefice Gregorio IX dell'alta carica di rettore del Ducato di Spoleto."}
{"id": "878373", "revid": "933835", "url": "https://it.wikipedia.org/wiki?curid=878373", "title": "Bernardino Cacciante", "text": "Biografia.\nNacque ad Alatri nel XVI secolo. Il cognome \"Cacciante\" (o Caccianti) gli deriva dal soprannome di un suo antenato che ricevette la \"corona civica\" per aver salvato Alatri con onore da un assedio di barbari, e significa per l'appunto \"colui che scaccia il nemico\". \nGrande umanista, autore di importanti scritti sia in volgare che in latino, la sua figura recentemente rivalutata si staglia come tra le pi\u00f9 importanti tra i letterati del Cinquecento. Non molte sono le notizie sulla sua vita; si sa che visse a Roma, Urbino e Mantova. Nell'opera di questo forbito trattista cinquecentesco si fondano armoniosamente tradizioni classiche e cristiane, rivivono i temi noti della giustizia, della liberalit\u00e0, dell'amicizia, della fortuna, della cupidigia e della ricchezza. Grande interesse nell'ambiente degli studiosi ha suscitato il volume \"Bernardino Cacciante Aletrinate\" (Centro Studi Sorani \"Vincenzo Patriarca\", 1982) di Mario Martini, grazie al quale \u00e8 finalmente stata resa giustizia alle opere del Cacciante. nel libro appaiono alcune tra le principali opere del Cacciante: \"Libretto apologetico delle donne\", \"Dialogus inscriptus lamentatio\", \"Epistola al Patrizio Romano Latino Giovenale\"."}
{"id": "878380", "revid": "1305772", "url": "https://it.wikipedia.org/wiki?curid=878380", "title": "Marianna Candidi Dionigi", "text": "Immortal\u00f2 le citt\u00e0 di Alatri, Anagni, Ferentino, Arpino e Atina - le \"citt\u00e0 saturnie\" - nelle sue incisioni e nei suoi scritti raccolti durante i suoi viaggi nel Lazio, nell'opera \"Viaggi in alcune citt\u00e0 del Lazio che diconsi fondate dal Re Saturno\". Dalle sue opere appare lo scenario di una regione dove natura e opere umane si fondono armoniosamente.\nBiografia.\nNasce a Roma da Giuseppe Candidi, medico di chiara cultura umanistica. e da Maddalena Scilla, nata da una famiglia siciliana molto ricca (lo zio Agostino, pittore, naturalista e numismatico si era trasferito con la famiglia a Roma).\nStudia musica, imparando a suonare l'arpa e il clavicembalo e riceve le visite di Anfossi, Paisiello, Cimarosa.\nSi dedica allo studio delle lingue: oltre al latino e al greco, con Raimondo Cunich, impara l'inglese e il francese e legge i classici.\nIntraprende alcune ricerche archeologiche che pubblica corredandole con i suoi schizzi.\nInizia a dipingere paesaggi, sotto la guida di Carlo Labruzzi."}
{"id": "878383", "revid": "741864", "url": "https://it.wikipedia.org/wiki?curid=878383", "title": "Agostino Caporilli Razza", "text": "Biografia.\nTrasferitosi giovanissimo a Roma studi\u00f2 con grande profitto al Collegio Nazareno del quale poi occup\u00f2 la cattedra di Lettere. In seguito torn\u00f2 ad Alatri, dove divenne Canonico della Cattedrale e continu\u00f2 ad insegnare Lettere. La sua vasta cultura umanistica lo fece diventare amico dei maggiori letterati del tempo, che per lui nutrirono una profonda stima.\nLatinista e poeta, compose versi notevoli per nobilt\u00e0 di pensiero e per classicit\u00e0 di stile; tra i suoi scritti, \"Endecasillabi latini per il Santo Natale\" e \"Inni Latini in onore di San Sisto\". Fu inoltre membro di molte Accademie Romane, tra cui la Lucchese, la Tiberina e l'Arcadia.\n\u00c8 sepolto nel duomo di Alatri."}
{"id": "878386", "revid": "228587", "url": "https://it.wikipedia.org/wiki?curid=878386", "title": "Paolo Volpi Manni", "text": "Fu eletto deputato alle elezioni politiche del 1874; il 4 dicembre 1890 fu nominato senatore del Regno d'Italia da Umberto I di Savoia.\nBiografia.\nNato ad Alatri da Pietro e Caterina Cappelli, trasferitosi con la famiglia a Roma, vi frequent\u00f2 l'Universit\u00e0 laureandosi in Filosofia. Venne iscritto all'Accademia Drammatico-Letteraria e fu socio dell'Accademia Scientifico-Letteraria dell'Immacolata Concezione. Nel luglio 1852 ricevette la Laurea ad honorem in Giurisprudenza e qualche anno dopo fu nominato aiuto al Supremo Tribunale della Sacra Rota ottenendo cos\u00ec il pi\u00f9 alto grado della Magistratura laica.\nIn seguito ai fatti di Porta Pia assunse la carica di Commissario dell'Amministrazione Comunale di Roma. Fu inoltre membro della Commissione Consultiva per le nomine impiegatizie, nonch\u00e9 Presidente della Commissione nella delicata questione della definizione dei beni ecclesiastici dopo la caduta del potere temporale. Nelle elezioni politiche suppletive del 1875 il collegio di Anagni lo elesse alla Camera come deputato.\nNelle elezioni del 1877 non fu rieletto per pochi voti, ma a dimostrazione della stima che il mondo politico e l'intera stampa nazionale nutrivano per lui, fu lo stesso Francesco Crispi che nel 1890 lo chiam\u00f2 come Senatore a vita. Sul finire della sua vita, nel 1889, fu anche eletto Consigliere Comunale di Alatri, pochi anni prima di morire a Roma, il 6 gennaio 1892 stroncato da una polmonite."}
{"id": "878388", "revid": "118425514", "url": "https://it.wikipedia.org/wiki?curid=878388", "title": "Vincenzo Lombardi", "text": "Biografia.\nNacque ad Alatri da Angelo Antonio e Maria Francesca Lupi; il 27 febbraio 1849 entr\u00f2 come soldato nel Battaglione Cacciatori dellAlto Reno e come tale prese parte alla difesa di Ancona bloccata dagli austriaci. Il 2 agosto dello stesso anno fu promosso tenente. In quel periodo si guadagn\u00f2 la stima di Garibaldi che, dopo l'arrivo dei francesi a Roma e la conseguente caduta della Repubblica Romana si rec\u00f2 con pochi suoi fidi, tra cui Vincenzo Lombardi, alla volta di Venezia che ancora resisteva allo straniero.\nI garibaldini si imbarcarono a Cesenatico ma Lombardi e alcuni suoi compagni furono fatti prigionieri e rimpatriati. Lombardi tornato ad Alatri visse di stenti.\nMor\u00ec il 26 novembre 1906 all'et\u00e0 di 86 anni in una clinica vicino a Como.\nIl comune di Cesenatico ha rievocato le spedizioni dei garibaldini dedicando loro una lapide, sulla quale \u00e8 ricordato Vincenzo Lombardi."}
{"id": "878390", "revid": "125149922", "url": "https://it.wikipedia.org/wiki?curid=878390", "title": "Simone Baldelli", "text": "Biografia.\nLiceo classico salesiano del \"Sacro Cuore\" di Roma, laurea in Scienze Politiche, deputato, docente a contratto di diritto parlamentare, giornalista, vignettista satirico, realizza produzioni artistiche in ambito musicale, teatrale, pittorico, e fotografico.\n di cui \u00e8 stato Vicepresidente per 5 anni, ha caratterizzato la sua attivit\u00e0 politico-parlamentare per una serie di battaglie in tema di riforme costituzionali e per un intenso lavoro a tutela dei diritti di consumatori, automobilisti e popolazioni colpite dal terremoto del centro-Italia, alle quali, da anni, propone e ottiene, con il consenso di tutte le forze politiche, di destinare i risparmi di Montecitorio (47 mln nel 2016, 80 mln nel 2017, 85 mln nel 2018, 100 mln nel 2019, 40 mln nel 2020).\nPorta la sua firma l\u2019emendamento, sottoscritto e approvato all'unanimit\u00e0 dalle forze politiche, alla legge di Bilancio per il 2018 che ha posto fine, dopo una battaglia parlamentare durata anni, al fenomeno delle maxi-bollette pazze di luce, gas e acqua, introducendo, per gli anni a venire, un tetto massimo di due anni ai conguagli.\nDa giovanissimo milita nel Movimento Giovanile Socialista. Negli anni 1992 e 1993 frequenta la scuola di formazione quadri \u201cWalter Tobagi\u201d del PSI. Tra il 1994 e il 1995 ricopre l'incarico elettivo di componente del Consiglio Nazionale dei Club Pannella - Riformatori. Nel 1995 fonda il comitato Generazione per la Riforma Liberale, costola giovanile della Convenzione per la Riforma Liberale. []\nDal 1994 al 1996 lavora come responsabile della segreteria particolare della Presidenza della Commissione Parlamentare di Vigilanza Rai (XII Legislatura) e dal 1996 al 2000 presso la Presidenza della Giunta delle elezioni della Camera dei deputati (XIII Legislatura). Dal 1995 al 2000 lavora anche come vignettista satirico per il quotidiano \"L'Opinione\" e per altre testate. []\nEntra a far parte del Movimento Giovanile di Forza Italia, di cui diventa vice Coordinatore Nazionale nel 1998. \u00c8 eletto all'unanimit\u00e0 alla carica di Coordinatore Nazionale al 1\u00ba Congresso Nazionale dei Giovani di Forza Italia, tenuto a Roma l'11 e 12 dicembre 1999. \u00a0[]\nNel 2000 viene eletto consigliere regionale del Lazio (VII Legislatura).\nIn ambito artistico, nel dicembre del 2001, presso il teatro Ennio Flajano di Roma, interpreta, con la conduzione giornalistica di Arturo Diaconale, la regia di Federico Lampredi e l'accompagnamento musicale di Domenico Severino, un \u201cone man show\u201d di satira politica con imitazioni, vignette, poesie in dialetto romanesco e canzoni con testo riadattato. \u00a0[]\nNel corso del II Congresso di Forza Italia, tenutosi ad Assago dal 27 al 29 maggio 2004, \u00e8 eletto membro del Comitato di Presidenza di Forza Italia, organismo del quale \u00e8 stato il pi\u00f9 giovane esponente. []\nNell'aprile 2006 \u00e8 eletto alla Camera nella circoscrizione Marche, diviene responsabile d'Aula del gruppo parlamentare Forza Italia e membro della Commissione Lavoro pubblico e privato. []\nNel 2007 \u00e8 tra gli autori del manuale di politica tascabile \"Gi\u00f9 le mani dalla Legge Biagi - Il Libro Bianco del lavoro in difesa dei giovani e dei non garantiti\" (Il Giornale - Free Foundation Editore) a cura di Renato Brunetta.\nNell'aprile 2008 \u00e8 rieletto nella medesima circoscrizione. Nella XVI Legislatura riceve l'incarico di Vice Presidente con delega all'Aula del Gruppo parlamentare Popolo della Libert\u00e0.\nNel 2009 realizza un video satirico con una performance di imitazioni, nel quale, grazie al lavoro di truccatori professionisti, ripercorre lo schema dell'intervista \u201ctripla\u201d del programma \"Le Iene\", interpretando le parodie di tre esponenti di spicco del PdL: Fabrizio Cicchitto, Giulio Tremonti e Sandro Bondi.\nDal 2010 partecipa a diverse mostre di pittura collettive e nel marzo 2011 realizza una esposizione personale di suoi lavori dipinti su plexiglas presso lo spazio Extra di Roma.\nDal 10 dicembre 2010 \u00e8 cittadino onorario del comune di Porto San Giorgio (FM).\nNell'ottobre del 2012 realizza, produce e presenta al pubblico un libro fotografico dal titolo \u201cCentoserrande\u201d, che, insieme al relativo sito www.centoserrande.it pubblicizza e rilancia la tendenza artistica \"urban\" della pittura delle serrande a Roma e in altre citt\u00e0.\nSempre nel 2012 scrive il libro dal titolo: \u201cW Montecitorio! Guida pratica ai misteri dell'Aula della Camera\u201d (Rubbettino Editore), che nel settembre 2013 ottiene la segnalazione speciale della giuria della XXVII edizione del premio letterario \u2018Procida - Isola di Arturo - Elsa Morante'.\nNel febbraio del 2013 viene rieletto e riconfermato vicecapogruppo del gruppo PdL alla Camera dei Deputati con delega d'Aula.\nIl 25 settembre 2013 \u00e8 eletto Vicepresidente della Camera dei Deputati con 274 voti di preferenza. []\nDal 24 marzo 2014 \u00e8 membro del Comitato di Presidenza di Forza Italia. []\nA marzo del 2015 pubblica un libro di vignette intitolato \u201c\"Stai sereno! Mica tanto...\"\u201d, la cui presentazione diventa un vero e proprio \"show\" di satira politica, che viene portato in sale e teatri in giro per l'Italia, in cui oltre al commento delle vignette, viene messa in scena la parodia di noti personaggi della politica e del giornalismo, come Paolo Del Debbio.\nNel luglio 2016 pubblica in e-book \u201cThe Italian Whip\u201d (Rubbettino Editore), versione in inglese di \u201cW Montecitorio!\u201d, con prefazione di Silvio Berlusconi.\nIl 1\u00ba settembre 2016 riceve da Confartigianato Motori il premio \"Dalla parte dei cittadini\" per le battaglie promosse in Parlamento in difesa dei diritti dei cittadini-automobilisti e per il rispetto del Codice della Strada anche da parte delle pubbliche amministrazioni, in particolare contro l'utilizzo distorto degli autovelox.\nIl 26 ottobre 2016 riceve il premio \u201cOnorevole Consumatore\u201d da Rete Consumatori per le iniziative realizzate come parlamentare in difesa dei consumatori, in particolare su temi caldi come le maxibollette di luce, acqua e gas.\nAd ottobre 2017 \u00e8 uscita la seconda edizione del libro \u201cW Montecitorio! Guida pratica ai misteri dell\u2019Aula della Camera\u201d, con prefazione di Silvio Berlusconi.\nNel 2018 viene rieletto nella circoscrizione elettorale Marche 01 ed \u00e8 vice capogruppo e delegato d\u2019aula del gruppo di Forza Italia alla Camera.\nIl 4 ottobre 2019 esce il suo primo brano musicale \u2018Tu sai perch\u00e9\u2019 disponibile in tutti gli store digitali.\nA novembre 2019 pubblica il libro \u201cPiovono Multe\u201d\u00a0 (Rubettino Editore), con prefazione di Nicola Porro, che raccoglie cinque anni di battaglie parlamentari in difesa di automobilisti e motociclisti vessati.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento Cinque Stelle e concluso dal governo Conte II guidato dalla coalizione tra M5S e Partito Democratico[1] \u00a0pubblica con Rubettino Editore il suo libro \u201cIl coraggio di dire NO al taglio della nostra democrazia\u201d, in cui descrive la sua battaglia parlamentare su questo tema, che lo porter\u00e0 ad essere uno degli esponenti pi\u00f9 attivi e visibili del fronte del \u2018NO\u2019. All\u2019inizio del mese di dicembre del 2021 viene eletto presidente della Commissione parlamentare di inchiesta sulla tutela dei consumatori e degli utenti.\nIl 13 dicembre 2020 viene approvato un suo emendamento alla legge di Bilancio per il 2021, sottoscritto da tutti i gruppi parlamentari, che destina 40 milioni di euro di risparmi della Camera dei Deputati alle popolazioni terremotate.\nArrivando, grazie ad analoghe iniziative nei recedenti anni sempre a sua firma, alla cifra di 342 milioni in 4 anni destinati alle popolazioni terremotate.\nA ottobre 2021 la Camera approva la sua proposta di legge che prevede l\u2019istituzione di una Commissione parlamentare per la tutela dei consumatori.\nIl 5 novembre 2021 pubblica il brano \u2018Sereno\u2019, scritto insieme a Stefano Paviani, e con la produzione musicale di Filadelfo Castro.\nIl 2 dicembre 2021 viene eletto presidente della Commissione parlamentare di inchiesta sulla tutela dei consumatori e degli utenti.\nAnche nel 2021 propone un emendamento al decreto PNRR che viene votato da tutte le forze politiche, per destinare i 35 milioni di risparmi Montecitorio alle popolazioni colpite dal terremoto."}
{"id": "878392", "revid": "985910", "url": "https://it.wikipedia.org/wiki?curid=878392", "title": "Blondie", "text": "I Blondie sono un gruppo new wave statunitense fondato da Debbie Harry e Chris Stein.\nAttivo dal 1975 al 1983 e nuovamente dal 1998, il complesso \u00e8 fondamentale nella scena punk e new wave della met\u00e0 degli anni settanta. Il primo album, l'eponimo \"Blondie\", contiene importanti elementi del genere. Nonostante il fortissimo successo nel Regno Unito e in Australia, il gruppo fu considerato negli USA come \"underground\" fino al 1978, anno di pubblicazione del disco \"Parallel Lines\". Nei tre anni successivi, i \"Blondie\" portarono al successo molti singoli e divennero importanti per l'eclettico insieme di elementi dance pop e reggae. Il gruppo si sciolse nel 1983 dopo la pubblicazione dell'album \"The Hunter\" e Debbie Harry continu\u00f2, con fortuna alterna, la carriera da solista negli anni seguenti. Nel 1998 il gruppo si riform\u00f2 e produsse alcuni singoli di successo e altri 5 album di studio.\nStoria.\nOrigini (1975-1978).\nAll'inizio degli anni settanta Chris Stein si trasfer\u00ec da Manhattan a Brooklyn. Qui, ispirato dalla nuova musica dei New York Dolls, nutriva il desiderio di formare un gruppo di questo stampo. Suon\u00f2 dal 1973 con gli Stilettos e instaur\u00f2 una relazione con la cantante Debbie Harry, ex Coniglietta di Playboy, che era stata in precedenza la cantante del gruppo folk The Wind In The Willows alla fine degli anni sessanta. Stein e Harry formarono un nuovo gruppo nel 1974, chiamando il batterista Billy O'Connor e il bassista Fred Smith. Dopo una serie di sostituzioni la formazione si assest\u00f2 con l'arrivo di Clem Burke alla batteria, Gary Valentine al basso e Jimmy Destri alle tastiere.\nInizialmente presero il nome di \"Angel and The Snake\", poi \"Blondie and the Banzai Babies\" e infine nel 1975 si rinominarono \"Blondie\" per l'aspetto fisico, la capigliatura bionda e il carattere irriverente della cantante. I \"Blondie\" cominciarono a suonare regolarmente sia al Max's Kansas City che al CBGB, celebri locali di New York e, dopo aver inciso un demo con cinque brani, nel 1976 registrarono il loro primo disco, omonimo, prodotto da Richard Gottehrer e promosso dal singolo \"X-Offender\". Il disco fu distribuito dalla Private Stock Records che fu successivamente acquisita dalla Chrysalis Records che ripubblic\u00f2 l'album nel 1977. La critica giudic\u00f2 questo esordio molto eclettico, trovandovi ampie e variegate influenze se paragonato alla musica del periodo. La forza del gruppo stava anche nella dinamica e sensuale immagine di Debbie Harry.\nI primi successi commerciali arrivarono nel 1977 in Australia con il brano da top ten \"In the Flesh\". L'album entr\u00f2 nei primi posti della classifica e a questo successo segu\u00ec un tour in dicembre, sostanzialmente fallimentare perch\u00e9 venne sospeso a causa di una malattia che colp\u00ec Debbie Harry. Sempre nel '77 i \"Blondie\" vennero ingaggiati da Iggy Pop e David Bowie per il loro Idiot Tour ed ebbero la possibilit\u00e0 di girare gli States e il Canada, facendosi conoscere anche fuori dalla loro New York. Nel febbraio del 1978 usc\u00ec il loro secondo disco \"Plastic Letters\", registrato senza Gary Valentine che lasci\u00f2 il gruppo in quell'anno. Il primo singolo estratto dall'album fu \"Denis\", cover di una canzone del 1963. Con questo disco i \"Blondie\" furono uno dei primi gruppi della new wave americana a raggiungere il successo nel Regno Unito. Il disco venne definito dalla critica inferiore al precedente, costruito per accontentare i fan, ma di fatto fu grazie ai due singoli estratti da questo lavoro, \"Denis\" e \"(I'm Always Touched by Your) Presence, Dear\" che i \"Blondie\" si fecero conoscere in Europa e in Gran Bretagna in particolare, dove il loro tour del 1978 scaten\u00f2 l'entusiasmo dei fan e si inizi\u00f2 a definire la Harry la Marilyn Monroe del rock. In effetti, come hanno pi\u00f9 volte affermato sia Stein sia la Harry, il concetto che stava dietro il progetto \"Blondie\" era quello di portare l'attitudine delle famose star di Hollywood in un contesto musicale appartenente alla contro-cultura dell'epoca, il punk rock. Uno dei primi demo incisi dal gruppo \u00e8 la ormai nota \"Platinum Blonde\" scritta da Debbie Harry, in cui nel testo si afferma: \"voglio essere una bionda platinata proprio come Marilyn (Monroe) e Jean (Harlow), Mae (West) e Marlene (Dietrich), loro s\u00ec che si sono divertite..\". L'aspetto della Harry non \u00e8 mai stato dissimile da quello delle famose dive di Hollywood e in merito alla questione bellezza lei ha sempre affermato che il suo successo dipende per un 50% dall'aspetto e per l'altro 50% dalla musica, sebbene alcuni lavori dei \"Blondie\" si reggano solo sul talento e sull'originalit\u00e0 del gruppo a prescindere dall'aspetto della cantante, spesso identificata col \"personaggio\" \"Blondie\", tanto da dover far stampare all'epoca una T-shirt in cui una scritta avvertiva \"I Blondie sono una band\" e non la sola Deborah Harry.\nSuccesso mondiale (1978-1981).\n\"Parallel Lines\" \u00e8 il terzo album, il pi\u00f9 popolare e il pi\u00f9 venduto del gruppo, pubblicato nel settembre del 1978. Da questo album e fino al 1982 suonano con i \"Blondie\" il chitarrista Frank Infante e il bassista Nigel Harrison. L'album \u00e8 al numero 140 della classifica dei \"500 grandi album di sempre\" di Rolling Stone. Venne prodotto da Mike Chapman, produttore di talento e di successo all'epoca. I primi due singoli estratti dal disco, \"Hanging On The Telephone\" e \"Picture This\", raggiunsero i vertici della classifica inglese, mentre \"Heart of Glass\" arriv\u00f2 al numero uno sia nel Regno Unito sia negli USA. Questo brano, rielaborazione di un pezzo rock/reggae che il gruppo suonava da molti anni, venne reso attuale dall'apporto di influenze disco-music. Clem Burke qualche tempo dopo afferm\u00f2 che, per la composizione del pezzo, si ispirarono ai Kraftwerk e ai Bee Gees. Un altro singolo di successo fu \"One Way or Another\" che insieme a \"Sunday Girl\" raggiunse i vertici delle classifiche sia americane che inglesi. La critica pi\u00f9 \"purista\" sostenne che i \"Blondie\" con questo disco imboccarono una strada commerciale, l'eclettismo e la voglia di sperimentare non erano apprezzati nell'ambiente \"underground\" e questa \u00e8 stata la band che in termini di vendite ha superato tutte le altre provenienti dal circuito punk newyorkese.\n\"Eat to the Beat\", il quarto album del gruppo, pubblicato nel 1979, prosegue la stessa linea musicale del precedente aggiungendo anche elementi sonori come il reggae e un rock pi\u00f9 marcato, ma la mancanza di un hit globale come \"Heart of Glass\" si fece sentire. Sebbene l'album abbia raggiunto il numero uno in Inghilterra e il numero 17 negli USA ci fu una flessione di vendite, anche se alcuni singoli come \"Dreaming\" e \"Atomic\" ottennero posti pi\u00f9 che dignitosi nelle classifiche. Fu certificato disco di platino in USA dopo la sua permanenza di oltre un anno nelle chart americane, mentre Billboard lo incluse nella top 10 degli album del 1980. Questo fu uno dei primi album ad uscire anche in versione video, infatti tutte le canzoni di \"Eat to the Beat\" vennero pubblicate su VHS e il video fu messo in vendita sul mercato contemporaneamente all'LP in vinile. Nel febbraio 1980 viene pubblicato il singolo \"Call Me\", tema principale del film \"American Gigol\u00f2\", prodotto da Giorgio Moroder, scritto a quattro mani da Moroder e Debbie Harry. Il pezzo raggiunse la vetta sia della classifica dei singoli statunitense sia di quella inglese, diventando il pi\u00f9 grande successo del gruppo, ed \u00e8 anche il singolo pi\u00f9 venduto del 1980 in USA secondo Billboard.\nNel dicembre del 1980 esce \"Autoamerican\", il quinto album. Contenente brani molto eterogenei come il reggae e qualche accenno di rap, venne considerato come una scelta artistica di distacco dai temi dei lavori precedenti, infatti scompaiono quasi del tutto gli elementi punk e new wave che li avevano resi celebri. Trova spazio molta sperimentazione, infatti il disco inizia con un pezzo solo strumentale orchestrato da Chris Stein e contiene canzoni appartenenti ai generi pi\u00f9 disparati: dal calypso alla dance, dal jazz al musical, dal pop alla new wawe. Critica e pubblico vennero spiazzati da questo lavoro. I due singoli \"The Tide Is High\" e \"Rapture\" furono entrambi numeri uno sia negli USA che nel Regno Unito e trainarono nel corso del 1981 l'album di nuovo ai vertici delle classifiche. \"Rapture\" \u00e8 stato il primo pezzo rap di un gruppo non afro-americano a raggiungere il numero uno in classifica, utilizzando tra l'altro musica originale e non dei sample, come si usava all'inizio dell'era hip-hop.\n\"The Hunter\", divisioni e rottura (1981-1988).\nDopo i successi degli anni d'oro (1978-1981), i \"Blondie\" si fermarono nel 1981. In quell'anno Debbie Harry e Jimmy Destri pubblicarono degli album da solisti. Mentre a nome del gruppo usc\u00ec la loro prima compilation di successi \"The Best of Blondie\". Anche per questo disco fu girato un video-album che usc\u00ec nello stesso periodo del LP. L'importanza dell'immagine e dei video era stata compresa perfettamente dalla coppia Harry-Stein, ma si trovarono in anticipo sui tempi perch\u00e9 le varie MTV o l'italiana Videomusic si fecero strada nel 1982-83 circa, contemporaneamente allo scioglimento del gruppo. La band dopo l'anno sabbatico ricominci\u00f2 l'attivit\u00e0 nel 1982 e pubblic\u00f2 il disco \"The Hunter\". Contrariamente alle recensioni esaltanti dei primi anni, il disco fu giudicato tiepidamente, non registr\u00f2 alcun singolo di grande successo ed entr\u00f2 solo brevemente in classifica. Questo insuccesso acu\u00ec le tensioni e i contrasti all'interno del gruppo.\nInoltre l'eccessiva attenzione mediatica sulla figura di Debbie Harry mise in secondo piano gli altri componenti del gruppo che cominciarono a nutrire forti dissapori. Nell'autunno del 1982 i \"Blondie\" bloccarono il loro tour prima del previsto, anche a causa della malattia di Chris Stein che contrasse il pemphigus vulgaris e venne ricoverato a fine anno e per molti mesi successivi, e annunciarono lo scioglimento. Dopo qualche anno di lontananza dalla vita pubblica, appena Chris si riprese a sufficienza, Debbie riprese la sua carriera da solista, sempre affiancata dall'attiva collaborazione di Stein, e pubblic\u00f2 nel 1986 l'album \"Rockbird\", contenente l'hit single \"French Kissing in the USA\". Burke divenne un batterista importante nell'ambiente (suon\u00f2 anche negli Eurythmics) e pure Destri continu\u00f2 una prolifica carriera musicale. Nel 1988 usc\u00ec un album intitolato \"One More into the Bleach\" che conteneva classici dei Blondie e di Debbie come solista.\nReunion (1990-2004).\nNel 1990 si riunirono in forma non ufficiale per un tour con i Tom Tom Club e i Ramones. Del 1991 \u00e8 la compilation \"The Complete Picture - The Very Best of Deborah Harry and Blondie\" che li fa tornare in cima alle classifiche. Anche nel 1993 usc\u00ec una compilation con inediti \"Blonde and Beyond\", compilation che diede il via alla riscoperta del gruppo a un livello tale che nel 1994 una versione remix di \"Atomic\" torn\u00f2 in classifica nel Regno Unito Nel 1995 uscirono due album di remix del gruppo \"Beatiful, the Remix Album\" e \"Remixed, Remade, Demodelled, the Remix Project\". Nel 1998 i cinque membri originali che diedero vita al gruppo si riunirono: Chris Stein, Debbie Harry, Clem Burke e Jimmy Destri incluso Valentine era stato il primo a lasciare. L'occasione fu l'album tributo ad Iggy Pop, in cui sotto il nome Adolph's dog i \"Blondie\" interpretarono il pezzo \"Ordinary Bummer\". Tra il 1998 e il 1999 il gruppo cos\u00ec composto si esib\u00ec in vari tour. Sempre quell'anno la Coca Cola scelse \"Atomic\" come sigla per lo spot in occasione dei mondiali di calcio. Poi Valentine lasci\u00f2 di nuovo il gruppo e subentrarono il bassista Leigh Foxx e il chitarrista Paul Carbonara. Nel 1999 pubblicarono l'album \"No Exit\" contenente il singolo di successo \"Maria\". In Gran Bretagna l'album raggiunse la terza posizione in classifica e il singolo il numero uno dando alla band il primato di aver avuto singoli in vetta alla top ten negli anni '70, '80 e '90. Debbie Harry entr\u00f2 nel Guinness dei primati come cantante di et\u00e0 pi\u00f9 adulta ad essere al numero uno in classifica. Nel 2003 pubblicano \"The Curse of Blondie\" anticipato dal singolo \"Good Boys\" scritto anche questo con Giorgio Moroder, il video venne diretto dal regista Jonas \u00c5kerlund e si piazz\u00f2 al numero 12 nel Regno Unito.\nStoria recente (2011-presente).\nNel 2006 la band entra nella Rock and Roll Hall of Fame. Nel 2011 pubblicano \"Panic of Girls\". Il video \"Mother\" viene trasmesso molte volte anche dall'emittente MTV Italia. Nei mesi di giugno e luglio 2013 la band intraprende il \"Blast Off Tour\" in Europa, e un tour negli USA Il 24 giugno 2013 viene lanciato il singolo \"A Rose by Any Name\", cantato in duetto con Beth Ditto, frontwoman del gruppo punk-soul dei Gossip, e in dicembre \"Sugar on the Side\". I due brani anticipano la pubblicazione di \"Ghosts of Download\", il nuovo album in studio, uscito nel marzo 2014. Questo album \u00e8 contenuto nella confezione doppia Blondie 4(0) ever che contiene una compilation dei successi del gruppo, ricantati per l'occasione del quarantennale dei \"Blondie\", e il CD con i pezzi inediti. Un tour li porta sia in Europa sia in America per tutto l'anno, vengono insigniti del premio \"Godlike Genius award\" da parte del NME. Il 5 maggio 2017 \u00e8 stato pubblicato l'undicesimo album in studio dal titolo \"Pollinator\"."}
{"id": "878393", "revid": "124123", "url": "https://it.wikipedia.org/wiki?curid=878393", "title": "Gastone De Nicol\u00f2", "text": "Biografia.\nNato a Roma da Giuseppe e da Milena Porcarelli: il padre era impiegato negli uffici delle Imposte di Roma e per breve tempo in quello di Alatri, dove risiedeva con la famiglia in via Garibaldi, mentre il fratello Gaetano frequentava il Liceo \"Conti Gentili\" di Alatri, ed era tra gli iscritti alle formazioni giovanili socialiste.\nGastone De Nicol\u00f2 fu impiegato come \"staffetta\" durante la guerra di liberazione, inquadrato nel 6\u00b0 braccio del PSI: venne fucilato in quanto inquisito dalla polizia dei nazisti dalla quale venne arrestato dopo che nel bar di famiglia venne trovata una scatola di munizioni per fucile. Il professor Angelo Sacchetti Sassetti ricorda Gastone come studente di liceo, e Giovanni Gigliozzi scrive: "}
{"id": "878411", "revid": "339392", "url": "https://it.wikipedia.org/wiki?curid=878411", "title": "ZDLR", "text": ""}
{"id": "878416", "revid": "486946", "url": "https://it.wikipedia.org/wiki?curid=878416", "title": "Paolo Roasenda", "text": ""}
{"id": "878434", "revid": "228587", "url": "https://it.wikipedia.org/wiki?curid=878434", "title": "Campionati mondiali di nuoto in vasca corta 2000", "text": "I quinti Campionati mondiali di nuoto in vasca corta si sono svolti ad Atene (Grecia) dal 16 al 19 marzo 2000."}
{"id": "878435", "revid": "1573940", "url": "https://it.wikipedia.org/wiki?curid=878435", "title": "Rhinoderma darwinii", "text": "La rana di Darwin (\"Rhinoderma darwinii\" ) \u00e8 una rana originaria del Cile e dell'Argentina.\nL'epiteto specifico \u00e8 un omaggio a Charles Darwin.\nLa caratteristica che la distingue da tutte le specie simili \u00e8 il fatto che cresce i girini all'interno della sacca vocale del maschio.\nDescrizione.\nMisura tra i 2,5 e i 3,5 cm e la sua livrea \u00e8 marrone-verde.\nDistribuzione e habitat.\nIl suo habitat \u00e8 la foresta temperata; \u00e8 endemica nelle foreste australi di Cile e Argentina, tra i 50 e i 1100 metri sul livello del mare, in Cile tra le province di Concepcion e Palena, in Argentina tra quelle di Neuqu\u00e9n e Rio Negro. Si trova in genere nel sottobosco di fogliame di faggio e vicino alle paludi.\nBiologia.\nSi nutre di insetti e altri artropodi. \nGli esemplari femmina depositano le loro uova nel sottobosco, e quando le larve all'interno delle uova cominciano a muoversi, i maschi adulti le ingeriscono nella loro sacca vocale per incubarle fino alla loro completa metamorfosi. Tra le 10 e le 22 larve a diversi stadi di maturazione e crescita si possono trovare in ogni maschio: dopo l'espulsione, continuano il loro normale sviluppo, fino alla sua conclusione in circa 2 mesi.\nConservazione.\n\u00c8 inserita nella lista delle specie in pericolo d'estinzione, anche in quanto poco tollerante alle modifiche dell'habitat: nel 1994 era considerata una specie vulnerabile in quanto s'era osservata una diminuzione della popolazione superiore al 30% nei 10 anni precedenti, diminuzione causata da una riduzione dell'area d'occupazione, dalla degradazione e distruzione dell'habitat e altri problemi non meglio identificati. Lo studio successivo avrebbe dovuto essere nel 1996, ma i dati non sono stati sufficienti per poter definire il pericolo della specie.\nRecenti studi di M. Crump e A. Veloso sulla popolazione cilena hanno potuto rivelare che una parte d'essa (tra cui gli esemplari nei parchi e anche nelle aree protette) sembra essere completamente scomparsa, mentre in altre aree la densit\u00e0 \u00e8 comunque minore rispetto a 10 o 20 anni fa. Un'analisi molto diffusa ci ha mostrato che la deforestazione ha distrutto ampie aree settentrionali abitate da questi anfibi, mentre nel 2003 era ancora molto diffusa almeno in alcune zone del Cile meridionale."}
{"id": "878436", "revid": "124651559", "url": "https://it.wikipedia.org/wiki?curid=878436", "title": "Orogel Stadium-Dino Manuzzi", "text": "L'Orogel Stadium-Dino Manuzzi, gi\u00e0 \"Dino Manuzzi\" e \"La Fiorita\", \u00e8 un impianto sportivo di Cesena.\nSituato nella zona orientale della citt\u00e0, nell'area cosiddetta \"La Fiorita\" del quartiere Fiorenzuola, \u00e8 il pi\u00f9 importante e capiente impianto sportivo della Romagna. Lo stadio ospita le partite di calcio del Cesena.\nIl 10 settembre 2011, \u00e8 stato il primo impianto in Italia ad aver ospitato una partita di Serie A su terreno in erba sintetica; sempre nella stessa occasione, \u00e8 divenuto il primo stadio in Europa a ospitare due \"Real Box\", strutture in plexiglas interamente chiuse posizionate appena fuori dal campo, in corrispondenza delle bandierine del calcio d'angolo, in grado di ospitare ciascuna 8 spettatori che possono assistere alla partita da bordo campo. Occorre ricordare, inoltre, che il Dino Manuzzi \u00e8 stato il primo stadio italiano interamente coperto.\nStoria.\nLa costruzione.\nLo stadio fu costruito nel 1957 per ospitare le gare del . Era originariamente costituito da una tribuna coperta, cui nel tempo, si aggiunsero una \"gradinata\" (situata sul lato opposto) e due \"curve\": una sul \"lato Sud\" (in cui si situano i sostenitori della squadra locale, chiamata anche \"Curva Mare\"); l'altra sul \"lato Nord\" (riservata ai tifosi della squadra ospite, chiamata anche \"Curva Ferrovia\"). Il terreno di gioco misurava 105 x 68\u00a0metri ed \u00e8 stato uno tra i pi\u00f9 apprezzati in Italia fino al 13 agosto 2011, giorno in cui \u00e8 stato definitivamente smantellato per far posto ad un nuovo manto artificiale, ampiamente criticato.\nDalla \"Fiorita\" al \"Dino Manuzzi\".\nLa gradinata e le curve furono poi notevolmente ampliate nel 1973, allorch\u00e9 il Cesena guadagn\u00f2 la sua prima promozione in serie A, per mezzo di ponteggi e tubi Innocenti, tanto che lo stadio arriv\u00f2 ad avere una capienza superiore ai 30.000 posti. \u00c8 in questa versione che lo stadio di Cesena ha fatto segnare il record di presenze di 35.991 spettatori e fu registrato il 10 febbraio 1974 in occasione della partita Cesena - Milan (terminata col risultato di 1-0 in favore dei padroni di casa). Nonostante all'epoca lo stadio di Cesena fosse omologato per 28.000 spettatori ufficiali, i controlli e le norme di sicurezza non erano cos\u00ec restrittive come oggi. Fu possibile dunque introdurre tanti spettatori allo stadio perch\u00e9 su ogni gradone i tifosi arrivarono a disporsi in tripla fila e fu riempito anche tutto il parterre a ridosso della recinzione, tribuna compresa. Lo stadio, di propriet\u00e0 dell'amministrazione comunale, prese originariamente il nome dalla zona in cui era collocato, La Fiorita. Fu intitolato a Dino Manuzzi (presidente del club cesenate dal 1964 al 1980) dopo la sua morte, avvenuta il 29 maggio 1982.\nRistrutturazioni.\nNel 1988 lo stadio \u00e8 stato rinnovato radicalmente: del vecchio impianto \u00e8 rimasta intatta solo la tribuna, anche se, nel progetto originario, anch'essa avrebbe dovuto essere demolita e poi ricostruita. Esso, oltre alla tribuna (comunque rinnovata) che pu\u00f2 ospitare 1.844 spettatori, \u00e8 costituito dalla \"gradinata est\", dotata di 9.592 posti a sedere, e due \"curve\", capaci di contenere 6.212 spettatori ciascuna. Questi ultimi tre settori sono progettati a \"doppio anello\" e sono tra loro contigui. Con il nuovo assetto lo stadio pu\u00f2 ospitare 23.860 spettatori. Nel 1999 ha ospitato anche gli incontri di Intertoto della , la quale ha disputato nell'impianto anche numerosi incontri amichevoli.\nIl 28 ottobre 2009 uno dei vicepresidenti del Cesena Calcio, Luca Mancini, durante una trasmissione televisiva locale, afferm\u00f2 di stare organizzando una cordata di capitali privati per realizzare l'ultimazione dello stadio Manuzzi con la costruzione della tribuna mancante rispetto al progetto originale del riammodernamento attraverso un'operazione di project financing, con l'obiettivo di potere proporre la candidatura dello stadio cesenate come uno degli impianti che avrebbero potuto ospitare il Campionato europeo di calcio 2016, qualora fossero stati affidati all'Italia. Dopo i controlli e le selezioni effettuate dalla FIGC nel mese di dicembre 2009, lo stadio e la citt\u00e0 di Cesena furono ufficialmente inserite nel lotto delle citt\u00e0 italiane candidate ad ospitare gli Europei di calcio del 2016, manifestazione che per\u00f2 non venne affidata all'Italia dall'UEFA. Nel dossier consegnato alla federazione, era stato ufficialmente presentato il progetto di riammordernamento dell'impianto romagnolo: la capienza sarebbe passata da 23.929 a 31.597 posti, comprendendo spazi per autorit\u00e0, stampa, vip e sky box. L'importo complessivo dell'intervento era stimato in 27,5 milioni di euro.\nNell'estate 2010 lo stadio \u00e8 stato sottoposto ad alcuni lavori di adeguamento per il campionato di Serie A che hanno riguardato l'ampliamento del terreno di gioco (passato da 66 a 68 metri di larghezza), l'aumento della superficie degli spogliatoi, della sala stampa e della tribuna stampa (passata da 60 a oltre 100 posti).\nDall'erba al sintetico.\nIl 18 luglio 2011 il presidente del Cesena, Igor Campedelli, e Paolo Limonta, patron del Gruppo Limonta, azienda specializzata in terreni sintetici, hanno firmato l'accordo che ha portato il Manuzzi a vestire un campo sintetico. Il 13 agosto seguente, al termine della partita Italia - Giappone di rugby, i tifosi sono potuti entrare in campo e portare via tutte le zolle di erba che hanno voluto. Il giorno successivo \u00e8 cominciata la stesura del nuovo manto sintetico realizzato da Limonta Sport. Il campo esistente \u00e8 stato sostituito dal manto in erba artificiale di tipo 'Soccer Pro Max S', in combinazione con un intaso al 100% naturale (Infill Pro Geo Plus). Il 10 settembre 2011 il Manuzzi \u00e8 stato il primo stadio in Italia ad ospitare una partita di Serie A su campo artificiale, Cesena-Napoli (1-3). Avrebbe dovuto essere preceduto da quello di Novara il 28 agosto 2011, ma la prima giornata del campionato di Serie A 2011-2012 \u00e8 stata posticipata per via dello \"sciopero\" dei calciatori.\nSempre il 14 agosto 2011 sono cominciati altri nuovi lavori di riammodernamento dello stadio: nella tribuna inferiore dei distinti sono state tolte le panche ed \u00e8 stata posata una struttura in legno lamellare, ricoperta da una guaina, che ha innalzato la tribuna di circa 50 centimetri e l'ha allungata verso il campo di due file. Su questa struttura sono stati impiantanti nuovi seggiolini che hanno ampliato la capienza dello stadio di circa 1000 posti. Le nuove sedute, di colore bianco e nero, sono state disposte per formare la scritta A.C. Cesena e uno scudetto bianconero. Un'altra importante novit\u00e0 \u00e8 rappresentata dall'eliminazione delle vetrate, sempre nei distinti inferiori, con l'istituzione di un nuovo sistema di mini-barriere alte 110 centimetri, ulteriormente innalzabili a 220\u00a0cm in caso di necessit\u00e0. In questo modo non ci sono pi\u00f9 ostacoli per la visuale tra gli spettatori dei distinti inferiori e il campo.\nNessun altro stadio in Italia (neppure il nuovo Juventus Stadium) ha una vicinanza tale (solo 5 metri) tra la prima fila del settore distinti e il campo da gioco. Inoltre, sono stati realizzati, in prossimit\u00e0 delle bandierine per il calcio d'angolo sotto la tribuna, due \"Real Box\", strutture in plexiglas interamente coperte e chiuse, che possono ospitare ciascuna 8 persone in grado di seguire la gara praticamente da bordo campo. Sar\u00e0 il primo stadio in Europa ad essere autorizzato per questo tipo di struttura. Infine sono state eliminate le reti parapallone in corrispondenza della Curva Mare, ed \u00e8 stato realizzato un nuovo tabellone elettronico al centro della Curva Ferrovia. Infine, all'esterno dello stadio, nel piazzale antistante i distinti, \u00e8 stata realizzata una struttura di Business Hospitality per gli sponsor, che ospita un ristorante e sale di accoglienza. Tutti questi lavori sono stati voluti ed eseguiti dalla Gsport, rappresentata a Cesena in quegli anni da Saverio Provenzano.\nDal \"Dino Manuzzi\" all'\"Orogel Stadium\".\nIl 27 settembre 2014 il presidente del Cesena Giorgio Lugaresi ha stipulato un contratto di sponsorizzazione con la Orogel, mutando il nome dell'impianto sportivo in \"Orogel Stadium - Dino Manuzzi\", inoltre, lo stesso giorno ha scoperto una scultura collocata nella Rotonda Edmeo Lugaresi col posizionamento della foto dello storico presidente del Cesena nella sala stampa. Il battesimo della nuova denominazione \u00e8 avvenuto il 28 settembre 2014, in occasione della partita casalinga contro il . Il 26 agosto del 2015 viene inaugurata la pagina ufficiale dello stadio.\nIl 18 maggio 2018, al ternine del campionato cadetto, all'Orogel Stadium-Dino Manuzzi iniziano i lavori di riqualificazione dell'impianto in vista del campionato europeo Under-21 del 2019. Gli interventi consistono nella posa di circa 16 700 seggiolini nelle due curve e nel settore \"Distinti superiori\", nello spostamento delle panchine interrate e nell'allargamento del campo da 67 a 68 metri. Oltre a ci\u00f2, vengono posizionate delle zolle di erba naturale sopra al vecchio manto sintetico.\nNella stagione 2020-2021 lo stadio ha ospitato le prime cinque gare casalinghe di campionato dello , neopromosso in Serie A e impossibilitato a disputare le prime partite in casa per lavori di adeguamento allo stadio Alberto Picco.\nPartite della nazionale italiana di calcio.\nIl \"Dino Manuzzi\" ha ospitato i seguenti tre incontri della nazionale maggiore italiana, tutti amichevoli. \nCampionato europeo di calcio Under-21\u00a02019.\nNel luglio 2017 l'impianto romagnolo \u00e8 stato indicato quale sede destinate ad ospitare alcune partite valide per la fase finale del Campionato europeo di calcio Under-21 2019, la cui organizzazione \u00e8 stata affidata congiuntamente all'Italia e a San Marino.\nLa Nazionale italiana di rugby.\nIl \"Dino Manuzzi\" ha anche ospitato un incontro della nazionale maggiore di rugby, valido come test match, il 13 agosto 2011, padroni di casa vincenti per 31-24 (primo tempo: 14-17 per il Giappone).\nItalia-Giappone 31-24.\nMARCATORI: p.t. 3'\u00a0m. Pratichetti tr. Bocchino, 12'\u00a0m. Gori tr. Bocchino, 23'\u00a0m. Usuzuki tr. Arlidge, 29'\u00a0m. Taira tr. Arlidge, c.p. Arlidge; s.t. 6'\u00a0m. Ghiraldini tr. Bocchino, 19'\u00a0m. Lo Cicero tr. Orquera, 23'\u00a0m.t. Giappone tr. Arlidge, 34' c.p. Orquera\nItalia: McLean; Toniolatti, Sgarbi (17' s.t. Canale), Pratichetti M., Benvenuti T.; Bocchino (13' s.t. Orquera), Gori (13 s.t. Canavosio); Parisse S. (cap), Bergamasco Ma., Zanni (14' s.t. Derbyshire); Bortolami, Geldenhuys (33' p.t. Van Zyl); Cittadini (14' s.t. Castrogiovanni), Ghiraldini (37' s.t. D'Apice), Lo Cicero. All.: Mallett\nGiappone: Webb; Endo, Taira (13' s.t. Tupuailai), Nicholas, Usuzuki; Arlidge, Tanaka (31' s.t. Hiwasa); Holani (36' s.t. Hatakeyama), Leitch (37' s.t. Nishihara), Kikutani (cap); Kitagawa, Ives (15' p.t. Thompson); Hatakeyama (15' s.t. Fujita), Horie, Hirashima. A disposizione: Yuhara, Williams. All.: Kirwan\nGiudici di gara: Poite (arbitro, Francia), Garces (g. di linea, Francia), Gauzere (g. di linea, Francia); Redmond (TMO, Inghilterra)\nNote: Spettatori 12.000. Gialli. 23' s.t. Lo Cicero, 32' s.t. Hirashima. Calci: Bocchino 3/4, Orquera 2/2, Arlidge 4/4. Man of the match Mauro Bergamasco.\nFootball americano.\nL'Orogel Stadium \u00e8 stato selezionato per ospitare le finali dei campionati italiani di football americano 2016.\nConcerti.\nDomenica 7 agosto 1977: concerto di Adriano Celentano, tutto esaurito.\nDa questo concerto \u00e8 stato tratto l'album dal vivo \"Me, live!\"\nMercoled\u00ec 18 luglio 1979: concerto di Lucio Dalla e Francesco De Gregori nell'ambito della tourn\u00e9e \"Banana Repubblic\". \nRockin'1000 - That's Live Cesena (2016).\nIl 24 luglio 2016 si \u00e8 esibita all'Orogel Stadio Dino Manuzzi, davanti a circa 13.000 spettatori, la superband dei \"Rockin'1000\", quella che \u00e8 attualmente considerata la pi\u00f9 grande rock band del mondo.\nSi tratta di un Supergruppo musicale formato da circa 1000 (cifra e componenti in realt\u00e0 sempre variabili) musicisti volontari professionisti e non professionisti, di tutto il mondo.\nNato a Cesena nel 2014 da un'iniziativa di Fabio Zaffagnini, che intendeva realizzare un tributo alla band americana dei Foo Fighters, il supergruppo \u00e8 salito alle cronache internazionali nel 2015 con l'esecuzione di massa del brano Learn to Fly, per la realizzazione di un videoclip da pubblicare su YouTube, per convincere i Foo Fighters a eseguire un concerto nella citt\u00e0 di Cesena (concerto che si \u00e8 poi effettivamente tenuto il 3 Novembre 2015 presso il \"Carisport\" di Cesena).\nSuccessivamente dopo una raccolta fondi di oltre \u20ac100.000 e la partecipazione di numerosi sponsor, \u00e8 stato organizzato il primo concerto rivolto ad un pubblico pagante.\nI \"Mille\", dopo tre giorni di prove collettive, si sono esibiti il 24 luglio 2016 all'Orogel Stadium-Dino Manuzzi eseguendo 17 brani rock di artisti come Nirvana, Blur, David Bowie, Jimi Hendrix ed altri ancora. \u00c8 presente anche \"Learn to Fly\".\nPer l'occasione tra i mille musicisti si sono annoverati anche diversi nomi noti come Cesareo di Elio e Le Storie Tese, Federico Poggipollini, Nevruz, Saturnino, Sergio Carnevale e Livio Magnini (batterista e chitarrista dei Bluvertigo); Cesare \u201cMac\u201d Petricich (chitarrista dei Negrita), Raoul Casadei e il figlio Mirko e Nikki (che suona la chitarra e presenta l'evento).\nLa performance \u00e8 stata registrata e, grazie a un accordo distributivo con Sony Music, pubblicata su cd, mp3 e in doppio vinile colorato sotto il titolo \"That's Live - The Biggest Rock Band on Earth\".\nGalleria d'immagini.\nVecchie foto dello stadio nei primi anni duemila."}
{"id": "878437", "revid": "599013", "url": "https://it.wikipedia.org/wiki?curid=878437", "title": "Klaas-Jan Huntelaar", "text": "Cresciuto nelle giovanili del PSV Eindhoven, nel 2006 \u00e8 acquistato dall'Ajax per \u20ac 9 milioni. Con i \"Lancieri\", Huntelaar si fa conoscere a livello internazionale, mantenendo una media realizzativa notevole (0,77) durante le sue quattro stagioni ad Amsterdam, vincendo due Coppe (2006 e 2007) e due Supercoppe d'Olanda (2006 e 2007). Si trasferisce prima al Real Madrid, poi al Milan, deludendo le aspettative con entrambe le maglie. Nel 2010 passa allo Schalke 04, dove vince una Coppa e una Supercoppa di Germania nel 2011. La stagione 2011-2012 \u00e8 la sua migliore dal punto di vista realizzativo: firma 48 gol in 48 incontri, vince il suo quarto titolo di capocannoniere e segna 14 gol in UEFA Europa League. Il 5 maggio 2019 realizza una doppietta in finale contro il Willem II vincendo per la terza volta nella sua carriera la Coppa d'Olanda; nello stesso mese vince anche il suo primo campionato.\nDopo aver vinto un Europeo Under-21 nel 2006, partecipa a due Europei (2008 e 2012) e a due Mondiali (2010 e 2014) con la nazionale maggiore.\nBiografia.\nDal 2000 Huntelaar ha una relazione con l'olandese Maddy Schoolderman. Il 9 aprile 2009 \u00e8 nato a Madrid il loro primo figlio, di nome Blank.\nCaratteristiche tecniche.\nHuntelaar \u00e8 un attaccante di ruolo, molto efficace in area di rigore e bravo nel gioco aereo. Ambidestro, \u00e8 spesso autore di reti in acrobazia, specialmente in rovesciata. Ottimo finalizzatore, si \u00e8 affermato come capocannoniere dell'Eredivisie 2005-2006 (33 gol segnati in 31 gare), di quella 2007-2008 (33 gol segnati in 34 gare), dell'Europeo Under-21\u00a02006 e della Bundesliga 2011-2012 (29 reti in 32 partite). \u00c8 stato soprannominato per il suo cognome \"The Hunter\" (in italiano \"il cacciatore\") per il suo fiuto del gol. Si trova pi\u00f9 a suo agio da unica punta con due ali ai lati.\nCarriera.\nClub.\nGli inizi e il PSV.\nHuntelaar ha iniziato la propria carriera professionistica nelle file del PSV Eindhoven. Dopo solo una presenza in campionato \u00e8 stato ceduto in prestito al De Graafschap e, in seguito, all'AGOVV Apeldoorn. Nel 2004 l'Heerenveen lo ha acquistato dal PSV, dandogli l'opportunit\u00e0 di mettersi in mostra in Eredivisie come titolare. Il giovane attaccante ha realizzato 17 reti in 31 partite nella stagione 2004-2005, e altre 17 in soli 15 incontri di campionato nella prima met\u00e0 della stagione successiva.\nAjax.\nNella sessione di calciomercato del gennaio 2006 \u00e8 stato acquistato dall'Ajax per 9 milioni di euro. Inizialmente ha vestito la maglia numero 25; in seguito, divenuto il vice-capitano della squadra, ha indossato il numero 9, maglia appartenuta negli anni ottanta a Marco van Basten. In quella restante met\u00e0 di stagione ha messo a segno altre 16 reti in altrettante gare, vincendo ampiamente la classifica marcatori (33 reti in 31 partite).\nNella stagione 2006-2007 ha segnato nuovamente molti gol; la sua squadra \u00e8 riuscita a raggiungere al termine della stagione il PSV in vetta alla classifica, non per\u00f2 a conquistare il titolo nazionale, vinto dai rivali per via della classifica avulsa favorevole. Il 6 maggio 2007 si \u00e8 svolta la finale di KNVB beker tra Ajax e AZ Alkmaar, vinta ai rigori dai lancieri: l'attaccante ha siglato il gol del momentaneo pareggio.\nNella stagione 2007-2008 Huntelaar si \u00e8 laureato nuovamente capocannoniere del campionato, con 33 reti in 34 incontri disputati. Nonostante la presenza in squadra del miglior realizzatore nazionale, l'Ajax ha fallito la qualificazione alla Champions League 2008-2009: dopo aver perso contro il Twente i play-off di qualificazione, ha infatti preso parte alla Coppa UEFA 2008-2009.\nIn totale con l'Ajax ha disputato 136 partite ufficiali realizzando 105 gol.\nReal Madrid.\nIl 2 dicembre 2008 il Real Madrid ha annunciato ufficialmente l'acquisto di Huntelaar per 27 milioni di euro. Il giocatore ha debuttato con la nuova maglia il 4 gennaio 2009 in Real Madrid-Villarreal 1-0, giocando, da subentrante, per 56 minuti.\nPer un errore delle dirigenza madrilena non \u00e8 stato inserito nella lista Champions, poich\u00e9 il regolamento UEFA prevedeva la possibilit\u00e0 di inserire a gennaio un solo giocatore che avesse gi\u00e0 disputato un'altra competizione UEFA nella stagione in corso. Il Real Madrid, che avrebbe invece voluto inserire sia Huntelaar sia Lassana Diarra, prelevato dal Portsmouth, ha cos\u00ec scelto di inserire il centrocampista francese e non l'attaccante olandese.\nIl 15 febbraio 2009 ha segnato il primo gol con il club madrileno nella vittoria esterna per 4-0 contro lo Sporting Gij\u00f3n. In sei mesi con i \"Blancos\" ha totalizzato 20 presenze e segnato otto reti.\nMilan.\nIl 6 agosto 2009 il Milan ha raggiunto l'accordo con il Real Madrid per l'acquisto dell'olandese per 15 milioni di euro; il giorno dopo, superate le visite mediche, Huntelaar ha firmato un contratto valido fino al 30 giugno 2013, diventando ufficialmente un giocatore rossonero.\nDopo aver saltato la prima partita della Serie A 2009-2010 per una squalifica rimediata nella Liga, ha esordito con il Milan il 29 agosto 2009 nel derby perso 4-0 contro l'Inter, subentrando al 64\u00ba minuto di gioco a Ronaldinho. Il 29 novembre 2009 ha segnato le prime reti in Serie A con una doppietta nei minuti di recupero nella partita vinta in trasferta per 2-0 contro il Catania. Ha concluso la stagione 2009-2010 con 30 partite disputate con 7 reti segnate, tutte in campionato.\nSchalke 04.\nIl 31 agosto 2010 \u00e8 stato acquistato per 14 milioni di euro dallo Schalke 04, con cui ha firmato un contratto triennale fino al 30 giugno 2013.\nHa esordito con la maglia della squadra tedesca il 10 settembre 2010 contro l'Hoffenheim, anticipo della terza giornata di Bundesliga 2010-2011 perso 2-0. Il 19 settembre 2010 ha realizzato il primo gol per lo Schalke 04, segnando l'unica rete della propria squadra nella sconfitta per 3-1 in casa contro il Borussia Dortmund. Huntelaar ha segnato anche nella successiva partita di campionato del 22 settembre 2010 in casa del Friburgo, realizzando la rete del definitivo 1-2 che \u00e8 valsa allo Schalke 04 la prima vittoria stagionale. Il 21 maggio 2011 ha segnato una doppietta nella finale di Coppa di Germania vinta per 5-0 contro il .\nHa iniziato la stagione 2011-2012 vincendo la Supercoppa di Germania contro il Borussia Dortmund (4-3 ai rigori dopo lo 0-0 al termine di tempi regolamentari e supplementari) e segnando una quaterna nel primo turno della Coppa di Germania 2011-2012 contro il Teningen, una tripletta nella seconda giornata di campionato nel 5-1 in rimonta contro lo Stoccarda e un'altra quaterna (due gol su rigore) nel ritorno degli spareggi della Europa League 2011-2012 contro lo HJK Helsinki. A fine stagione le reti realizzate sono state 48 in 48 partite disputate, di cui 29 in campionato, 5 in Coppa di Germania e 14 in Europa League. Le 29 reti segnate in Bundesliga gli hanno valso anche il titolo di capocannoniere del massimo campionato tedesco, ottenuto grazie a una doppietta nell'ultima giornata che gli ha consentito di superare Mario G\u00f3mez (28).\nAlla fine del 2012 ha prolungato il proprio contratto con lo Schalke 04 fino al 30 giugno 2015. Anche nella stagione 2012-2013, come gi\u00e0 in quella precedente, Huntelaar \u00e8 risultato il miglior marcatore della squadra tedesca con 16 gol totali in 35 partite.\nAll'inizio della stagione 2013-2014, dopo aver segnato 3 gol in altrettante partite, si \u00e8 infortunato procurandosi la rottura parziale del legamento collaterale mediale del ginocchio destro in uno scontro con il portiere del Wolfsburg Diego Benaglio. Dopo il rientro, avvenuto nell'ottobre 2013, si \u00e8 subito nuovamente infortunato allo stesso ginocchio nel corso di un allenamento ed \u00e8 stato costretto a rimanere fermo fino alla fine dell'anno. \u00c8 tornato in campo il 26 gennaio 2014 nella prima partita annuale in casa dell'Amburgo, nella quale \u00e8 stato schierato come capitano e ha segnato il primo dei 3 gol con cui la squadra di Gelsenkirchen ha battuto quella di Amburgo. Il 26 febbraio seguente, nella prima partita personale in Champions League 2013-2014 valevole come gara di andata degli ottavi di finale, ha segnato contro il Real Madrid, sua ex squadra, l'unico gol dello Schalke nella sconfitta casalinga per 6-1. Il 3 maggio 2014 ha disputato contro il Friburgo la sua 100\u00aa partita in Bundesliga, nella quale \u00e8 anche andato a segno per la 59\u00aa volta. Il 31 ottobre 2014, nella gara casalinga contro l'Augsburg, segna il gol partita che regala la vittoria ai suoi.\nRitorno all\u2019Ajax.\nNel giugno 2017 fa il suo ritorno all'Ajax, squadra in cui nel primo anno segna 13 gol in 32 partite tra campionato e coppe.\nCon il gol segnato il 3 aprile 2019 nella vittoria esterna per 2-5 sull'Emmen tocca quota 100 in Eredivisie. Dieci giorni dopo torna a segnare una tripletta - in Ajax-Excelsior 6-2 - a distanza di quattro anni dall'ultima volta, che risaliva al 29 novembre 2014 (Schalke-Magonza 4-1), risultando cos\u00ec il giocatore pi\u00f9 anziano dell\u2019Ajax ad essere autore di una tripletta in Eredivisie. Il 5 maggio segna una doppietta nella finale di KNVB beker, vinta per 0-4 contro il Willem II; con cinque reti in tre diverse edizioni (due nel 2006 contro il PSV, una nel 2007 contro l\u2019AZ e due ora appunto) \u00e8 dietro solo a Johan Cruijff, la cui firma \u00e8 stata impressa ben sei volte nelle gare che hanno assegnato il trofeo. Con 16 gol contribuisce alla vittoria del campionato olandese, il primo della sua carriera; sono 23 i gol segnati e 7 gli assist sfornati in 42 partite stagionali.\nNel 2019-2020 mette insieme 32 presenze e 10 gol, mentre nel corso della stagione seguente supera le 250 presenze con l\u2019Ajax e le 650 complessive con i club annunciando di volersi ritirare alla fine di questa annata proprio dopo aver raggiunto il traguardo dei 150 gol, segnati in Eredivisie in Ajax-PEC 4-0 del 12 dicembre 2020. Il 14 gennaio 2021 in occasione di Twente-Ajax 1-3 gioca la sua partita numero 500 nei vari campionati risultando ancora una volta determinante poich\u00e9, entrato al minuto 89 sull\u20191-1, segna una doppietta in soli due minuti ribaltando il risultato. Questa sar\u00e0 la sua ultima partita giocata con l\u2019Ajax - la numero 257 con 158 gol segnati e 7 trofei vinti in 6 anni e mezzo.\nRitorno allo Schalke e l'ultima esperienza amatoriale.\nDavanti alla prospettiva di giocare sempre meno con l'Ajax - per via dell\u2019arrivo di S\u00e9bastien Haller - e dopo aver saltato il Klassieker del 17 gennaio per un problema al polpaccio, il 19 gennaio fa ritorno dopo quattro anni allo , con cui firma un contratto fino a fine stagione, per aiutarlo a salvarsi in Bundesliga (visto l'ultimo posto in classifica occupato dalla squadra tedesca). &lt;br&gt;\nCon il gol siglato nella sconfitta per 2-1 contro il Bayer Leverkusen del 3 aprile 2021, diventa il marcatore pi\u00f9 anziano della storia dello Schalke in Bundesliga a 37 anni e 234 giorni battendo il record del portiere Oliver Reck.\nCon 2 gol segnati in 9 apparizioni non riesce ad evitare la retrocessione del club che il 3 giugno annuncia che non gli rinnover\u00e0 il contratto in scadenza a fine mese.\nA fine settembre rimette gli scarpini ai piedi per giocare nel HC\u201903 di Drempt, la sua citt\u00e0 natale, che milita nei campionati amatoriali.\nNazionale.\nNazionali giovanili.\nCon la nazionale olandese Under-16 Huntelaar ha partecipato all'Europeo di categoria del 2000, dove i Paesi Bassi i sono classificati al terzo posto, collezionando 5 presenze e due gol.\nCon la nazionale Under-18 tra ottobre e dicembre del 2002 ha preso parte a 3 partite di qualificazione all'Europeo Under-18\u00a02001 segnando altrettanti gol e nel maggio dell'anno seguente alla gara di ritorno dei play-off per l'ammissione alla fase finale persa contro la Danimarca. Sempre nel 2001 con l'Under-19 ha partecipato alle qualificazioni per l'Europeo Under-19 (che nel frattempo aveva sostituito l'Under-18) del 2002 durante le quali ha disputato 5 gare segnando 3 reti.\nNel 2001 \u00e8 stato convocato da Louis van Gaal nella nazionale Under-20 per il Mondiale di categoria in Argentina, dove Huntelaar ha disputato quattro delle cinque gare dei Paesi Bassi (3 nella fase a gironi e i quarti di finale, dove i Paesi Bassi sono stati eliminati dall'Egitto) segnando 2 gol nella fase a gironi contro Etiopia e Angola.\nCon la nazionale olandese Under-21 ha preso parte a tutte le 12 partite delle qualificazioni all'Europeo Under-21\u00a02006 realizzando 10 gol tra cui la doppietta nel ritorno degli spareggi contro la Slovenia che ha consentito ai Paesi Bassi di qualificarsi per la fase finale. Nel giugno 2006 ha vinto l'Europeo di categoria, del quale \u00e8 stato capocannoniere con 4 reti: una nella seconda partita della fase a gironi contro la Danimarca, una in semifinale contro la Francia e una doppietta in finale contro l'Ucraina (il secondo gol su rigore), gara nella quale \u00e8 anche stato nominato miglior giocatore. Alla fine del torneo ha vinto anche il \"Golden Player\" della UEFA assegnato al miglior giocatore della manifestazione.\nCon 18 gol segnati in 23 presenze \u00e8 il miglior marcatore di sempre della Nazionale olandese Under-21.\nNazionale maggiore.\nHuntelaar ha esordito in nazionale maggiore il 16 agosto 2006, mettendo a referto due reti nella vittoria per 4-0 in casa dell'Irlanda. \u00c8 tornato a segnare in maglia arancione 14 mesi dopo, il 17 ottobre 2007, contro la Slovenia.\nConvocato da Marco van Basten per l'Europeo 2008, alla rassegna continentale \u00e8 stato la riserva della punta titolare Ruud van Nistelrooy. Nel terzo incontro della fase a gironi, a qualificazione ai quarti gi\u00e0 ottenuta, \u00e8 stato schierato titolare contro la Romania e ha realizzato la rete dell'1-0 per i suoi.\nDopo l'abbandono della nazionale da parte di van Nistelrooy, sotto la guida del CT Bert van Marwijk Huntelaar \u00e8 divenuto la prima scelta per l'attacco e ha iniziato da titolare le qualificazioni ai Mondiali 2010 segnando nella partita vinta 2-0 contro l' nell'ottobre 2008. \u00c8 stato convocato per la fase finale del Mondiale in Sudafrica, in cui ha segnato il gol decisivo nella vittoria per 2-1 contro il Camerun, nella terza partita del girone. La sua Nazionale si \u00e8 classificata\nseconda, avendo perso la finale contro la per 0-1 dopo i tempi supplementari.\nHa iniziato le qualificazioni all'Europeo 2012 segnando nel settembre 2010 una tripletta contro San Marino, partita poi finita 5-0, e una doppietta decisiva nella vittoria per 2-1 contro la Finlandia. \u00c8 andato in rete anche nelle successive partite del mese di ottobre contro la Moldavia (rete dell'1-0 finale) e la Svezia (4-1, doppietta). Ha chiuso le qualificazioni all'Europeo 2012 con all'attivo 12 gol in otto partite, risultando il capocannoniere assoluto nella fase di qualificazione e, grazie alla rete realizzata nell'ultima gara contro la Svezia, \u00e8 diventato anche il miglior marcatore olandese negli incontri di qualificazione all'Europeo con 13 gol, superando Johan Cruijff.\nNel maggio 2012 \u00e8 stato convocato dal commissario tecnico Bert van Marwijk per la fase finale degli Europei 2012. Nel corso della manifestazione, dove i Paesi Bassi sono stati eliminati nella fase a gironi, Huntelaar ha disputato tutte le 3 partite degli \"Oranje\", le prime due contro Danimarca e Germania da subentrante e l'ultima contro il Portogallo da titolare.\nConvocato da Louis van Gaal per i Mondiali 2014 in Brasile, nel corso del torneo ha giocato la gara degli ottavi di finale contro il Messico (subentrando a Robin van Persie a un quarto d'ora dalla fine) nella quale ha fornito l'assist per il gol dell'1-1 di Wesley Sneijder e nei minuti di recupero ha segnato, su rigore, la rete del definitivo 2-1 che ha qualificato i Paesi Bassi ai quarti di finale.\n\u00c8 attualmente il secondo miglior marcatore della nazionale olandese in tutte le competizioni, con 42 gol.\nStatistiche.\nPresenze e reti nei club.\nTra club, nazionale maggiore e nazionali giovanili (esclusa la partita non ufficiale), Huntelaar ha giocato globalmente 798 partite segnando 439 reti, alla media di 0,56 gol a partita.\n\"Statistiche aggiornate al 15 maggio 2021.\""}
{"id": "878438", "revid": "6220", "url": "https://it.wikipedia.org/wiki?curid=878438", "title": "Rana di Darwin", "text": ""}
{"id": "878445", "revid": "289247", "url": "https://it.wikipedia.org/wiki?curid=878445", "title": "Cimitero di guerra americano di Firenze", "text": ""}
{"id": "878448", "revid": "110157", "url": "https://it.wikipedia.org/wiki?curid=878448", "title": "Re di Anfo", "text": "Il Re di Anfo \u00e8 un torrente della provincia di Brescia. Nasce dalla Cima Megh\u00e8 e si immette da destra nel lago d'Idro ad Anfo, in Val Sabbia. La sua lunghezza \u00e8 di 6\u00a0km. \u00c8 interamente compreso nel comune di Anfo.\nSport.\nLungo il corso del torrente viene praticato il canyoning."}
{"id": "878453", "revid": "23117", "url": "https://it.wikipedia.org/wiki?curid=878453", "title": "Armelino Donizetti Quagliato", "text": ""}
{"id": "878456", "revid": "1573940", "url": "https://it.wikipedia.org/wiki?curid=878456", "title": "Signiphoridae", "text": "Signiphoridae , \u00e8 una piccola famiglia di insetti (Hymenoptera Chalcidoidea) comprendente specie parassitoidi.\nGeneralit\u00e0.\nQuesta piccola famiglia di insetti mostra una combinazione di caratteri morfologici che nel complesso la identifica facilmente distinguendola dagli altri Calcidoidei. Gli elementi morfologici pi\u00f9 evidenti sono il corpo appiattito, la conformazione delle antenne, lo sviluppo trasversale dello scutello e del metanoto, l'area triangolare differenziata sul dorso del propodeo, il gastro sessile.\nDescrizione.\nI Signiforidi hanno un corpo di piccole dimensioni (circa 1 mm), tozzo e compresso in senso dorso-ventrale, pressoch\u00e9 appiattito, di colore nero oppure giallastro con macchie brune, liscio.\nIl capo porta antenne composte da 5-7 articoli, con funicolo assente o composto da 1-3 anelli e clava formata da un unico articolo indiviso. Il torace ha il metanoto e lo scutello marcatamente sviluppati trasversalmente e il propodeo che differenzia un'evidente area triangolare che pu\u00f2 essere facilmente confusa con lo scutello. Le zampe hanno tarsi di 5 articoli, quelle medie hanno uno sperone all'estremit\u00e0 distale della tibia. Le ali sono prive di setole e frangiate ai margini. La vena marginale \u00e8 poco allungata, in genere lunga quanto la stigmale.\nL'addome ha un gastro decisamente sessile, con una larga base di raccordo al propodeo.\nBiologia.\nI Signiforidi si comportano in generale come iperparassiti ectofagi o endofagi a spese di altri Calcidoidi oppure come parassiti primari di insetti fitofagi. Gli ospiti primari sono tipicamente Rincoti Omotteri (Diaspididae, Pseudococcidae, Aleyrodidae, Psyllidae) o, meno frequentemente, Ditteri.\nSistematica.\nLa sistematica dei Signiforidi ha subito diverse revisioni, anche recenti. In passato sono stati collocati, secondo il genere e l'autore, fra gli Encirtidi (\"Signiphora\") e fra gli Eulofidi (\"Thysanus\"). In seguito i generi sono stati scorporati dalla precedente collocazione e inseriti in un unico taxon prima come sottofamiglia degli Encirtidi, poi come famiglia distinta con il nome di \"Thysanidae\".\nL'attuale inquadramento sistematico predilige il nome di \"Signiphoridae\" e suddivide la famiglia in quattro generi, comprendente 76 specie."}
{"id": "878461", "revid": "984922", "url": "https://it.wikipedia.org/wiki?curid=878461", "title": "Redone", "text": "Il Redone \u00e8 un torrente della Lombardia che scorre nelle province di Brescia e Mantova. Nasce presso la localit\u00e0 Lavagnone di Desenzano del Garda e confluisce dopo 25\u00a0km da destra nel Mincio a Monzambano, dopo aver attraversato il territorio dei comuni di Desenzano del Garda, Lonato, Solferino, Pozzolengo, Ponti sul Mincio e Monzambano."}
{"id": "878462", "revid": "79457", "url": "https://it.wikipedia.org/wiki?curid=878462", "title": "San Quinziano Martire", "text": ""}
{"id": "878464", "revid": "767487", "url": "https://it.wikipedia.org/wiki?curid=878464", "title": "Villa Torrigiani (Sesto Fiorentino)", "text": "La Villa Torrigiani di Sesto Fiorentino (FI) si trova in localit\u00e0 Quinto Alto.\nStoria e descrizione.\nFu edificata nel XV secolo per la famiglia Guidacci, la quale ne cedette la propriet\u00e0 nel 1474 a Francesco Boninsegni: il primo di una serie di ripetuti cambi di proprietario finch\u00e9 nella seconda met\u00e0 del XVII secolo pervenne alla famiglia Torrigiani, che trasformarono l'edificio in una residenza estiva (inizio del XIX secolo).\nIn seguito la villa venne trasformata, tra il 1923 e il 1939, in casa di cura, costruendo anche una nuova ala attrezzata per le esigenze ospedaliere. Ulteriori rimaneggiamenti si ebbero nel 1950, quando la villa cambio nome in \"Villa Solaria\", entrando per\u00f2 di l\u00ec a poco in un periodo di lento declino. Solo nel 1982 il Comune di Sesto si interess\u00f2 all'acquisto della propriet\u00e0, in particolare dell'ala pi\u00f9 recente (che fu destinata a \"day hospital\" per anziani) e il parco, che venne aperto al pubblico.\nLa villa \u00e8 caratterizzata da un doppio ordine di finestre appoggiate su mensole sui lati esterni, con uno scalone in pietra a doppia rampa al piano terra.\nIl parco conta circa sei ettari di estensione e risale al XIX secolo: tra grandi prati a livelli diversi seguono l'andamento del suolo, con boschetti divisori che creano scenografie e gradevoli scorci prospettici. Alcuni viali attraversano l'area verde, delimitati da cordonati in pietra e diretti verso alcuni punti particolari: rotonde, punti di sosta e di gioco, zone appartate. La flora del parco \u00e8 diversificata e influenzata dalla storia degli antichi proprietari, sebbene il patrimonio aroboreo si sia notevolmente ridotto rispetto all'epoca di maggior splendore. Tra gli esemplari pi\u00f9 notevoli per et\u00e0 e dimensioni si contano cipressi, aceri, cedri, ippocastani, pini, querce, sequoie, tassi, tigli, pioppi bianchi e ginkgo biloba."}
{"id": "878465", "revid": "1573940", "url": "https://it.wikipedia.org/wiki?curid=878465", "title": "Tanaostigmatidae", "text": "I Tanaostigmatidi (\"Tanaostigmatidae\" ) sono una piccola famiglia di insetti (Hymenoptera Chalcidoidea). A differenza della maggior parte dei Calcidoidi, questa famiglia comprende specie fitofaghe galligene.\nGeneralit\u00e0.\nSi tratta di una piccola famiglia di Calcidoidi morfologicamente affini agli Eupelmidi e agli Encirtidi dai quali si distinguono per avere il prepetto convesso invece che piatto e i notauli del mesoscuto sempre presenti e convergenti posteriormente.\nSono presenti in regioni tropicali e subtropicali.\nDescrizione.\nI Tanaostigmatidi hanno un corpo di piccole dimensioni, in genere lungo da 1 a 4 mm, di colore vario, talvolta metallico.\nIl prepetto \u00e8 ben sviluppato e convesso e posteriormente si proietta per sovrapporsi ai lati del pronoto in modo tale da essere ben visibile anche dal dorso apparendo come una spalla. Le mesopleure sono ben sviluppate, indivise e convesse. Al loro margine posteriore si inseriscono le coxe del secondo paio di zampe. Il mesoscuto \u00e8 percorso dai due notauli ben delineati e che s'incontrano posteriormente, in prossimit\u00e0 del margine del mesoscuto, formando un caratteristico disegno a V o a Y. Le ali hanno in genere la vena marginale della stessa lunghezza di quella stigmale. I tarsi sono formati da 5 articoli.\nL'addome \u00e8 subsessile e con terebra non sporgente.\nBiologia.\nIn generale sono fitofagi che si sviluppano in galle formate su steli, foglie, fiori e semi di piante legnose, spesso della famiglia delle Leguminose. Meno frequentemente si sviluppano a spese di semi senza formare galle, oppure si possono ritrovare come commensali all'interno di galle di Ditteri Cecidomidi.\nL'unica specie entomofaga descritta in questa famiglia sarebbe \"Cynipencyrtus flavus\", la cui larva \u00e8 un parassitoide associato a Imenotteri Cinipedi galligeni, tuttavia la collocazione di questa specie fra i Tanaostigmatidae non \u00e8 universalmente accettata.\nSistematica.\nConsiderati fino agli anni ottanta una sottofamiglia degli Eupelmidi, i Tanaostigmatidi costituiscono una piccola famiglia, comprendente circa 90 specie distribuite in 9 generi."}
