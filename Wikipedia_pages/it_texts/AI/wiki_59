{"id": "873221", "revid": "767487", "url": "https://it.wikipedia.org/wiki?curid=873221", "title": "Ian St. John", "text": "Attaccante molto prolifico, fu uno dei giocatori pi\u00f9 importanti del degli anni sessanta che, partendo dalla Seconda Divisione inglese, risal\u00ec la china e torn\u00f2 a primeggiare in Inghilterra e, successivamente, in Europa.\n\u00c8 scomparso nel marzo 2021 all'et\u00e0 di 82 anni a seguito di un tumore della vescica.\nCarriera.\nClub.\nIan St. John crebbe calcisticamente nella squadra della sua citt\u00e0, il , con la quale esord\u00ec anche in Prima Divisione scozzese e segn\u00f2 una delle triplette pi\u00f9 veloci della storia del calcio britannico (contro l' nel 1959). Nel 1961, per 37.500 sterline, fu portato a Liverpool dal suo conterraneo Bill Shankly, che stava ricostruendo la squadra, all'epoca militante in Seconda Divisione inglese.\nL'esordio avvenne nella finale del torneo cittadino Liverpool Senior Cup del 1961, che vide la squadra affrontare i rivali storici dell'. La partita fu vinta da questi ultimi per 4-3, ma St. John segn\u00f2 tutti e tre i goal del Liverpool e questo lo fece diventare subito il beniamino del Kop, che gli diede il soprannome di \"The Saint\". St. John si rivel\u00f2 effettivamente molto prolifico, tanto che nelle sue prime tre stagioni di Lega realizz\u00f2 in totale 58 goal (rispettivamente 18, 19 e 21).\nL'esordio in campionato avvenne il 19 agosto 1961 contro il Bristol (seconda divisione); il primo goal arriv\u00f2 il 30 agosto in casa del (battuto 4-1). Quel goal segn\u00f2 l'inizio di una lunga intesa calcistica con il suo collega di reparto, l'inglese Roger Hunt, che nell'occasione segn\u00f2 2 goal.\nAnche grazie ai goal di St. John il Liverpool (che nelle cinque stagioni precedenti si era sempre piazzato al terzo posto fallendo il ritorno nella massima serie) nel 1962 vinse il campionato con otto punti di vantaggio sulla seconda e torn\u00f2 in Prima Divisione. La stagione successiva si risolse in un ottavo posto \u2013 con un personale di 19 goal per St. John \u2013 ma la sorpresa arriv\u00f2 nel campionato 1963/64, iniziato ad handicap ma vinto alla fine con quattro punti di vantaggio sul Manchester Utd. e cinque sui campioni uscenti dell'Everton: con 21 goal St. John contribu\u00ec pesantemente alla vittoria finale del titolo inglese, il primo dopo diciassette anni di assoluto anonimato: il Liverpool si lasciava cos\u00ec alle spalle il periodo pi\u00f9 buio della sua storia. L'anno successivo, proprio St. John sfat\u00f2 un altro taboo, quello della Coppa d'Inghilterra: in finale contro il Leeds, nei minuti finali di un incontro tiratissimo che si stava avviando sull'1-1, St. John raccolse di testa un cross di Callaghan e segn\u00f2 il 2-1 che significava la prima Coppa in 73 anni di vita del club.\nLa Coppa vinta garant\u00ec al Liverpool la sua prima partecipazione europea di sempre, la Coppa delle Coppe 1965/66, della quale raggiunse la finale dopo aver eliminato avversari di rango come Honv\u00e9d, e, soprattutto, . La partita decisiva si gioc\u00f2 a Glasgow, ma fu vinta dai tedeschi del per 2-1: contemporaneamente, tuttavia, giunse un altro titolo di campione d'Inghilterra.\nSt. John rimase al Liverpool altre quattro stagioni, giocando in totale 424 partite (336 di campionato) e segnando 118 goal (95 in campionato). Oltre ai citati titoli vinse anche due Charity Shield consecutive, nel 1965 e nel 1966. Nell'estate del 1971 si trasfer\u00ec al Coventry, squadra per la quale gioc\u00f2 una sola stagione prima di trasferirsi al suo ultimo club, il Tranmere Rovers, per la stagione 1972/73, al termine della quale annunci\u00f2 il suo ritiro a 35 anni.\nNazionale.\nIn Nazionale, St. John gioc\u00f2 21 volte: il suo esordio avvenne il 6 maggio 1959, quand'era ancora un giocatore del Motherwell, contro la a Glasgow, in un'amichevole vinta per 3-2. Il suo primo goal arriv\u00f2 in un'altra amichevole giocata sempre a Glasgow nel 1960 contro la , anche se in questo caso il risultato di 3-2 fu a favore degli ospiti. La sua ultima apparizione in nazionale fu il 10 aprile 1965 a Wembley contro l', in un incontro valido per il Torneo Interbritannico: la partita fin\u00ec 2-2 e Ian St. John segn\u00f2 il goal del definitivo pareggio scozzese. Furono 9 in totale i suoi goal in Nazionale scozzese.\nDopo il ritiro.\nDa allenatore, dal 1973 al 1979 allen\u00f2 il , suo club d'origine; successivamente allen\u00f2 il e infine lo Sheffield Wednesday, dopodich\u00e9 decise di smettere anche con la carriera tecnica per dedicarsi a quella mediatica.\nDal 1979 St. John lavora come commentatore sportivo. Negli anni ottanta condusse una trasmissione sportiva con il suo ex-collega Jimmy Greaves, e nel corso degli anni ha collaborato \u2013 e collabora tuttora\u00a0\u2013 con diverse testate giornalistiche cartacee e televisive, per le quali ha commentato diverse edizioni del campionato del mondo di calcio. Attivo anche nella promozione del calcio giovanile, \u00e8 stato fondatore di diverse scuole calcio per ragazzi, chiamate \"Ian St. John's Soccer Camps\". Da un sondaggio-concorso indetto dal Liverpool nel 2006 per stabilire quali fossero i \"\u00ab100 giocatori che stupirono il Kop\u00bb\", Ian St. John \u00e8 risultato il 21\u00ba giocatore pi\u00f9 votato, subito dopo Phil Neal e subito prima di Steve McManaman\nImpatto sulla cultura di massa.\nNel suo periodo di massimo rendimento sportivo e prolificit\u00e0, St. John divenne cos\u00ec popolare che nell'immaginario collettivo divenne oggetto di iperboli perfino soprannaturali, come esemplificato nella citazione in epigrafe, che in inglese (St. John \u00e8 anche il nome inglese di San Giovanni Battista, e \u201cto save\u201d significa, oltre che \u201csalvare\u201d anche \u201cparare\u201d) suona pi\u00f9 esplicita:"}
{"id": "873238", "revid": "287204", "url": "https://it.wikipedia.org/wiki?curid=873238", "title": "San Matteo delle Chiaviche", "text": ""}
{"id": "873245", "revid": "599013", "url": "https://it.wikipedia.org/wiki?curid=873245", "title": "Nwo", "text": ""}
{"id": "873248", "revid": "7241259", "url": "https://it.wikipedia.org/wiki?curid=873248", "title": "Cavallette dell'Abisso", "text": ""}
{"id": "873251", "revid": "125726493", "url": "https://it.wikipedia.org/wiki?curid=873251", "title": "Body Guards - Guardie del corpo", "text": "Body Guards - Guardie del corpo \u00e8 un film del 2000 diretto da Neri Parenti, con Christian De Sica, Massimo Boldi, Biagio Izzo e Enzo Salvi.\nTrama.\nIl tenente Fabio Leone, il maresciallo Paolo Pecora e l'appuntato Ciro Marmotta, tre carabinieri pasticcioni, vengono espulsi dall'arma per aver fatto saltare un'importante operazione internazionale di narcotraffico. Decidono cos\u00ec di farsi assumere come guardie del corpo nell'agenzia di un ex tenente dei carabinieri amico di Marmotta.\nAi tre vengono affidati dei casi di prova per testare le loro capacit\u00e0: Leone deve fare la guardia del corpo di Victoria Silvstedt, ma a causa delle scappatelle del fidanzato non riesce a farla arrivare ad una sfilata e per salvare la faccia prende il suo posto in passerella causando ulteriori disastri; Pecora che credeva di dover fare la guardia del corpo di Anna Falchi, mentre faceva le foto per il suo nuovo calendario deve invece fare la guardia alla cagnetta Camilla, a cui la Falchi \u00e8 attaccatissima, ma finisce per farla saltare accidentalmente fuori dalla finestra. Ciro Marmotta, seguito dalla famiglia barese Savino e Teresa Incoronato, invece deve fare da guardia del corpo a Luca Laurenti, ma scambiandolo per Paolo Bonolis, fa immaginare all'assistito di essere su \"Scherzi a parte\" e lo fa finire nelle mani di alcuni rapinatori di banca.\nI tre, licenziati per i guai causati, provano a riscattarsi sottraendo all'agenzia un caso di cui sono venuti a conoscenza fortunosamente, il servizio di sicurezza di una beauty farm frequentata da gente dello spettacolo. Ai tre si unisce Romolo, detto \"Er Cobra\", l'aiutante magazziniere dell'agenzia che sogna di diventare guardia del corpo e che minaccia i tre di dire tutto se non lo porteranno con loro.\nI quattro finiscono per combinare altri disastri: Leone e Pecora che dovevano controllare un vecchio maestro di musica affetto da cardiopatia e dal vizio del sesso, se lo ritrovano morto d'infarto a seguito di un cocktail di alcol e viagra; Marmotta addetto alla sicurezza di Megan Gale finisce per intromettersi nella sua relazione segreta con Massimo Giletti, causando ripetute aggressioni al presentatore. Romolo finisce per sabotare le terapie di Gigi Marzullo.\nRomolo apre un sito internet in cui fa credere di gestire un'agenzia di bodyguard e di avere come cliente la top model Cindy Crawford; cos\u00ec, invece di licenziarli, l'agenzia li utilizza per fare da guardie del corpo ad una finta Crawford, per depistare un maniaco che la minaccia. In realt\u00e0 il maniaco \u00e8 il fratello della sosia con il quale \u00e8 in combutta per sostituire la modella alla vera Crawford, cos\u00ec i quattro si trovano a trasportare la vera modella credendola la sosia e a consegnarla al maniaco credendolo un uomo dell'agenzia.\nLicenziati, i quattro si ritrovano davanti ad un motel alla ricerca della modella ma Leone si imbatte in una coppia di sadomasochisti, Pecora di nuovo in Anna Falchi e Marmotta con Megan e la coppia barese Savino e Teresa Incoronato. Dopo varie peripezie riescono a salvare la vita alla modella, ricevendo i complimenti di Codispoti che propone il loro reintegro in squadra. I quattro per\u00f2 rifiutano, decidendo di mettersi in proprio, anche perch\u00e9 si accorgono di aver ritrovato la sosia e non la vera Cindy Crawford.\nProduzione.\nNel film compare in un cameo il regista Neri Parenti, nella parte di un manovale dello zoo che cambia il cartello con quello di un bisonte. Il film \u00e8 stato girato tra Roma (Piazza di Spagna, Hotel Hilton Rome Cavalieri, Piazza di Santa Maria di Galeria, Via Cassia 1801, Piazza di Siena, Bioparco, edificio in Viale Gioachino Rossini 10), Fossignano (Parco Zoo delle Star), Carmignano (Villa dei Cento Camini), Monte Argentario (Spiaggia dello Sbarcatello).\nLa canzone che si pu\u00f2 ascoltare nel trailer, all'inizio e alla fine \u00e8 \"Lady (Hear Me Tonight)\" dei Modjo.\nAccoglienza.\nLa pellicola ha riscontrato un buon successo al box office, incassando \u20ac 9.972.363.\nDistribuzione.\nIl film \u00e8 uscito nelle sale Italiane il 22 dicembre 2000."}
{"id": "873252", "revid": "339392", "url": "https://it.wikipedia.org/wiki?curid=873252", "title": "Baldini Castoldi Dalai Editore", "text": ""}
{"id": "873262", "revid": "834", "url": "https://it.wikipedia.org/wiki?curid=873262", "title": "Turn On the Bright Lights", "text": ""}
{"id": "873266", "revid": "666668", "url": "https://it.wikipedia.org/wiki?curid=873266", "title": "Delta-algebra", "text": "In matematica, una \u03b4-algebra (pronunciata delta-algebra) su di un insieme formula_1, \u00e8 una famiglia di sottoinsiemi di formula_1 che sia chiusa rispetto all'operazione di intersezione al pi\u00f9 numerabile e di passaggio al complementare.\nDefinizione.\nSia formula_3 un insieme non vuoto, e sia formula_4 una famiglia di sottoinsiemi di formula_1 (ovverosia, un sottoinsieme dell'insieme delle parti di formula_1). Diremo che formula_4 \u00e8 una \u03b4-algebra su formula_3 se:\nEquivalenza tra \u03b4 e \u03c3-algebre.\nSi dimostra che il concetto di \u03b4-algebra coincide con il concetto di \u03c3-algebra. Infatti, sia formula_13 una \u03b4-algebra su \"X\". Per essere una \u03c3-algebra deve essere chiusa rispetto al complementare e rispetto all'unione al pi\u00f9 numerabile. La prima condizione \u00e8 gi\u00e0 soddisfatta, per la seconda. Sia \nformula_22 una famiglia al pi\u00f9 numerabile di insiemi della \u03b4-algebra:\navendo usato il teorema di De Morgan. Ora formula_24 appartengono alla \u03b4-algebra perch\u00e9 essa \u00e8 chiusa rispetto al complementare. Essa \u00e8 chiusa anche rispetto all'intersezione. Si conclude che \u00e8 chiusa anche rispetto all'unione al pi\u00f9 numerabile."}
{"id": "873267", "revid": "32698", "url": "https://it.wikipedia.org/wiki?curid=873267", "title": "Delta algebra", "text": ""}
{"id": "873268", "revid": "62015", "url": "https://it.wikipedia.org/wiki?curid=873268", "title": "Taeniarhynchus saginata", "text": ""}
{"id": "873274", "revid": "110157", "url": "https://it.wikipedia.org/wiki?curid=873274", "title": "Bahrenfleth", "text": "Bahrenfleth \u00e8 un comune tedesco del circondario di Steinburg, nella regione dello Schleswig-Holstein. Ha circa 600 abitanti."}
{"id": "873276", "revid": "110157", "url": "https://it.wikipedia.org/wiki?curid=873276", "title": "Beidenfleth", "text": "Beidenfleth \u00e8 un comune tedesco del circondario di Steinburg, nella regione dello Schleswig-Holstein. Ha circa 900 abitanti."}
{"id": "873278", "revid": "785863", "url": "https://it.wikipedia.org/wiki?curid=873278", "title": "Conan Edogawa", "text": ", il cui vero nome \u00e8 , \u00e8 un personaggio immaginario, narratore e protagonista della serie manga e anime \"Detective Conan\", creata da G\u014dsh\u014d Aoyama.\nCreazione e sviluppo del personaggio.\nIl \u00abLibro dei personaggi\u00bb, contenuto nel volume 49 del manga, indica che Shinichi Kudo ha un'altezza \"simile\" a quella di G\u014dsh\u014d Aoyama, il quale \u00e8 di 174\u00a0cm, come riportato nella stessa pagina. Il nome \"Conan\" \u00e8 parte del nome di Arthur Conan Doyle, autore della celebre serie di romanzi e racconti gialli dedicata al detective Sherlock Holmes, mentre il cognome \"Edogawa\" \u00e8 da riferirsi a Edogawa Ranpo, scrittore giapponese che us\u00f2 questo pseudonimo dalla traslitterazione giapponese di Edgar Allan Poe. \nShinichi, inoltre, \u00e8 nato il 4 maggio, lo stesso giorno dell'apparente morte di Sherlock Holmes nelle cascate di Reichenbach. Quest'informazione viene rivelata nel primo e nel terzo film, ma non \u00e8 mai stata svelata nel manga, essendo stato indicato nel \u00abLibro dei personaggi\u00bb.\nShinichi inoltre \u00e8 un grande appassionato di gialli come dice nel primo volume casa sua contiene una grande libreria tutta di gialli, tra cui quelli di suo padre\nCarattere.\nSbruffone, intelligente, riflessivo, arguto, sveglio e spavaldo, anche se \u00e8 abbastanza timido, Shinichi \u00e8 sicuro di s\u00e9 e delle sue capacit\u00e0 e non ha alcun problema a dimostrarlo. Fiero della sua popolarit\u00e0, ama stare al centro dell'attenzione e difficilmente tende a non farsi notare. Spesso, durante la serie, viene definito \"snob\", \"melodrammatico\" e \"arrogante\", mentre Ran lo apostrofa diverse volte come \"otaku del giallo\", data la sua immensa passione per i misteri. Adora Sherlock Holmes e tenta di emularne le gesta. \u00c8 apparentemente freddo e calcolatore. Difficilmente perde il proverbiale 'sangue freddo', a meno che qualcuno a cui \u00e8 molto legato non sia in pericolo. Stenta a dimostrare i suoi sentimenti, soprattutto se sono d'affetto. In amore, infatti, \u00e8 molto insicuro e riservato e non ama le \"classiche romanticherie\". Il detective dimostra, comunque, di essere una persona molto gentile. Ha un buon orecchio per la musica, ma non riesce comunque ad intonare le note, essendo terribilmente stonato. \u00c8 anche un ottimo giocatore di calcio.\nPoteri e abilit\u00e0.\nShinichi (Conan) \u00e8 molto intelligente e calcolatore. Anche se solo al liceo, la sua passione per i misteri lo ha portato ad essere un lettore straordinariamente colto per mostrare conoscenze e comprensione avanzate in una miriade di argomenti, che pu\u00f2 usare metodicamente per aiutarlo nelle indagini. Ha una memoria eidetica e un richiamo perfetto, dimostrando ripetutamente la capacit\u00e0 di ricordare ogni dettaglio di un'indagine o altri argomenti a cui tiene. La sua meticolosa attenzione ai dettagli gli consente di notare piccole incongruenze nelle scene del crimine e sospettare delle testimonianze, e usando una logica astuta scopre le ragioni dietro quelle incongruenze per collegarle al crimine. Ha un'intuizione notevole, in grado di capire quando le persone lo stanno spiando e se stanno nascondendo qualcosa. Grazie al suo senso di osservazione, \u00e8 molto attento a quasi ogni singola cosa della sua vita. Come bambino, Conan pu\u00f2 attirare meno sospetti mentre indaga sulla scena del crimine, cavarsela con la ricerca e fare domande innocenti senza mettere in guardia i sospetti degli altri, anche se ha lo svantaggio di non avere l'autorit\u00e0 o la reputazione di Shinichi. Nel film \"Lupin Terzo vs Detective Conan\" viene mostrato anche capace di leggere le labbra. Ha competenze informatiche e una profonda comprensione per la criminologia e la psicologia inversa. \u00c8 anche bravissimo a scoprire e decifrare i codici. \u00c8 abbastanza bravo a recitare e pu\u00f2 bluffare se necessario, per arrivare alla deduzione corretta, come portare il colpevole a fare un passo falso. Non \u00e8 sempre un grande stratega, ma col passare del tempo le sue strategie migliorano molto. Ha ripetutamente prestato il primo soccorso a vittime per ferite d'arma da fuoco o accoltellamento, attacchi cardiaci e avvelenamento prima dell'arrivo dei soccorsi.\nCome la sua intelligenza, ha anche una straordinaria capacit\u00e0 atletica: \u00e8 agile, forte e capace di notevoli acrobazie. Shinichi \u00e8 un calciatore estremamente abile, ma il suo livello di forza \u00e8 molto meno potente nella forma di bambino. Per compensare questo, Conan indossa scarpe create dal Dr. Agasa che aumentano la potenza. Preciso sulle distanze e in grado di calcolare l'angolo di impatto per rimbalzare un pallone su un muro e colpire un attaccante da dietro, usa il suo potente calcio di precisione per mettere fuori combattimento i criminali colpendoli con palloni da calcio o qualsiasi sostituto che sia utile. \u00c8 bravo anche in altri sport, come il pattinaggio sul ghiaccio, lo sci e lo snowboard. Mostra una propensione per lo skateboard: Conan pu\u00f2 facilmente eseguire acrobazie e schivate molto complicate con il suo skateboard ad alta velocit\u00e0. \nSebbene non sia appassionato come Ran Mori, Shinichi \u00e8 ben addestrato nel karate e nel judo, avendo imparato insieme a lei e guardandola gareggiare. Shinichi mostra un'abilit\u00e0 e un'accuratezza impeccabile nel maneggiare le armi da fuoco a causa del fatto che suo padre Yusaku lo portava di tanto in tanto ai poligoni di tiro. Durante il colpo alla torre dell'orologio, Shinichi ha sparato per rimuovere il raggio di supporto di uno schermo di proiezione gigante con un singolo colpo da un elicottero in movimento. Inoltre, in \"L'asso di picche\", ha sparato un proiettile alla gamba di Ran con una tale precisione, che la rendeva incapace di camminare per costringere il criminale a lasciarla andare, ma in seguito la sua gamba \u00e8 guarita senza segni o danni persistenti. Tra la sua mira naturale e la sua coordinazione, pu\u00f2 anche colpire con le sue freccette.\nStoria.\nPrima della trasformazione.\nShinichi Kudo \u00e8 un diciassettenne che studia alla scuola superiore Teitan, e frequenta la stessa classe di Ran Mori e Sonoko Suzuki. Nei momenti liberi, \u00e8 sempre disposto ad aiutare la polizia giapponese a risolvere casi complicati, essendo infatti un detective liceale famoso che, in pochissimo tempo, riesce a risolvere anche casi intricati e difficili. Abita a Beika ed \u00e8 vicino di casa del dottor Agasa, di cui \u00e8 anche grande amico. In casa vive da solo, in quanto i suoi genitori, Yusaku Kudo e Yukiko Fujimine, si sono trasferiti da ormai tre anni negli Stati Uniti, precisamente a Los Angeles. La solitudine non gli \u00e8 di peso, anzi gli permette di praticare tutti i suoi hobby preferiti: Shinichi \u00e8 infatti un grande calciatore, tanto che alcuni mesi prima aveva ricevuto delle offerte da squadre locali, che gli proponevano l'affiliazione. Nonostante le tante ammiratrici e innamorate che la sua fama comporta, Shinichi \u00e8 sin dall'infanzia innamorato della sua compagna di classe Ran Mori, con la quale ha un appuntamento proprio il giorno che gli cambier\u00e0 completamente la vita.\nL'arrivo di Conan.\nAl parco dei divertimenti \"Tropical Land\", luogo dell'appuntamento con Ran, Shinichi vede dei loschi uomini in nero, intenti in uno scambio criminale. Concentrato su quest'avvenimento, il giovane non nota il criminale alle sue spalle: viene colpito e perde i sensi. Per farlo sparire, i loschi uomini decidono di ucciderlo usando una sostanza sperimentale chiamata \"Apotoxina 4869\", che aveva ucciso le cavie animali. Fortunatamente, la sostanza ha anche un altro effetto, cio\u00e8 induce le cellule ad autoridursi tramite il processo di apoptosi, facendo tornare la vittima all'et\u00e0 di 7 anni, ma lasciando inalterato il cervello. Anche se i delinquenti lo credono morto, Shinichi Kudo lascia cos\u00ec il posto nella storia a Conan Edogawa, che d\u00e0 la caccia agli uomini dell'Organizzazione nera. Conan sceglie di andare ad abitare insieme a Ran e al padre Kogoro Mori, un detective privato a corto di lavoro, per poter aiutare l'ultimo nelle indagini, con la speranza di arrivare agli uomini in nero. Grazie alla sua geniale capacit\u00e0 d'intuizione, Conan fa diventare famoso Kogoro, in quanto risolve i suoi casi facendo credere che sia l'uomo a farlo in uno stato di trance: lo addormenta con un orologio spara aghi soporiferi e riproduce la voce di Kogoro utilizzando un modulatore vocale a forma di papillon, regalatogli dal dottor Agasa. Durante alcune indagini, il ragazzino riuscir\u00e0 a trovare degli indizi sull'organizzazione.\nLa scoperta della doppia identit\u00e0.\nDa solo, la caccia all'organizzazione si rivelerebbe un'impresa troppo difficile. Per questo, Conan deve fare affidamento su pi\u00f9 persone, che sanno del suo rimpicciolimento.\nLa prima persona che ne viene a conoscenza \u00e8 il dottor Hiroshi Agasa, che lo aiuta ad andare a vivere da Ran. In seguito, anche la madre Yukiko e il padre Yusaku verranno a conoscenza del rimpicciolimento del loro figlio dal dottore e cercheranno di farlo partire con loro per gli Stati Uniti, trovandolo, per\u00f2, contrario a questa idea.\nHeiji Hattori, il giovane detective dell'Ovest, \u00e8 la successiva persona a venire a conoscenza della doppia identit\u00e0 di Conan. Lo scopre durante il caso degli appassionati di Sherlock Holmes, a causa del cattivo accento di Conan nell'usarlo per risolvere un caso. Assieme a lui, per\u00f2, Conan riuscir\u00e0 a fare molte indagini, come quella fatta su Jodie, quando ancora si sospettava che fosse Vermouth, e potr\u00e0 anche avere qualcuno che si possa travestire da Shinichi Kudo in caso di necessit\u00e0.\nAi Haibara, la creatrice dell'APTX 4869, \u00e8 la successiva persona che viene a conoscenza del suo rimpicciolimento. Proprio a causa delle sue conoscenze sull'organizzazione, sar\u00e0 molto utile a Conan, anche se, spesso, si preoccuper\u00e0 molto dei pericoli che il giovane pu\u00f2 correre in questa lunga caccia. Dell'organizzazione solo una persona sa della sua identit\u00e0: Vermouth. La donna ne viene a conoscenza dopo il suo incontro con Shinichi nel caso di New York e l'incontro con Conan nel caso di Halloween. Nonostante sia dell'organizzazione e sappia la verit\u00e0 su di lui, inspiegabilmente non ne parla con gli altri membri. In seguito, nel tredicesimo film, anche Irish, un altro membro dell'organizzazione, viene a scoprire la vera identit\u00e0 di Conan, ma questi viene ucciso da Chianti, su ordine di Gin, prima che la possa rivelare. Irish, poco prima di morire, chiede a Conan di continuare a dare la caccia all'organizzazione.\nSuccessivamente, anche Eisuke Hondo scopre tutto, confessando a Conan di essere a conoscenza della sua doppia identit\u00e0, dopo aver fatto alcune indagini per conto suo. Dopodich\u00e9, spiandolo mentre usa la voce di Shinichi al telefono con Ran, Shuichi Akai (alias Subaru Okiya) scopre che Conan e Shinichi sono la stessa persona.\nIn tutto, le persone al corrente della vera identit\u00e0 di Conan, nel solo manga, sono nove: il dottor Agasa, la defunta Akemi Miyano, Ai Haibara, Yusaku e Yukiko Kudo, Vermouth, Heiji Hattori, Eisuke Hondo e Subaru Okiya (Shuichi Akai). Le persone invece che hanno capito che Conan non sia un bambino normale sono Wataru Takagi, Miwako Sato, Kansuke Yamato, Takaaki Morofushi (polizia di Nagano) e Tooru Amuro. Anche se non \u00e8 dato sapere, anche l'FBI dovrebbe essere a conoscenza della sua vera identit\u00e0, visto che si fidano di un bambino che, pur essendo molto sveglio, \u00e8 troppo perspicace. \u00c8 possibile che Yosaku sia amico di uno dei membri dell'FBI e gli abbia rivelato tutto, perch\u00e9 Shinichi non riesce a combattere da solo l'organizzazione. Questa tesi pu\u00f2 essere confermata dall'episodio 43 (44 italiano), in cui Yosaku dice a Shinichi che negli Stati Uniti ha un amico che potrebbe aiutarlo nella caccia all'organizzazione. Ran ha spesso sospettato che Conan e Shinichi potessero essere la stessa persona, ma ogni volta questo sospetto \u00e8 stato smentito da Conan stesso, grazie anche all'aiuto di Yukiko, Yusaku, Ai e del dottor Agasa. Della sua vera identit\u00e0 \u00e8 al corrente anche Masumi Sera, avendo riconosciuto il ragazzo nonostante fossero passati dieci anni da quando si erano incontrati.\nNei film, il famoso ladro Kaito Kid (probabilmente anche nella storia canonica, manga e anime, Kaito Kid conosce la vera identit\u00e0 di Conan) e Hiroki Sawada (comparso solamente nel sesto film) scoprono chi \u00e8 Conan in realt\u00e0.\nAnche Arsenio Lupin III, Fujiko Mine, Daisuke Jigen e Goemon Ishikawa, che Conan ha messo nella lista dei suoi avversari pi\u00f9 pericolosi, conoscono la sua vera identit\u00e0. Prima di morire, Allen Smithy, il principale antagonista di \"Lupin Terzo vs. Detective Conan - Il film\", chiede a Conan chi sia veramente e lui decide di svelargli la sua vera identit\u00e0, nonostante Lupin cercasse di aiutarlo a tenerla nascosta.\nI temporanei ritorni di Shinichi.\nNell'agenzia del detective Kogoro arriva un detective liceale di nome Heiji che vuole sfidare Shinichi a una gara di deduzioni. In quel momento Conan era malato quindi Heiji gli d\u00e0 una bevanda alcolica. Ad un certo punto arriva una cliente nell'agenzia del detective Kogoro che gli chiede d'indagare su un caso. Dopo essere arrivati a casa della signora c'\u00e8 un omicidio: il marito della signora \u00e8 stato ucciso. Conan, dopo esser svenuto per il suo raffreddore, viene accompagnato da Ran in una stanza e prima che la ragazza lo scopra si trasforma in Shinichi, il quale risolve brillantemente il caso. Poco dopo il dialogo avuto con Ran ed Heiji si sente di nuovo male, la stessa sensazione provata precedentemente e cerca di fuggire dall'amica, recatasi a chiamare un medico. Shinichi, contro la sua volont\u00e0, ritorna ad essere Conan. Egli scopre che \u00e8 stata la bevanda di Heiji a permettere il suo ritorno nel corpo di un liceale e che se un bicchiere lo ha trasformato in Shinichi per un giorno l'intera bottiglia lo render\u00e0 un liceale per sempre ma Ran gli impedisce di assumere l'alcolico.\nIn un altro episodio Conan riuscir\u00e0 a sottrarglielo ma, come gli aveva riferito il dottor Agasa, dopo non funzioner\u00e0 pi\u00f9 come antidoto perch\u00e9 il suo corpo ha sviluppato degli anticorpi che riescono a resistere a quella bevanda.\nDurante la recita organizzata nella scuola superiore Teitan, Ai riesce a creare un farmaco in grado di far tornare per 24 ore Conan nelle sembianze di Shinichi. Tuttavia, la ragazza rivela che la pozione potrebbe avere alcuni effetti collaterali e il ragazzo potrebbe morire. Alla fine, Conan decide di prendere la pozione e si trasforma in Shinichi, mentre Ai prende l'aspetto di Conan per eliminare i sospetti di Ran. Intanto, Ran \u00e8 la protagonista femminile della recita e Shinichi, all'insaputa di tutti, ottiene la parte del protagonista maschile, il cavaliere nero. Durante lo spettacolo, uno spettatore si sente male e muore avvelenato. Shinichi risolve il caso e rivela a tutti la propria identit\u00e0, ma poco dopo sviene e si risveglia in ospedale. Qui scopre che \u00e8 ancora adulto e si convince che ormai il suo corpo si sia stabilizzato. Invita quindi Ran a cena per dichiararle il suo amore, ma nel palazzo avviene un omicidio. Shinichi accorre sul luogo del delitto per svelare il caso, ma poco dopo si trasforma nuovamente in Conan, ritornando cos\u00ec alla sua vita precedente e continuando la caccia all'organizzazione.\nIn seguito, Conan si ritrova ad indagare su un vecchio caso di omicidio-suicidio che aveva risolto quando era ancora Shinichi, incolpando il sindaco del villaggio in cui si era svolto. Proprio scavando nel suo passato, Conan assume in una capanna la pozione che lo aveva ritrasformato in Shinichi e torna ad essere un adolescente. La sera stessa viene trovato senza memoria in un lago e, dopo essere stato riportato alla villa del sindaco, avvengono un'aggressione e il grave ferimento di una giornalista: il colpevole pare essere proprio Shinichi. Dello strano caso se ne occupa Heiji e, dopo una dura indagine, svela che lo Shinichi senza memoria altri non \u00e8 che Makoto Okuda, il figlio adottivo diciottenne del sindaco incolpato dal detective, il quale, con il suo grande patrimonio, aveva fatto uso della chirurgia plastica per assumere le sembianze dell'odiato Shinichi e aggredire la giornalista per poi farsi addossare la colpa e minare la grande carriera del liceale. In seguito al suo arresto, il vero Shinichi entra in ballo e rivela i dettagli dell'aggressione. Sulla strada verso casa, il liceale sta per ritrasformarsi in Conan, quando intervengono Ai e il dottor Agasa, che gli danno la pillola per non farlo tornare bambino. Avvertono per\u00f2 che la durata del farmaco diminuisce di un'ora ogni volta che viene usato. La durata dell'effetto diminuir\u00e0 fino a ridursi a un'ora.\nInfine, Conan ritorna temporaneamente Shinichi per tre volte durante il caso ambientato a Londra, risolve il caso che ruota intorno alla tennista Minerva Glass e inaspettatamente si dichiara a Ran mentre si trovano nei pressi del Big Ben.\nRapporti.\nRan Mori.\nShinichi \u00e8 innamorato di Ran, che ricambia i suoi sentimenti (lei s'innamora di lui solo nel viaggio a New York), ma il suo status rimpicciolito non gli permette di dichiararsi: essa inaspettatamente avviene nel volume 72 corrispondente nell'anime all'episodio 621, durante un caso che si svolge a Londra (Nella patria di Holmes - Sesta parte). A seguito della sua trasformazione, \u00e8 stato costretto a mentirle: finge di essere lontano per un caso di difficile risoluzione sperando di proteggerla dal pericolo dell'organizzazione. Vivendo con lei nelle sembianze di Conan, pu\u00f2 notare la tristezza che Ran prova quando pensa a Shinichi implicato in difficili casi in terre lontane. Di contro Ran, specialmente nelle prime serie, coltiva e nutre dei sospetti riguardo a Conan, arrivando ad ipotizzare che sia Shinichi trasformato in un bambino. Accantonati questi sospetti, Ran agisce nei confronti di Conan con fare materno e protettivo, arrivando a sgridarlo e premurarsi, per sua \"tutela\", di allontanarlo dalle scene del delitto, spiegandosi il suo acume con un rapporto di amicizia ed ammirazione verso Shinichi stesso. Molte volte Conan \u00e8 sul punto di dire la verit\u00e0 a Ran, ma ogni volta qualcuno interviene per fermarlo.\nHiroshi Agasa.\nIl dottor Agasa \u00e8 il primo personaggio a cui Conan ha rivelato la sua identit\u00e0 segreta, a riprova della grande fiducia che Conan nutriva nei suoi confronti sin da quando era Shinichi, e che la sua trasformazione ha rinnovato. Agasa, accettata e compresa la verit\u00e0 nei confronti di Conan, ha deciso di aiutarlo, fornendo i congegni usati da lui e dai giovani detective ed impegnandosi a fare in modo che Kogoro prendesse il bambino in carico, presentandolo come un lontano parente di Shinichi Kudo. Agasa agisce anche da figura paterna surrogata per Conan e per i Detective Boys, organizzando per loro gite ricreative ed altre iniziative.\nShiho Miyano/Ai Haibara.\nAi, in quanto la creatrice dell'APTX 4869, diventa amica di Conan e sua compagna nella ricerca dell'antidoto al veleno. Lo prende spesso in giro e a volte gli fa delle dichiarazioni \"scherzose\". Infatti si pensa che il sentimento di Ai potrebbe andare oltre la semplice amicizia, anche se lei non ha mai ammesso nulla. Nonostante Ai infatti agisca spesso in modo freddo e sarcastico, apertamente scherzando su Conan anche di fronte agli altri Detective Boys, gli \u00e8 sinceramente affezionata e si impegna con costanza per aiutarlo, sviluppando la medicina che gli consente di ritornare temporaneamente Shinichi e fiancheggiandolo nei piani pi\u00f9 complessi. Di contro Conan s'impegna a proteggere Ai dall'organizzazione.\nDetective Boys.\nAyumi Yoshida \u00e8 una compagna di classe di Conan e fa parte della squadra dei Detective Boys insieme a Genta, Conan, Ai e Mitsuhiko. \u00c8 segretamente innamorata di Conan, anche se nell'episodio \"Il Vecchio Castello Blu\" rivela il suo amore per Conan ad Ai, ma non riesce mai a dimostrargli il proprio amore. Nel quinto film vede Ran come una rivale.\nGenta Kojima e Mitsuhiko Tsuburaya, all'inizio diffidenti e sospettosi verso il carattere serio e riservato di Conan, col tempo hanno comunque deciso di affezionarglisi, ammirando la sua capacit\u00e0 di risolvere i misteri e lasciandogli la guida informale del gruppo dei Detective Boys. A volte, Genta e Mitsuhiko continuano ad essere un po' gelosi di Conan, vedendolo come un rivale per le affezioni di Ayumi ed Ai e desiderando essere capaci di risolvere un caso poliziesco da soli e dimostrare al loro amico la loro bravura, ma nonostante questo sono un gruppo unito.\nHeiji Hattori.\nIl rapporto tra i due giovani detective non inizia nel migliore dei modi, anzi, Heiji Hattori appare arrogante e quasi invidioso della fama di Shinichi, mentre quest'ultimo non \u00e8 per nulla interessato alla sfida deduttiva che l'altro vuole proporgli. Dopo essersi incontrati e aver scoperto il segreto di Conan, il liceale di Osaka svilupper\u00e0 stima, affetto e ammirazione per il collega, aiutandolo in ogni frangente possibile (Ran, organizzazione, eccetera) e, in alcune occasioni, sostituendosi a lui con un travestimento. Shinichi si mostra pi\u00f9 freddo: a dispetto dell'amico, che fin dall'inizio dimostra di tenere a lui e alla sua situazione, non esterna pi\u00f9 di tanto i suoi sentimenti. Heiji lo ritiene comunque il suo \"migliore amico\" e, davanti alla freddezza dell'altro, minaccia di rivelare a Ran il suo segreto, senza mai farlo davvero. Si diverte anche a prenderlo in giro per i sentimenti che prova per lei. Ci sono comunque dei momenti in cui Shinichi dimostra d'essere realmente affezionato al collega, come nel volume 23, quando Heiji cade da una nave e Conan, sentendo il tonfo, corre al parapetto in evidente stato di affanno e preoccupazione, sperando che non sia stato lui a finire fuoribordo.\nKogoro Mori.\nKogoro (abbreviato nel manga in Goro) pensa spesso che Conan sia fastidioso, soprattutto quando il bambino, durante l'indagine su un caso, fa o dice delle cose inaspettate e si comporta in modo diverso da come dovrebbe. Sebbene nella maggior parte dei casi Conan pensi che Kogoro sia solo uno stupido ubriacone, resta impressionato dalla capacit\u00e0 di Kogoro di risolvere i casi senza bisogno del suo aiuto, quando sono coinvolte le persone che ama. Dal canto suo Kogoro, sia pur non avendo alcuna fiducia nelle capacit\u00e0 deduttive di Conan, che dal suo punto di vista \u00e8 solo un bambino saccente e fastidioso che \"gioca\" sulle scene del delitto, \u00e8 affezionato al piccolo come un componente della sua famiglia, ed \u00e8 tanto protettivo nei suoi confronti quanto lo \u00e8 verso la sua stessa figlia Ran.\nDiverso \u00e8 il rapporto che ha con la versione adulta di Conan, Shinichi. Kogoro lo vede come un moccioso pronto a rubargli la figlia, sebbene nel volume 62 dimostra d'essere in pena per la salute del ragazzo.\nSonoko Suzuki.\nTra Sonoko e Conan, cos\u00ec come per Shinichi, ci sono sempre stati sentimenti di ironia e di scherzo. Sonoko ottiene notoriet\u00e0 solo grazie all'aiuto di Conan e quest'ultimo la usa come espediente per risolvere i casi in assenza di Kogoro, ma in diversi episodi, in caso di pericolo, Sonoko c'\u00e8 sempre stata per Conan e viceversa.\nJuzo Megure.\nJuzo Megure \u00e8 l'ispettore della polizia di Beika. Come si pu\u00f2 notare nel primo episodio, \u00e8 molto amico di Shinichi. In tutti gli altri episodi, \u00e8 costretto a lavorare con Kogoro, che sarebbe un rimpiazzo fino a quando non si sconfiggeranno gli uomini in nero, in assenza di Shinichi.\nWataru Takagi.\nInsieme a Miwako Sato, Takagi \u00e8 l'agente di polizia che maggiormente tiene in considerazione i suggerimenti di Conan e, in generale, di tutti i Detective Boys. Il suo contributo talvolta aiuta Conan nel risolvere i casi e, in un'occasione, Takagi gli fornisce informazioni importanti nell'economia della trama principale. Takagi arriva anche a sospettare che Conan non sia un normale bambino di prima elementare e, in un caso in cui \u00e8 in gioco la vita di entrambi, gli chiede chi sia in realt\u00e0. Conan, per\u00f2, afferma che gli riveler\u00e0 la sua identit\u00e0 solo quando saranno morti.\nMiwako Sato.\nMiwako Sato \u00e8 un agente donna, ispettore assistente della polizia. Il suo rapporto con Conan non \u00e8 diverso da quello instauratosi tra Takagi e il piccolo detective, con la sola differenza che, in pi\u00f9 occasioni, dimostra di fidarsi delle sue intuizioni.\nKaito Kid.\nKaito Kid \u00e8 un misterioso ladro che si mette in mostra utilizzando i suoi trucchi da prestigiatore. Conan e Kaito kid sono amici-rivali, e questo \u00e8 iniziato dai loro stessi genitori, ma viene rimproverato severamente e insultato in maniera troppo umile da Conan che lo smaschera.\nOrganizzazione nera.\nShinichi si scontra con numerosi criminali di piccolo calibro nel corso dei casi della serie, ma continua a cercare di sconfiggere il suo nemico mortale, l'organizzazione criminale che colpisce nell'ombra e che lo ha fatto tornare fisicamente bambino: quelli che lui chiama gli uomini in nero. Naturalmente, per distruggere definitivamente l'organizzazione, deve scoprire l'identit\u00e0 del loro capo.\nFBI.\nConan ha collaborato in molte occasioni con l'F.B.I. Gli agenti James Black, Jodie Starling, Shuichi Akai ed Andre Camel hanno collaborato spesso con Conan pur non conoscendo la sua vera identit\u00e0, ad eccezione del terzo.\nMasumi Sera.\nMasumi Sera \u00e8 una detective liceale, sorella minore dell'agente FBI Shuichi Akai.\nGadget di Conan.\nNel corso del manga, il dottor Agasa ha creato per Conan parecchi gadget, di seguito elencati:\nSi tratta di alcuni adesivi a forma di bottone dotati di GPS rilevabile attraverso gli occhiali di Conan.\nUn apposito cestino da pranzo, contenente un'apparecchiatura per ricevere fax. Comparso solo all'inizio della serie.\nS\u00ec tratta di una particolare cintura che gonfia un pallone da calcio fatto di un materiale elastico che permette di essere gonfiato fino alle dimensioni di una mongolfiera. In base alle dimensioni con cui viene gonfiato il pallone \u00e8 molto utile a Conan per fermare i malintenzionati (associato alle scarpe potenzia calcio) o di fermare grandi oggetti in movimento o ancora attutire cadute pericolose.\nAnche questa dotata di GPS rilevabile grazie agli occhiali di Conan.\nApparizioni in altre opere.\nShinichi \u00e8 apparso anche in \"Kaito Kid\", altro manga dello stesso autore, precisamente, nei due capitoli intitolati \"Black Star\" (terzo e quarto del quarto volume). Non \u00e8 mai apparso nel manga nei panni di Conan. \u00c8 invece apparso, sia come Shinichi che come Conan, nell'anime \"Magic Kaito 1412\".\nTutti i live action hanno Shinichi per protagonista e sono tutti ambientati prima della trasformazione, tranne il secondo special, in cui Conan ritorna Shinichi.\nDoppiaggio.\nNella versione originale giapponese, Conan \u00e8 doppiato in tutti i media da Minami Takayama, che doppia anche Shinichi da bambino. Shinichi da grande, invece, \u00e8 doppiato da Kappei Yamaguchi.\nNella versione italiana, Conan \u00e8 stato doppiato da Irene Scalzo dalla sua prima apparizione, fino all'episodio 593 e nei primi 13 film della serie. Dopo il ritiro dalla professione della Scalzo, Conan \u00e8 stato doppiato da Monica Bonetto, dall'episodio 594 al 776, nel , nei crossover con \"Lupin III\" e nei primi 12 episodi di \"Magic Kaito 1412\". Negli episodi successivi dell'anime viene doppiato da Federica Simonelli. Diversamente da Conan, Shinichi, da grande, \u00e8 doppiato da Davide Garbolino, mentre da bambino viene doppiato da Irene Scalzo negli episodi 61, 421, 512 e 513, da Patrizia Mottola nell'episodio 456 e dallo stesso Garbolino nel film \"La strategia degli abissi\".\nAccoglienza.\nNel 1998, secondo l'Anime Grand Prix di \"Animage\", Shinichi \u00e8 stato votato come il decimo personaggio maschile pi\u00f9 popolare degli anime. \u00c8 invece quarto nella lista di un sondaggio del 2001. In quello \"amicizia\", realizzato dal sito rankingjapan.com, si \u00e8 classificato terzo tra i personaggi di anime da volere come amico. Mania Entertainment ha messo Conan allo stesso posto tra i pi\u00f9 grandi detective degli anime. Ancora, Shinichi \u00e8 risultato nono tra i pi\u00f9 popolari personaggi maschili degli anime in un sondaggio del 2010. Secondo uno fatto su eBookJapan.jp, inoltre, Shinichi e Conan sono, rispettivamente, secondo e terzo personaggio pi\u00f9 popolare della serie. Jian DeLeon del magazine \"Complex\" li ha classificati al diciottesimo posto nella lista dei 25 personaggi pi\u00f9 alla moda.\nMerchandising.\nNel 2015 \u00e8 stata rilasciata dalla Figma l'action figure figFIX SP-001 e nel 2019 dalla Bandai per la linea S. H. Figuarts."}
{"id": "873280", "revid": "110157", "url": "https://it.wikipedia.org/wiki?curid=873280", "title": "Bekdorf", "text": "Bekdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 100 abitanti."}
{"id": "873281", "revid": "287204", "url": "https://it.wikipedia.org/wiki?curid=873281", "title": "John Austin (filosofo)", "text": "Austin fu militare in Sicilia e a Malta prima di dedicarsi allo studio del diritto e divenire professore di giurisprudenza nell'Universit\u00e0 di Londra dal 1826 al 1832.\nLe sue opere, come \"The Province of Jurisprudence Determined\" (\"La delimitazione del campo della giurisprudenza\") del 1832 e le postume \"Lectures on Jurisprudence\", pubblicate nel 1861, esercitarono una profonda influenza nella concezione del diritto in Inghilterra.\nIl positivismo giuridico.\nJohn Austin \u00e8 noto per la sua teoria del positivismo giuridico, con la quale intese tenere distinte morale e legge positiva.\nAustin fu influenzato dall'utilitarismo dall'amico e maestro Jeremy Bentham ma il proprio principio di utilit\u00e0 mira a stabilire regole generali; defin\u00ec legge positiva il comando che induce il dovere dell'ubbidienza sotto la minaccia della sanzione. In tal modo la legge \u00e8 essenzialmente definita come potere di controllo; la legge comune (\"common law\") \u00e8 invece una legislazione indiretta che il parlamento, titolare della legislazione diretta, delega al giudice.\nEredit\u00e0.\nAustin influenz\u00f2 grandemente i pensatori del XX secolo, soprattutto i fondatori della \"dottrina pura del diritto\", Hans Kelsen e Herbert Hart che ribadirono la separazione fra legge e morale e che negarono che il positivismo sia stato responsabile degli orrori del Nazismo."}
{"id": "873283", "revid": "33689", "url": "https://it.wikipedia.org/wiki?curid=873283", "title": "Spider-Man 3 (videogioco)", "text": "Spider-Man 3 \u00e8 un videogioco sviluppato da Treyarch, Beenox e Vicarious Visions, a seconda delle versioni, basato sul supereroe dei fumetti della Marvel Comics, l'Uomo Ragno. Si tratta dell'adattamento videoludico del film \"Spider-Man 3\". Il videogioco \u00e8 stato pubblicato il 4 maggio 2007 per le piattaforme Microsoft Windows, PlayStation 3, Wii, Xbox 360, PlayStation 2, Nintendo DS e Game Boy Advance, e nell'ottobre dello stesso anno per PlayStation Portable.\nSono uscite simultaneamente due versioni del videogioco, quella normale e una chiamata \"Spider-Man 3: Collector's Edition\", disponibile esclusivamente per PlayStation 3, che include diversi contenuti speciali.\nTrama.\nWindows, PlayStation 3 e Xbox 360.\nLa storia inizia con una nuova banda, i Dinamitardi, pi\u00f9 simile a un'organizzazione avanzata, che una sera fa esplodere il Carlyle Building, quando Spider-Man arriva per salvare le persone intrappolate e occuparsi dei cattivi.\nModalit\u00e0 di gioco.\nIl gioco, come il capitolo precedente, presenta una New York City completamente esplorabile in \"free roaming\"; si possono scegliere i crimini da combattere, le missioni da compiere e le mosse da utilizzare. Nel gioco Spider-Man si trova ad affrontare l'Uomo Sabbia, nuovo supercriminale comparso in citt\u00e0, e il suo ex migliore amico Harry Osborn che, seguendo le orme del padre, \u00e8 diventato il nuovo Goblin. Infine il protagonista dovr\u00e0 confrontarsi con il proprio lato oscuro, che verr\u00e0 fuori con il famoso e potente costume nero. \nNella citt\u00e0 sono visualizzate le missioni da compiere, le gare da affrontare, i posti da visitare, e nella mappa sono evidenziate in rosso le parti della citt\u00e0 con un alto tasso di criminalit\u00e0; se ci si impegna a sconfiggere il crimine, la reputazione migliora e si \u00e8 ricompensati dall'ammirazione dei fan, in caso contrario si \u00e8 odiati dalla gente e si viene coperti di vergogna; inoltre il crimine si diffonde maggiormente e il compito diventa ancora pi\u00f9 difficile.\nL'Uomo Ragno col costume nero \u00e8 pi\u00f9 veloce, pi\u00f9 potente e pu\u00f2 fare delle spettacolari serie di combo; inoltre i suoi sensi di ragno sono potenziati e diventa pi\u00f9 reattivo e letale. \nNella versione per PlayStation 3 del gioco \u00e8 stato aggiunto un personaggio giocabile completamente diverso, ovvero il nuovo Goblin, che utilizza il suo aliante, controllabile con il Sixaxis, con cui pu\u00f2 sfrecciare tra i palazzi a folle velocit\u00e0. In pi\u00f9 il videogioco in s\u00e9 offre molti nemici oltre quelli del film, che variano a seconda della versione, tra cui: Shriek, Morbius, Kraven, Lizard, lo Scorpione, Rhino, Kingpin e Luke Carlyle."}
{"id": "873288", "revid": "729019", "url": "https://it.wikipedia.org/wiki?curid=873288", "title": "Res mixtae", "text": "Res mixtae \u00e8 un'espressione latina la cui traduzione letterale significa \"cose miste\".\nNel rapporto tra Stato e Chiesa, ad esempio, indica particolari materie che possono interessare sia l'uno che l'altra o propriet\u00e0 in cui l'elemento religioso \u00e8 cos\u00ec importante che lo Stato limita la sua autonomia per collaborare con le autorit\u00e0 ecclesiastiche per meglio tutelarne la libert\u00e0 religiosa."}
{"id": "873292", "revid": "86599", "url": "https://it.wikipedia.org/wiki?curid=873292", "title": "Lista di asteroidi (17001-18000)", "text": "Di seguito una lista di asteroidi dal numero 17001 al 18000 con data di scoperta e scopritore."}
{"id": "873293", "revid": "110157", "url": "https://it.wikipedia.org/wiki?curid=873293", "title": "Bekm\u00fcnde", "text": "Bekm\u00fcnde \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "873294", "revid": "110157", "url": "https://it.wikipedia.org/wiki?curid=873294", "title": "Besdorf", "text": "Besdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 250 abitanti."}
{"id": "873295", "revid": "439868", "url": "https://it.wikipedia.org/wiki?curid=873295", "title": "Chiesa di Santa Teresa", "text": ""}
{"id": "873296", "revid": "767487", "url": "https://it.wikipedia.org/wiki?curid=873296", "title": "Blomesche Wildnis", "text": "Blomesche Wildnis \u00e8 un comune tedesco del circondario di Steinburg, nella regione dello Schleswig-Holstein. Ha circa 730 abitanti."}
{"id": "873298", "revid": "110157", "url": "https://it.wikipedia.org/wiki?curid=873298", "title": "Bokelrehm", "text": "Bokelrehm \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "873299", "revid": "287204", "url": "https://it.wikipedia.org/wiki?curid=873299", "title": "17600 Dobrichovice", "text": ""}
{"id": "873302", "revid": "110157", "url": "https://it.wikipedia.org/wiki?curid=873302", "title": "Bokhorst", "text": "Bokhorst \u00e8 un comune tedesco del circondario di Steinburg, nella regione dello Schleswig-Holstein. Ha circa 130 abitanti."}
{"id": "873304", "revid": "287204", "url": "https://it.wikipedia.org/wiki?curid=873304", "title": "17607 Taborsko", "text": ""}
{"id": "873305", "revid": "287204", "url": "https://it.wikipedia.org/wiki?curid=873305", "title": "17611 Jozkakubik", "text": ""}
{"id": "873306", "revid": "110157", "url": "https://it.wikipedia.org/wiki?curid=873306", "title": "Borsfleth", "text": "Borsfleth \u00e8 un comune tedesco del circondario di Steinburg, nella regione dello Schleswig-Holstein. Ha circa 800 abitanti."}
{"id": "873307", "revid": "287204", "url": "https://it.wikipedia.org/wiki?curid=873307", "title": "17694 Jiranek", "text": ""}
{"id": "873309", "revid": "110157", "url": "https://it.wikipedia.org/wiki?curid=873309", "title": "Breitenberg (Holstein)", "text": "Breitenberg \u00e8 un comune tedesco del circondario di Steinburg, nella regione dello Schleswig-Holstein. Ha circa 400 abitanti."}
{"id": "873310", "revid": "287204", "url": "https://it.wikipedia.org/wiki?curid=873310", "title": "Contea di Quitman (Georgia)", "text": "La contea di Quitman, in inglese Quitman County, \u00e8 una contea dello Stato della Georgia, negli Stati Uniti. La popolazione al censimento del 2000 era di 2.598 abitanti. Il capoluogo della contea \u00e8 Georgetown.\nGeografia fisica.\nLo United States Census Bureau certifica che l'estensione della contea \u00e8 di 417 km\u00b2, di cui 392 km\u00b2 composti da terra e 25 km\u00b2 composti di acqua.\nStoria.\nLa contea fu costituita il 10 dicembre 1858."}
{"id": "873311", "revid": "287204", "url": "https://it.wikipedia.org/wiki?curid=873311", "title": "Folco V d\u2019Angi\u00f2", "text": ""}
{"id": "873313", "revid": "339392", "url": "https://it.wikipedia.org/wiki?curid=873313", "title": "Centri di permanenza temporanea", "text": ""}
{"id": "873314", "revid": "1788047", "url": "https://it.wikipedia.org/wiki?curid=873314", "title": "Pancho Gonzales", "text": "Rimase per otto anni in testa alla classifica mondiale tra gli anni cinquanta e sessanta giocando da professionista. Completamente autodidatta, fu un dilettante di successo nei tardi anni quaranta, vincendo lo US Open nel 1948 e 1949 e passando molto presto al professionismo, a soli 22 anni e dopo soli 6 Tornei dello Slam giocati.\nLa carriera professionistica fu segnata da grandi successi, Gonzales \u00e8 il secondo, insieme a Ken Rosewall, pi\u00f9 titolato tennista professionista con 12 vittorie negli Slam Professionistici (8 nello U.S. Pro Tennis Championships e 4 nel Wembley Championship. Il primo tra i professionisti \u00e8 Rod Laver che ha vinto tredici titoli).\nCon l'avvento dell'era Open nel 1968, Gonzales fu ancora in grado di raggiungere le semifinali al Roland Garros ed i quarti allo U.S. Open. Gioc\u00f2 nel 1969 a Wimbledon un match entrato nella leggenda del tennis, allorch\u00e9 - a 41 anni - elimin\u00f2 Charlie Pasarell, di 16 anni pi\u00f9 giovane, vincendo 22-24, 1-6, 16-14, 6-3, 11-9 (allora non esisteva il tie-break) dopo 5 ore e 12 minuti di battaglia.\nUn articolo del 1999 di \"Sports Illustrated\" sui 20 atleti preferiti del ventesimo secolo scrisse di Gonzalez: \"\"Se il pianeta Terra fosse in pericolo in una partita a tennis, l'uomo che vorresti al servizio per salvare l'umanit\u00e0 sarebbe\" \"Ricardo Alonso Gonzalez\"\". Il noto commentatore televisivo Bud Collins ribad\u00ec questo concetto nel 2006 in un articolo per MSNBC.com: \"S\"e dovessi scegliere qualcuno che giochi per la mia vita, sceglierei Pancho Gonzalez.\"\"\nCarriera sportiva.\nDilettante.\nA Gonzales fu regalata una racchetta da tennis del valore di 51 centesimi di dollaro da sua madre, quando aveva 12 anni. Ricevette lezioni di tennis dal suo amico, Chuck Pate, ma impar\u00f2 a giocare soprattutto guardando gli altri giocatori sui campi pubblici del vicino Exposition Park di Los Angeles.\nUna volta scoperto il tennis, perse interesse per la scuola e inizi\u00f2 un'adolescenza travagliata, in cui fu inseguito dagli inservienti che sorvegliavano chi marinava la scuola e dai poliziotti in generale.\nDivent\u00f2 amico di Frank Poulain, il proprietario del negozio di tennis dell'Exposition Park, e qualche volta gli capit\u00f2 di dormire proprio l\u00ec.\nA causa della sua scarsa frequenza scolastica e di occasionali problemi con la legge, fu ostracizzato dalla predominante cultura anglosassone, e soprattutto dalle classi pi\u00f9 abbienti, che avevano in mano tennis negli anni 40. La sede principale del tennis nella citt\u00e0 californiana era allora il Los Angeles Tennis Club, dove giocavano altri giocatori, come il giovane Jack Kramer.\nIn quegli anni il capo della \"Southern California Tennis Association \"era Perry T. Jones, uomo pi\u00f9 potente del tennis in California ed anche in gran parte di tutti gli Stati Uniti, visto che il clima mite di quello stato gli aveva permesso di avere un certo vantaggio nella pratica dello sport.\nJones era descritto come un leader autoritario e rigoroso, che incarnava quella politica esclusionista che governava il tennis in quei decenni; sebbene Gonzales fosse un giovane promettente, quando Jones scopr\u00ec che il giovane aveva marinato la scuola lo escluse dai tornei che organizzava.\nArrestato per furto con scasso a 15 anni, Gonzales trascorse un anno in detenzione; si arruol\u00f2 quindi nella marina sul finire della seconda guerra mondiale e vi rimase per due anni, quando venne congedato con disonore (1947).\nSecondo la sua autobiografia, Gonzales era alto 1.91 m e pesava 83\u00a0kg da quando aveva 19 anni.\nAltre fonti generalmente lo considerano un po' pi\u00f9 basso, ma in ogni caso questa peculiarit\u00e0 fisica gli permetteva di avere un certo vantaggio su alcuni dei suoi rivali pi\u00f9 importanti, come Pancho Segura, Ken Rosewall e Rod Laver, i quali erano almeno 5 o 6 centimetri pi\u00f9 bassi.\nTony Trabert, che venne battuto nettamente da Gonzales nei 101 incontri diretti in cui lo incontr\u00f2, e che provava una profonda antipatia per il rivale, una volta disse al Los Angeles Times:\nNonostante la sua mancanza di tempo per il gioco, mentre era nella marina, e per la maggior parte sconosciuto quando aveva 19 anni nel 1947, Gonzales raggiunse nella classifica nazionale la diciassettesima posizione giocando soprattutto sulla West Coast. Nel 1947 si port\u00f2 nella costa orientale per giocare gli U.S. National Championships a Forest Hills. Sconfisse a sorpresa il britannico, membro della squadra di Coppa Davis della sua nazione, Derek Barton, perdendo poi in 5 set con la testa di serie numero 7 Gardnar Mulloy. Nell'ultimo torneo importante dell'anno, il Pacific Southwest Championships, che si gioc\u00f2 al Los Angeles Tennis Club, sconfisse tre nomi di fama internazionale quali: Jaroslav Drobn\u00fd, Bob Falkenburg, e Frank Parker, prima di perdere in semifinale contro Ted Schroeder.\nL'anno seguente, Perry T. Jones, venuta meno la sua opposizione a Gonzales sponsorizz\u00f2 il suo viaggio ad est per giocare nei tornei pi\u00f9 importanti. Il giocatore americano in cima alle classifiche, Ted Schroeder, decise all'ultimo momento di non giocare gli U.S. National Championships e a Gonzales venne assegnata la testa di serie numero 8 del torneo. Con la sorpresa di molti osservatori, vinse abbastanza facilmente in finale in 3 set contro il sudafricano Eric Sturgess, giocatore dotato di un potente serve-and-volley. Il New York Times parl\u00f2 in questo modo sui suoi giornali, \"L'outsider peggiore dei tempi moderni siede sul trono del tennis.\" La sua personalit\u00e0 a quel tempo era sorprendentemente diversa da quella che sarebbe diventata negli anni a venire. L'Americana Lawn Tennis scrisse che:\nQuesto fu solo l'unica grande vittoria di Gonzales dell'anno, ma fu sufficiente per fargli finire l'anno come il numero uno del tennis americano.\nNel 1949, Gonzales fece male a Wimbledon e fu deriso per la sua prestazione da parte della stampa, nonostante avesse raggiunto il quarto turno. Un giornalista sportivo britannico lo defin\u00ec \"campione di formaggio\" e, a causa del suo nome, il suo compagno di doppio del tempo, Frank Parker, cominci\u00f2 a chiamarlo \"Gorgonzales\", come il Gorgonzola, formaggio italiano. Questo fu poi ridotto a \"Gorgo\", il soprannome con il quale \u00e8 stato poi conosciuto dai suoi colleghi nel tour professionale. (Jack Kramer, nella sua autobiografia, disse che era stato Jim Burchard, lo scrittore di tennis per il New York World-Telegram che per primo lo aveva definito un \"cheese champion\").\nQuando Gonzales torn\u00f2 negli Stati Uniti per disputare lo U.S. National Championships, ancora una volta, con grande sorpresa di molti osservatori, riconferm\u00f2 la vittoria dell'anno precedente. Ted Schroeder, la testa di serie numero 1, aveva battuto Gonzales otto volte in nove partite nel corso della loro carriera ed era fortemente favorito. L'unica volta che Gonzales aveva battuto Schroeder, questi stava giocando con un naso che gli era stato rotto il giorno prima dalla racchetta del suo partner di doppio durante un punto a rete giocato male. In una combattuta finale che \u00e8 stata definita l'undicesima partita pi\u00f9 bella di tutti i tempi, Gonzales perse in un 1 ora e 15 minuti il primo set per 16-18, ma alla fine riusc\u00ec a prevalere nel 5\u00ba set. Ancora una volta termin\u00f2 l'anno come il numero uno della classifica dei dilettanti degli Stati Uniti. Gonzales vinse entrambi i suoi incontri di singolare nella finale di Coppa Davis contro l'Australia. Dopo aver battuto Schroeder a Forest Hills, era chiaramente il miglior dilettante del mondo. Bobby Riggs, che contava sull'ingaggio di Schroeder per giocare nel tour professionale di Kramer, fu poi costretto ad ingaggiare a malincuore Gonzales al suo posto.\nCarriera professionistica.\nGonzales fu battuto nettamente nel suo primo anno nel tour professionale, 96 partite a 27, dal dominatore del tennis professionistico di allora, Jack Kramer. Durante questo periodo, la personalit\u00e0 di Gonzales cambi\u00f2 da quella amichevole, da giovanotto pass\u00f2 a quella del duro e solitario con cui divenne noto per il resto della sua vita. Secondo Kramer nella sua autobiografia del 1979: \"La cosa peggiore che sia mai successa a Gonzales \u00e8 stata vincere a Forest Hills nel 1949 ...Perch\u00e9 Gorgo non era maturo come giocatore per essere contrapposto a Kramer, un professionista al culmine della sua carriera\". Inoltre, dice Kramer, \"Pancho non aveva idea di come vivere o prendersi cura di se stesso. Era un ragazzo tutto hamburger e hot-dog per iniziare, e non conosceva il concetto di dieta ... Sul campo Gorgo beveva anche qualche sorso di Coca Cola durante una partita ...Gorgo era un fumatore di sigarette piuttosto incalito. aveva ritmi di sonno terribili che erano deleteri per chi doveva affrontare un tour professionistico\".\nKramer vinse 22 delle prime 26 partite e 42 delle successive 50. Gonzales miglior\u00f2 abbastanza per vincere 15 delle rimanenti 32, ma era troppo tardi. Bobby Riggs, il promotore del tour, disse che Gonzales era ora \"carne morta\": Kramer avrebbe avuto bisogno di una nuova sfida per il tour dell'anno successivo. In compenso, per\u00f2, Gonzales aveva guadagnato 75.000 dollari nonostante la sconfitta. Kramer disse che: \"la sua natura era cambiata completamente. \u00c8 diventato difficile e arrogante. Perdere lo aveva cambiato. Quando arriv\u00f2 l'occasione successiva, cap\u00ec che: o vinceva o si era senza lavoro\". Era ora \"un solitario\", dichiar\u00f2 Ted Schroeder, \"e sempre l'uomo pi\u00f9 infelice della citt\u00e0\".\nSemi-ritiro (1951-1953).\nDal 1951 al 1953, Gonzales era sul punto di ritirarsi. Compr\u00f2 il negozio di tennis di Exposition Park e gareggi\u00f2 con brevi incursioni in piccoli tour professionisti e tornei professionali disputati in tutto il mondo. Nonostante la sua scarsa frequenza nei tornei (perch\u00e9 prima Riggs, poi Kramer, promotori del Pro Tour, non lo volevano come giocatore in prima linea del loro tour), aveva innalzato il suo gioco ad un livello superiore rispetto a prima e ancora una volta usc\u00ec vincitore nella maggior parte delle partite da lui disputate. Fonti precise su questo periodo sono difficili da individuare, ma Gonzales afferm\u00f2 nella sua autobiografia che, dopo la sconfitta decisiva per Kramer nel loro tour del 1950 ha poi battuto il suo vecchio antagonista 11 volte nelle successive 16 partite giocate.\nNell'estate dell'emisfero australe del 1950-1951, Gonzales partecipa ad un tour in Australia e Nuova Zelanda con Dinny Pails, Frank Parker, e Don Budge. Nel mese di dicembre 1950, Pails vince il breve tour in Nuova Zelanda, ma nel mese di gennaio e febbraio 1951 Gonzales vince una seconda e pi\u00f9 lunga tourn\u00e9e in Australia. Anche se Gonzales vinse anche a Wembley nel 1951 (dove Kramer non partecip\u00f2), \u00e8 probabile che sia Kramer che Segura fossero dei giocatori leggermente pi\u00f9 forti in quell'anno.\nNel 1952, invece, Gonzales raggiunse il livello superiore dei professionisti. Nel 1952 partecip\u00f2 a cinque tornei e ne vinse quattro: il Philadelphia Inquirer Championships, dove sconfisse sia Pancho Segura che Jack Kramer due volte in un doppio round-robin; lo Slazenger Pro Championships di Scarborough, Inghilterra, dove sconfisse Don Budge e Segura; il London Pro Indoor Championships di Wembley, di nuovo in Inghilterra battendo Segura e Kramer; il Berlin Pro Championships, in Germania, dove sconfisse di nuovo Segura e Budge; ed \u00e8 stato finalista degli U.S. Pro Tennis Championships (\"US Pro\") dove fu battuto da Segura per 3-6, 6-4, 3-6, 6-4, 6-0. In tutto, Gonzales sconfisse Segura cinque volte su sei e Kramer tre volte in tre partite. Questo \u00e8 stato il primo anno in cui \"Big Pancho\" (Gonzales) domin\u00f2 \"Piccola Pancho\" (Segura) nei loro testa a testa, e, successivamente, la sua superiorit\u00e0 su Segura rimarr\u00e0 una costante di tutta la sua carriera.\nLa Professional Lawn Tennis Association pubblic\u00f2 le classifiche alla fine del 1952, in cui hanno Segura era il numero uno al mondo tra i professionisti, con Gonzales secondo. La classifiche della PLTA erano notoriamente eccentriche. L'anno prima, per esempio, quando Kramer aveva battuto Segura 64 partite a 28 (o 58-27 secondo Kramer) nei loro tour, la PLTA aveva tuttavia piazzato Segura al numero uno del mondo. Questo fa capire come Gonzales in realt\u00e0 fosse il numero uno del mondo nel 1952 o al limite in cima al ranking insieme a Segura.\nIn un evento professionale del 1951 furono misurate elettronicamente le velocit\u00e0 dei colpi di dritto di un certo numero di giocatori. Kramer era particolarmente noto per il suo dritto, ma Gonzales registr\u00f2 il colpo pi\u00f9 veloce: 112,88\u00a0mph (circa 182 km/h), seguito da Kramer con 107,8 e Welby Van Horn a quota 104. Il dritto a due mani di Pancho Segura era il pi\u00f9 potente del mondo, ed \u00e8 possibile che non fosse presente a tale evento.\nNel 1953, Gonzales, tagliato fuori dal grande pro tour di Kramer (ormai diventato anche un promotore) che invit\u00f2 Frank Sedgman, tennista australiano sette volte vincitore di un torneo del Grande Slam, Pancho Segura, Ken McGregor (il vincitore dell'Australian Championships 1952), regred\u00ec nelle classifiche perch\u00e9 non aveva incontrato un giocatore di alto livello per 12 mesi tra il 1952 e il torneo di Wembley del 1953. di conseguenza, a Wembley, e due giorni dopo a Parigi, Gonzales fu dominato da Sedgman, il futuro vincitore di questi tornei.\nAlla fine del 1953, Kramer, giocatore temporaneamente inattivo (a causa di suoi problemi alla schiena), firm\u00f2 con Gonzales un contratto di sette anni per giocare un tour professionistico negli USA nel 1954 insieme a Pancho Segura, Frank Sedgman e Donald Budge (quest'ultimo sostituito nel marzo 1954 da Carl Earn per le ultime settimane del tour). Nelle partite successive Gonzales sconfisse 30-21 Segura e Sedgman con lo stesso punteggio. Dopo questo tour Gonzales vinse lo US Pro (conosciuto anche come \"World Pro Championships\") dove erano presenti i pi\u00f9 forti, tranne Pails. Poi l'americano gioc\u00f2 in un tour in Estremo Oriente (settembre-ottobre 1954). Vinse a mala pena contro Segura e Kramer, che aveva fatto il suo ritorno in singolare dopo un periodo di inattivit\u00e0 di 14 mesi. Poi Gonzales ebbe un grande successo: vinse l'Australian Tour del novembre-dicembre 1954 battendo Sedgman 16-9, 15-0 McGregor, e Segura, 4-2. Sebbene Pancho fosse stato battuto da Pails nell'ultima gara dell'anno, Gonzales aveva chiaramente affermato il suo dominio come migliore giocatore al mondo nel 1954.\nDominio.\nGonzales fu il giocatore dominante in campo maschile nei successivi 7 anni, battendo regolarmente tennisti del calibro di Sedgman, Tony Trabert, Ken Rosewall, Lew Hoad, Malcolm Anderson, e Ashley Cooper-\nNella sua carriera professionale, Gonzales vinse gli U.S. Pro Tennis Championships otto volte, il Wembley Championship di Londra quattro volte, e il Tournament of Champions tre volte, oltre a battere, nei testa a testa dei pro tour, tutti i migliori dilettanti che man mano diventavano professionisti, tra questi c'erano tutti i vincitori di Wimbledon di quella decade. Durante questo periodo Gonzales era noto per la sua volont\u00e0 di vincere, il suo potente servizio, e il suo aggressivo gioco a rete, una combinazione cos\u00ec potente che le regole del tour professionale furono leggermente modificate per vietargli di avanzare a rete immediatamente dopo aver battuto. Secondo le nuove regole, la risposta doveva prima rimbalzare e solo dopo il servitore poteva effettuare il suo primo colpo, non permettendo cos\u00ec a Gonzales di giocare il suo solito serve-and-volley. Vinse tutto nonostante queste nuove regole che furono cambiate nuovamente. Era cos\u00ec grande la sua capacit\u00e0 di alzare il livello del suo gioco, soprattutto nel quinto set di lunghe partite, che Allen Fox disse di non aver mai visto una volta Gonzales perdere il servizio quando serviva per il set o la partita.\nTrabert e Rosewall.\nNel 1956 Gonzales sconfisse Tony Trabert per 74-27, in una serie resa pi\u00f9 interessante dal fatto che i due giocatori non si piacevano a vicenda. Alla fine del 1956 Kramer ingaggi\u00f2 Ken Rosewall per giocare un'altra lunga serie contro Gonzales. Nei primi mesi del 1957 Gonzales, vol\u00f2 in Australia, per le prime 10 partite contro Rosewall nel suo paese natale. Gonzales aveva sviluppato una cisti di \"mezzo dollaro\" di grandezza sul palmo della mano destra e sui giornali girava la notizia che la sua carriera di tennis professionista poteva essere finita. Il medico personale di Kramer cominci\u00f2 a trattare la cisti con delle iniezioni, e gradualmente questa cominci\u00f2 a ridursi. Ancora dolorante, tuttavia, Gonzales sconfisse Rosewall nel loro incontro iniziale e alla fine vinse il loro breve tour australiano 7 partite a 3, con Rosewall vincente su Gonzales in un torneo i cui risultati non contavano per il totale della serie. Con il tempo il tour si spost\u00f2 a New York alla fine di febbraio, la cisti si era ridotta notevolmente e Gonzales continu\u00f2 a battere Rosewall con il punteggio finale di 50 partite a 26.\nKramer scrisse che era cos\u00ec preoccupato che Rosewall non sarebbe stato all'altezza di Gonzales e del calo drastico del successo finanziario del tour che, per l'unica volta nella sua carriera sia da giocatore che da promoter, chiese a Gonzales mentre era in Australia di aiutare a vincere Rosewall in cambio di un aumento delle entrate lorde dal 20 per cento al 25 per cento. Gonzales accett\u00f2 con riluttanza. Dopo 4 partite, con Gonzales sul 3 a 1, Gonzales and\u00f2 Kramer e disse:\"non posso giocare pensando di aiutare il ragazzo. Non riesco a concentrarmi. E questo mi preoccupa troppo\". A questo punto, per\u00f2, era evidente che Rosewall sarebbe stato pienamente competitivo con Gonzales, cos\u00ec Kramer sugger\u00ec a Gonzales di tornare al suo gioco normale e che avrebbe potuto tenere il suo aumento del 5 per cento.\nNello stesso anno, Gonzales si rivolse alla Corte Superiore della California per rescindere il suo contratto di 7 anni con Kramer. Come prova della sua deposizione, Gonzales spieg\u00f2 di avere ricevuto il 25 per cento della posta invece del 20 per cento previsto. Il giudice Leon T. David dichiar\u00f2 inammissibile il ragionamento di Gonzales e deliber\u00f2 a favore di Kramer. Gonzales rimase legato a Kramer secondo contratto fino al 1960.\nHoad.\nLa sfida pi\u00f9 difficile che Gonzales dovette affrontare in quegli anni venne da Lew Hoad, il potentissimo giovane australiano che aveva vinto quattro titoli del Grande Slam come dilettante. Nel tour del 1958, Gonzales e Hoad giocarono uno contro l'altro 87 volte. Hoad vinse 18 delle prime 27 partite e sembrava sul punto di soppiantare Gonzales come migliore giocatore del mondo. Gonzales, per\u00f2, rinnov\u00f2 e miglior\u00f2 il suo rovescio, nel corso di queste prime partite, proprio come Bill Tilden dovette fare nel 1920, al fine di avere la meglio del suo rivale Bill Johnston e diventare il migliore del mondo. Gonzales vinse 42 delle successive 60 partite contro Hoad e mantenne la sua superiorit\u00e0 con un margine di 51 vittorie a 36 su Hoad.\nGran parte dell'astio di Gonzales in questi anni derivava dalla rabbia che provava a essere pagato molto meno rispetto ai giocatori che regolarmente batteva. Nel 1956, per esempio, venne pagato 15\u00a0000 dollari, mentre il suo avversario del tour professionistico Tony Trabert, recentemente diventato professionista, aveva un contratto di \u00a0$. Aveva un rapporto conflittuale, spesso amaro, con la maggior parte degli altri giocatori e in generale viaggiava e viveva da solo, mostrandosi solo il tempo di giocare la sua partita, per poi passare da solo nella citt\u00e0 successiva. Gonzales e Jack Kramer, il promotore di lunga data del tour, sono stati anche acerrimi nemici: l'inimicizia risaliva ai giorni in cui Kramer aveva battuto il giovane Gonzales nel primo tour in cui si erano trovati uno di fronte all'altro. In quel periodo, per\u00f2, litigavano incessantemente per questioni finanziarie, cos\u00ec Kramer era apertamente schierato con gli altri giocatori che affrontavano Gonzales. Per quanto egli detestasse Gonzales, per\u00f2, Kramer sapeva benissimo che Gonzales era l'attrazione principale dei tour professionisti e che senza di lui non ci sarebbe stato nessun tour.\nPer quanto riguarda il tour, Kramer scrisse che \"anche se Gonzales era di solito il migliore giocatore, non contribuiva mai a promuovere il Tour. I giocatori avrebbero potuto tollerare i suoi malumori personali, ma il suo rifiuto di aiutare il gruppo li irritava maggiormente. Francamente, la maggioranza dei giocatori provava una profonda antipatia per Gonzales. Sedgman era quasi venuto alle mani con Gonzales una volta. Trabert e Gonzales si odiavano. L'unico giocatore che abbia mai cercato di andare d'accordo con lui \u00e8 stato Lew Hoad\".\nTrabert disse a McCauley in un'intervista che \"ho apprezzato le sue capacit\u00e0 di tennista, ma non l'ho mai rispettato come persona. Troppo spesso ho visto che le persone lo trattavano male senza un motivo. Era un solitario, triste la maggior parte del tempo, con un grande rancore (\"chip on the shoulder\") e raramente si aggregava a noi durante i tour. Invece appariva all'ora stabilita per il suo match, poi svaniva di nuovo nella notte senza dire una parola a nessuno. Rilasciava autografi ai tifosi prima di passare alla citt\u00e0 successiva. Pancho, in campo, era totalmente professionale, nonch\u00e9 un giocatore fantastico. In un'intervista del 2005, Ted Schroeder comment\u00f2 l'intenso comportamento di Gonzales dentro e fuori dal campo \"Quasi mai ci siamo rivolti una parola civile l'uno all'altro, eppure eravamo amici. Era un uomo molto orgoglioso, non superbo, ma orgoglioso. Quando hai capito questo hai capito chi \u00e8 lui\".\nLa vita del tour non \u00e8 stata facile. \"Una notte\", Gonzales ricord\u00f2 poi, \"Avevo una caviglia slogata che mi faceva male. La notte dopo in un'altra citt\u00e0 mi faceva ancora male. Ho detto a Jack che non potevo giocare. Mi disse, 'Ragazzo, dobbiamo sempre giocare'. Jack aveva un medico, questi mi iniett\u00f2 della novocaina, ho giocato lo stesso. Questo era la nostra vita. La dimensione della folla non importa. Avevano pagato per vederci giocare\".\nI rigori del tour non erano solo fisici. Nel 1963 negli U.S. Pro Tennis Championships, che si sono svolti in quell'anno sui prati di Forest Hills, Gonzales era sgomento e infuriato con i suoi colleghi per essere stato l'unico giocatore ad essere pagato per la sua partecipazione. Avendo appreso dalla sua amara esperienza le esigenze del Pro Tour, Gonzales aveva chiesto, e ottenuto, 5.000 dollari di anticipo per la sua apparizione al torneo. Gonzales, fuori forma e sul punto del ritiro, fu battuto al primo turno. Ken Rosewall in quell'occasione sconfisse Rod Laver in finale, ma nessuno di loro aveva ricevuto un centesimo: il promotore non era riuscito a reperire i fondi e non poteva pagare gli altri giocatori.\nLaver.\nJack Kramer, promotore di tennis di lunga data, scrisse che anche se Laver era \"assolutamente imbattibile per un anno o due alla fine degli anni '60\", facendo un confronto tra Laver e il vecchio Gonzales questi avrebbe potuto battere regolarmente il rivale australiano\".\nKramer sottolinea l'evidente superiorit\u00e0 di Gonzales su Laver citando una particolare partita in cui il vincitore avrebbe incassato 10.000 dollari. Gonzales vinse l'incontro in cinque set davanti ai 15.000 spettatori di New York accorsi al Madison Square Garden nel gennaio del 1970, quando Gonzales aveva 41 anni e Laver era ancora considerato il numero 1 del mondo. D'altra parte, Gonzales era ancora nella top ten quando si gioc\u00f2 questa partita e Laver, successivamente, avrebbe vinto il torneo l\u00ec giocato, il Tennis Champions Classic, battendo Gonzales in due set in semifinale.\nDurante l'arco di sette anni in cui si sono affrontati l'un contro l'altro, Laver aveva 26-32 anni e Gonzales 36-42 anni. Mentre il picco di Laver \u00e8 stato alla fine degli anni '60, il picco di Gonzales \u00e8 stato a met\u00e0 degli anni '50. Gonzales ha avuto una grande longevit\u00e0 che ha reso possibile questa rivalit\u00e0. Tuttavia, il record complessivo potrebbe essere polarizzato a favore di Laver a causa di quella differenza di 10 anni tra loro.\nL'era Open.\nLa maggior parte della carriera di Gonzales come professionista si concentra prima dell'inizio dell'era open del tennis avvenuta nel mese di aprile del 1968, quando i professionisti erano stati estromessi dai torneo del Grande Slam, tra la fine del 1949 (quando \u00e8 diventato professionista) e l'inizio dell'era Open. Come \u00e8 stato osservato per altri grandi giocatori come Rod Laver, Gonzales quasi certamente avrebbe vinto altri titoli del Grande Slam se gli fosse stato permesso di competere in questi tornei durante quel periodo di 18 anni. Jack Kramer, per esempio, ha ipotizzato in un articolo che parlava degli ipotetici vincitori a Forest Hills e a Wimbledon che Gonzales avrebbe vinto altri 11 titoli in questi due tornei.\nIl primo grande torneo dell'era Open fu l'Open di Francia 1968, disputato quando Gonzales aveva appena compiuto 40 anni. Nonostante il fatto che si fosse quasi ritirato per un certo numero di anni e che il torneo si svolgesse su lenti campi in terra battuta che penalizzavano il suo serve and volley, Gonzales sconfisse il campione in carica del 1967 Roy Emerson nei quarti di finale. Perse poi in semifinale contro Rod Laver. Perse al terzo turno a Wimbledon nel 1968, ma in seguito sconfisse la seconda testa di serie Tony Roche nel quarto turno degli US Open 1968, prima di perdere un match epico contro l'olandese Tom Okker.\nUno dei pi\u00f9 grandi match della storia.\nNel 1969 Gonzales vinse nella partita pi\u00f9 lunga mai giocata fino a quel momento, un match cos\u00ec lungo e difficile che inevitabilmente acceler\u00f2 l'introduzione del tie-break. Il quarantunenne Gonzales incontr\u00f2 a Wimbledon, Charlie Pasarell, un portoricano pi\u00f9 giovane di 16 anni, che venerava il suo avversario.\nPasarell vinse un primo set combattuto, 24-22, poi cominci\u00f2 a calare, Pancho sosteneva che la partita doveva essere sospesa. L'arbitro non accolse la richiesta, e il petulante Gonzales praticamente gett\u00f2 via il secondo set, perdendo 6-1. Durante la pausa, l'arbitro accenn\u00f2 ai giocatori che avrebbero dovuto smettere. Gonzales fu fischiato mentre usciva dal Centre Court.\nIl giorno successivo: il servizio, i dritti e tutte le abilit\u00e0 che hanno reso Gonzales un duro gli permisero di prendersi la rivincita. Pasarell, cercando di approfittare dell'et\u00e0 avanzata di Gonzales, gioc\u00f2 dei servizi morbidi ai piedi di Gonzales per stancarlo usando anche dei frequenti pallonetti. Gonzales ritorn\u00f2 in partita e vinse i successivi tre set con il punteggio di 16-14, 6-3, 11-9. Nel quinto set, Gonzales salv\u00f2 tutti i sette match point che Pasarell aveva avuto a disposizione, per due volte rimontando uno svantaggio di 0-40. Il vincitore finale prevalse dopo 5 ore e 12 minuti di partita.\nIl punteggio finale fu un improbabile 22-24, 1-6, 16-14, 6-3, 11-9. Gonzales approd\u00f2 al quarto turno del torneo, dove perse in quattro set da Arthur Ashe. La partita con Pasarell, tuttavia, \u00e8 ancora ricordata come uno dei momenti salienti della storia del tennis ed \u00e8 stata annoverata tra i \"Dieci pi\u00f9 grandi match dell'Era Open\" nella rivista Tennis Magazine.\nLa partita sarebbe rimasta (in gran parte a causa dell'introduzione del tie break) la pi\u00f9 lunga in termini di giochi giocati fino alla storico match Isner-Mahut del torneo di Wimbledon 2010 durato 11 ore e 183 giochi.\nUltimi anni di carriera.\nRoy Emerson, il giocatore australiano che aveva vinto 12 titoli del Grande Slam nel corso degli anni sessanta da dilettante quando la maggior parte dei migliori giocatori del mondo erano professionisti, divent\u00f2 professionista all'inizio del 1968, all'et\u00e0 di 31 anni, dopo aver vinto gli Internazionali di Francia l'anno prima. Gonzales, all'et\u00e0 di 40 anni, sconfisse Emerson in cinque set nei quarti di finale dell'Open di Francia 1968. Negli anni successivi, Gonzales sconfisse Emerson altre 11 volte. Nella tappa di Miami, in Florida, del Champions Classic, invece, Emerson sconfisse Gonzales in tre set con il punteggio di 6-2, 6-3, 6-2.\nUn altro grande giocatore australiano \u00e8 stato Ken Rosewall, che ha vinto otto titoli dello Slam nel corso della sua lunga carriera, prima come dilettante, poi come professionista nei primi anni del tennis open. Gonzales ha giocato 160 partite contro Rosewall, vincendone 101 e perdendone 59.\nAlla fine del 1969, Gonzales vinse l'Howard Hughes Open di Las Vegas e il Pacific Southwest Open di Los Angeles, battendo, tra gli altri, John Newcombe, Ken Rosewall, Stan Smith (due volte), Cliff Richey, e Arthur Ashe. Fu il giocatore americano che aveva incassato il maggiore montepremi nel 1969 con \u00a0$. Se i professionisti freelance fossero stati inclusi nella classifica degli Stati Uniti, \u00e8 probabile che sarebbe stato classificato numero uno nel suo paese, proprio come lo era stato due decenni prima, nel 1948 e nel 1949.\nGonzales ha continuato a giocare nei tornei occasionalmente. Era in grado di poter battere occasionalmente anche l'indiscusso numero uno del mondo, Rod Laver. Il loro pi\u00f9 famoso incontro fu una particolare partita in cui il vincitore avrebbe incassato 10.000 dollari. Gonzales vinse l'incontro in cinque set davanti ai 15.000 spettatori di New York accorsi al Madison Square Garden nel gennaio del 1970. \u00c8 diventato il giocatore pi\u00f9 anziano ad aver mai vinto un torneo professionale, vincendo il Des Moines Open 1972 battendo il ventiquattrenne Georges Goven tre mesi prima del suo 44\u00ba compleanno. Nonostante il fatto che egli fosse ancora conosciuto come un giocatore da serve-and-volley, nel 1971, quando aveva 43 anni e Jimmy Connors 19, sconfisse il grande giovane ribattitore giocando anche lui dalla linea di fondo campo al Pacific Southwest Championships. In questo periodo, Gonzalez si era trasferito a Las Vegas per diventare il direttore del settore tennis al Caesars Palace, e assunse Chuck Pate, suo amico d'infanzia, per lanciare il Pro Shop.\nGonzales \u00e8 stato inserito nella International Tennis Hall of Fame di Newport, Rhode Island nel 1968.\nNel maggio del 1968 \u00e8 stato il primo professionista a perdere con un dilettante, il giocatore britannico Mark Cox. L'allora ventiquattrenne Cox sconfisse Gonzales ai British Hard Court Championships di Bournemouth col punteggio di 0-6, 6-2, 4-6, 6-3, 6-3, in due ore e un quarto di gioco.\nStatistiche.\nSingolare.\nGrande Slam.\nSconfitte (0).\n\"Nessuna finale persa\""}
{"id": "873315", "revid": "110157", "url": "https://it.wikipedia.org/wiki?curid=873315", "title": "Breitenburg", "text": "Breitenburg \u00e8 un comune tedesco del circondario di Steinburg, nella regione dello Schleswig-Holstein. Ha circa 1000 abitanti."}
{"id": "873316", "revid": "287204", "url": "https://it.wikipedia.org/wiki?curid=873316", "title": "Serie A 2000-2001 (calcio femminile)", "text": "L'edizione 2000-2001 \u00e8 stata la trentaquattresima edizione del campionato italiano di Serie A femminile di calcio.\nLa Torres FO.S. ha conquistato lo scudetto per la terza volta nella sua storia, la seconda consecutiva. Sono retrocessi in Serie B il Sarzana, le e il . Il titolo di capocannoniere della Serie A \u00e8 andato a Patrizia Panico, calciatrice della , autrice di 41 goal.\nAl termine del campionato il Pisa, il Picenum e la G.E.A.S. rinunciano a iscriversi all'edizione successiva della Serie A.\nStagione.\nNovit\u00e0.\nAl termine stagione 1999-2000 il Torino, l'Attilia Nuoro e il Verona sono stati retrocessi in Serie B. Al loro posto sono stati promossi la Fiammamonza, il Cicos Cabras (che cambia la propria denominazione in Atletico Oristano) e le Aquile Palermo, vincitori dei tre gironi della Serie B 1999-2000.\nA seguito della rinuncia a iscriversi alla Serie A del Bologna, \u00e8 stato riammesso il Torino.\nFormula.\nLe 16 squadre partecipanti si affrontano in un girone all'italiana con partite di andata e ritorno per un totale di 30 giornate.\nLa squadra campione d'Italia si qualifica alla UEFA Women's Cup 2001-2002.\nLe ultime tre classificate retrocedono in Serie B.\nClassifica finale.\nLegenda:\nNote:"}
{"id": "873317", "revid": "287204", "url": "https://it.wikipedia.org/wiki?curid=873317", "title": "17702 Krystofharant", "text": ""}
{"id": "873318", "revid": "125692502", "url": "https://it.wikipedia.org/wiki?curid=873318", "title": "CioccolaT\u00f2", "text": "CioccolaT\u00f2 \u00e8 la \"kermesse\" del cioccolato artigianale che si svolge ogni anno a Torino dal 2003, dopo il trasloco di Eurochocolate (ospitata all'ombra della Mole dal 2000 al 2002). Durante la manifestazione vengono allestiti numerosi spettacoli, eventi culturali, giochi e iniziative per ragazzi. In uno spazio espositivo \u00e8 presente una vera e propria fabbrica del cioccolato: le lavorazioni possono essere seguite in diretta durante l'intera giornata. L'ultima domenica della fiera si svolge per le vie del centro la \"caccia al gianduiotto\": una caccia al tesoro con trenta squadre in cui \u00e8 vietato l'uso dell'auto per gli spostamenti.\nStoria.\nOrganizzata fin dagli esordi da Articiok, l'associazione non ha potuto organizzare l'edizione del 2010 per un problema col bando di gara. Dopo un anno d'assenza la rassegna torna nella citt\u00e0 subalpina in una doppia edizione, organizzata dal Gruppo Apice Srl, societ\u00e0 di Perugia che ha vinto il bando per la gestione del marchio fino al 2015.\nDopo due anni di pausa per intoppi burocratici e giudiziari, la manifestazione \u00e8 ritornata nel 2018, edizione che ha registrato il record di partecipazione con pi\u00f9 di 400.000 presenze (affluenza poi ripetutasi nel 2019).\nLa pandemia di COVID-19 ha comportato l'annullamento dell'edizione del 2020."}
{"id": "873319", "revid": "110157", "url": "https://it.wikipedia.org/wiki?curid=873319", "title": "Brokdorf", "text": "Brokdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 1000 abitanti."}
{"id": "873324", "revid": "287204", "url": "https://it.wikipedia.org/wiki?curid=873324", "title": "17737 Sigmundjahn", "text": ""}
{"id": "873325", "revid": "110157", "url": "https://it.wikipedia.org/wiki?curid=873325", "title": "Brokstedt", "text": "Brokstedt \u00e8 un comune tedesco del circondario di Steinburg, nella regione dello Schleswig-Holstein. Ha circa 2100 abitanti."}
{"id": "873326", "revid": "110157", "url": "https://it.wikipedia.org/wiki?curid=873326", "title": "Anetan", "text": "Anetan \u00e8 un distretto di Nauru che d\u00e0 il nome anche a una circoscrizione elettorale. Secondo Paul Hambruch il termine \u00abanetan\u00bb significa \u00abmangrovia\u00bb.\nIl distretto.\nAnetan si trova nella parte settentrionale dell'isola; \u00e8 bagnato dall'Oceano Pacifico e confina con i distretti di Ewa e Anabar.\nHa una superficie di e una popolazione di 587 abitanti.\nNel distretto \u00e8 presente una scuola.\nLa circoscrizione elettorale.\nLa circoscrizione elettorale d'Anetan, composta dai distretti di Anetan ed Ewa, elegge 2 membri al Parlamento di Nauru."}
{"id": "873334", "revid": "287204", "url": "https://it.wikipedia.org/wiki?curid=873334", "title": "17805 Svestka", "text": ""}
{"id": "873340", "revid": "287204", "url": "https://it.wikipedia.org/wiki?curid=873340", "title": "17821 Bolsche", "text": ""}
{"id": "873342", "revid": "767487", "url": "https://it.wikipedia.org/wiki?curid=873342", "title": "B\u00fcttel", "text": "B\u00fcttel \u00e8 un comune tedesco del circondario di Steinburg, nella regione dello Schleswig-Holstein. Ha circa abitanti."}
{"id": "873343", "revid": "287204", "url": "https://it.wikipedia.org/wiki?curid=873343", "title": "17858 Beauge", "text": ""}
{"id": "873347", "revid": "110157", "url": "https://it.wikipedia.org/wiki?curid=873347", "title": "Frail Words Collapse", "text": "Frail Words Collapse \u00e8 un album del gruppo musicale statunitense As I Lay Dying, pubblicato nel 2003."}
{"id": "873355", "revid": "78273", "url": "https://it.wikipedia.org/wiki?curid=873355", "title": "Christian metalcore", "text": ""}
{"id": "873359", "revid": "228587", "url": "https://it.wikipedia.org/wiki?curid=873359", "title": "Campionati europei di atletica leggera indoor 2007", "text": "I XXIX campionati europei di atletica leggera indoor si sono svolti a Birmingham, nel Regno Unito, presso la National Indoor Arena, dal 2 al 4 marzo 2007.\nNazioni partecipanti.\nTra parentesi, il numero di atleti partecipanti per nazione."}
{"id": "873365", "revid": "729019", "url": "https://it.wikipedia.org/wiki?curid=873365", "title": "Battaglia della Selva Litana", "text": "La Selva Litana entr\u00f2 per un breve momento nella storia ufficiale di Roma in quanto luogo di un famoso agguato (spesso impropriamente definito \"battaglia\") teso dai Galli Boi a un grosso contingente romano. In quanto sede di un grave colpo all'onore militare delle legioni di Roma, diventa comprensibile quindi che a questa selva, man mano ridotta e distrutta per fare posto alle coltivazioni della centuriazione romana, sia stata riservata una vera e propria \"damnatio memoriae\".\nLocalizzazione.\nSul problema della localizzazione della Selva Litana si sono esercitati storici di ogni epoca variamente argomentando le loro teorie, spesso estrapolate sulla base di una visione campanilistica. In genere, essendo l'agguato stato teso dai Galli Boi si ritiene che la Selva Litana fosse situata fra l'alta Toscana, l'Emilia o la Romagna, area stanziale della trib\u00f9 che vennero poi costrette all'emigrazione dalla pressione romana. Ma non manca chi, come Emanuele Repetti, riporta fonti che escluderebbero perfino questa tesi.\nLe localizzazioni pongono la Selva variamente dispiegata fra Bologna, Modena e Pistoia, fra Bologna e Ravenna, fra Bologna e Rimini, probabilmente nelle vallate del Montone o del Lamone nei pressi di Forl\u00ec (A. Calvetti); uno studioso di Reggio Emilia (N. Cassone), la sposta vicino alla sua citt\u00e0. Molti si appoggiano a riferimenti ad un'area sacra dei Galli; bisogna per\u00f2 ricordare che questi individuavano, nei pressi di tutti i loro insediamenti, aree boschive da ritenere sacre. In ogni caso, tutte le fonti antiche parlano di una Pianura padana estremamente boscosa, e quindi \u00e8 forse inevitabile che ogni odierna cittadina della pianura stessa, alla ricerca di una radice storica, possa tentare di affidarsi a questa immensa Selva Litana.\nSituazione.\nLa seconda guerra punica era in pieno svolgimento. Annibale, nel 218 a.C., sconfiggendo i Taurini, si era accattivato l'aiuto dei Galli Insubri stanziati nell'area compresa fra Milano e gli Appennini e dei Galli Boi che abitavano l'area riconducibile, all'incirca, all'attuale Emilia. Quella che oggi viene chiamata Romagna era abitata dai Galli Lingoni (fascia dai colli di Imola a Ravenna) e dai Galli Senoni che vivevano approssimativamente dall'odierna Forl\u00ec fino a Senigallia, nelle attuali Marche.\nNel 217 a.C., Annibale aveva inferto ai romani una grave scacco con la battaglia del Lago Trasimeno ma poi, anzich\u00e9 dirigersi su Roma, aveva preferito spostare le sue forze verso l'Apulia probabilmente per svernare in attesa dei rinforzi che erano stati programmati dalla Sardegna e dall'Iberia ma che non ebbero mai la possibilit\u00e0 di arrivare. Una flotta cartaginese era stata bloccata sulle coste del mar Tirreno dalla flotta romana comandata da Gneo Servilio Gemino mentre in Iberia i fratelli Gneo Cornelio Scipione e Publio Cornelio Scipione (rispettivamente zio e padre del futuro Africano) avevano costretto sulla difensiva le forze cartaginesi.\nLe decisioni dei comandanti militari romani furono quindi improntate ad una cristallina logica di contrattacco: un esercito di possenti dimensioni doveva essere inviato verso Annibale per cercare di infliggere una sconfitta il pi\u00f9 possibile decisiva; un altro esercito, meno imponente ma altrettanto calibrato, doveva attaccare le regioni della Gallia Cispadana che aveva visto le popolazioni celtiche allearsi con il generale punico. Un attacco diretto alle loro case avrebbe, nei progetti di Roma, costretto i Galli a ritornare nelle loro terre abbandonando le forze cartaginesi. Dopo pochi mesi, il 2 agosto 216 a.C., a Canne, le legioni conobbero una disfatta dai contorni spaventosi; 50.000 uomini massacrati in un solo giorno; la morte di uno dei due consoli, Lucio Emilio Paolo e di un'ottantina di senatori. Una sconfitta in campo aperto, dove le legioni di Roma si ritenevano invincibili, che per secoli rimase nella coscienza dei cittadini dell'Urbe e ancor oggi viene studiata quale esempio di genialit\u00e0 tattica militare.\nL'attacco.\nL'altro esercito romano, comandato da Lucio Postumio Albino, console designato al posto di Lucio Emilio Paolo, fu inviato per rintuzzare le velleit\u00e0 dei Galli. L'obiettivo delle legioni di Roma erano le trib\u00f9 che avevano parte attiva nelle forze di Annibale. Per arrivare nell'area da queste abitata, Lucio Postumio poteva scegliere fra due percorsi principali: la via Aurelia che dal 252 a.C. circa stava allungandosi lungo la Toscana ma che ancora non aveva raggiunto Luni e la via Flaminia ormai consolidato asse di comunicazione fra le regioni dell'Italia centrale e la pianura Padana.\nIn entrambi percorsi l'esercito romano doveva affrontare nemici agguerriti. Da una parte i Liguri arroccati sulle loro montagne e dall'altra i Galli Senoni e Lingoni che, a nord di Rimini, avrebbero conteso il passo. Da qualsiasi parte si volesse giungere nelle terre dei Galli Boi, la difficolt\u00e0 che comunque si presentava alle legioni di Postumio e ai suoi alleati era conosciuta:\nAnche se la logica degli spostamenti militari romani vedeva preferenziale l'uso della via Flaminia (tanto che da quella direzione ci si era aspettati l'arrivo di Annibale con il conseguente dispiegamento delle forze di Gneo Servilio Gemino) rimane ampiamente nel campo delle possibilit\u00e0 l'attraversamento degli Appennini sul percorso stesso di Annibale (che si presume nelle direttrici Modena - Lucca o Bologna - Pistoia), oppure perfino dal nord est, dall'area ravennate, con il possibile intervento aggiuntivo di Veneti o anche di Galli Cenomani che erano rimasti a fianco di Roma.\nQuesto pu\u00f2 in parte spiegare la difficolt\u00e0 di localizzare il luogo dell'agguato e l'ampia possibilit\u00e0 di scelta che si offre agli studiosi.\nTito Livio, in effetti ci riporta la composizione delle forze romane:\nDue legioni romane comprendevano circa 8.000 uomini, i \"socii\", quindi, non erano pochi. Non sappiamo quali popoli avessero affiancato le legioni. I Romani volevano vendicare la perdita di \"Clastidium\" che era stata consegnata ad Annibale dallo stesso prefetto del presidio, il brindisino Dasio, per 400 nummi d'oro. Gli alleati di Roma vedevano le trib\u00f9 vicine indebolite dalla partenza di tanti validi combattenti al seguito del generale cartaginese e quindi la possibilit\u00e0 di saccheggio e di allargamento del loro territorio. Ben difficilmente i Boi avrebbero potuto sostenere una o pi\u00f9 battaglie campali contro le formidabili legioni di Roma affiancate da una torma immane di nemici consanguinei.\nL'agguato.\nPer ogni esercito che non possa competere con il nemico in campo aperto la soluzione sta nella guerriglia e nelle azioni sostenute dall'astuzia. Pur se Strabone afferma che\ni difensori erano obbligati dalla situazione a ricorrere a mezzi pi\u00f9 subdoli; nella Selva Litana i Galli \"avevano accerchiato la foresta sui suoi margini esterni\" ed\nMolto probabilmente per \"strada\" Livio intendeva un ampio sentiero battuto per lo pi\u00f9 da mercanti e da piccole forze armate locali; le strade romane (la via Emilia verr\u00e0 costruita pochi anni dopo) lasciavano ai lati ampi spazi disboscati e decespugliati proprio per evitare sorprese. Inoltre alberi malamente incisi dalle limitate tecnologie dell'epoca (asce, mazze e cunei) non dovevano che arrivare al massimo alla seconda fila per non essere notati da chi percorreva la \"strada\" con la necessaria circospezione.\nQuando l'esercito romano si fu ben addentrato nella foresta, in un gigantesco, macabro gioco del domino, gli alberi pi\u00f9 esterni, come tessere, vennero spinti e fatti cadere contro gli altri innescando una sorta di reazione a catena. Il terribile risultato fu che\nDopo l'agguato.\nNon tutti i componenti l'esercito romano morirono sotto gli alberi caduti. Per\u00f2 il disordine dovette essere estremo tanto che\nLa testa di Postumio, all'uso celtico fu tagliata e, spolpata, divenne un vaso, incrostato d'oro, usato per le celebrazioni religiose. Il bottino dei Galli fu eccezionale in quanto nessuno riusc\u00ec a sfuggire e quindi, anche se la maggior parte degli animali fu schiacciata dalla caduta degli alberi, vestiti, armi, vettovaglie, e quanto necessita ad un esercito in marcia rimase sul percorso delle legioni abbattute.\nL'annuncio del disastro sgoment\u00f2 la popolazione romana, gi\u00e0 colpita dalla notizia del disastro di Canne. Per alcuni giorni la citt\u00e0 si mosse come in lutto fino a quando il Senato mand\u00f2 gli Edili a far riaprire le botteghe. Infine Tiberio Sempronio, convocati i senatori, diede una svolta alle operazioni concentrando l'attenzione su Annibale e dicendo che\nEpilogo.\nVenticinque anni dopo, nel 191 a.C., una volta liquidato il pericolo cartaginese e dopo dieci anni di sanguinose e acerrime battaglie contro le trib\u00f9 galliche, Roma assoggett\u00f2 la Gallia Cispadana ma i Galli Boi, in particolare, furono attaccati, sbaragliati e massacrati da Publio Cornelio Scipione Nasica. I pochi superstiti furono costretti a emigrare in Boemia, il loro territorio fu diviso fra un gran numero di coloni italici mandati a suo presidio e collegati con l'Italia centrale dalla Via Emilia e dalla Via Flaminia minor."}
{"id": "873367", "revid": "124284988", "url": "https://it.wikipedia.org/wiki?curid=873367", "title": "Spinello (Santa Sofia)", "text": "Spinello \u00e8 una frazione del comune di Santa Sofia (FC).\nSituata su di un altopiano dell'Appennino romagnolo a 850 metri slm, dista circa 9 km dal capoluogo comunale e 43\u00a0km sia da Forl\u00ec, sia da Cesena.\nLa popolazione stimata \u00e8 di circa 220 abitanti.\nStoria.\nLa rocca di Spinello, con bastioni e torri, venne eretta nell'Alto Medioevo; le prime notizie risalgono al XIV secolo, quando apparteneva agli Ubaldini di Carda (o di Apozzo). Nel 1364 fu probabilmente concessa agli Ubertini dagli abati galeatesi. Poich\u00e9 gli Ubertini erano di parte ghibellina, contro di essi nel 1404 si mosse Jacopo Salviati, capitano della Repubblica di Firenze, che distrusse Monteriolo e gli altri castelli intorno, bruci\u00f2 il borgo di Spinello posto ad oriente del castello, ma la fortezza rimase inespugnata. Il 18 dicembre 1433 Spinello viene scelta come residenza da Baldaccio d'Anghiari (o da Citerna), che vi rimase fino met\u00e0 del 1434. Nel 1455 il territorio venne nuovamente devastato dalle truppe fiorentine, e venne distrutto anche il monastero di Sant'Uberto alla Trappola che dominava la stretta gola dei monti. \nL'antico borgo di Spinello, che aveva una chiesa parrocchiale dedicata a S. Nicol\u00f2, venne abbandonato e l'attuale paese sorse pi\u00f9 in basso, dalla parte opposta rispetto al castello.\nNegli ultimi decenni del Novecento si \u00e8 scavato tra i ruderi, scoprendo una scala che conduce in un profondo sotterraneo, rimasto inesplorato.\nSpinello fu frazione del comune di Mortano fino al 1924, quando quest'ultimo venne soppresso e il suo territorio incorporato nel comune di Santa Sofia.\nMonumenti e luoghi d'interesse.\nChiesa di Santa Maria in Equis.\nAppartenne alla Congregazione dei Camaldolesi fin dal 1299, poich\u00e9 dipendeva dall'abbazia di Bagno. Nel 1785 venne annessa alla diocesi di Sansepolcro.\nNel 1911 la struttura della chiesa era:\nIl terremoto del 1918 distrusse la chiesa. Ricostruita nel 1920, venne consacrata il primo ottobre 1921 dal vescovo di Sansepolcro mons. Pompeo Ghezzi. \u00c8 in stile romanico, lunga 15\u00a0m, larga 8\u00a0m ed alta 18\u00a0m. Fu poi restaurata tra il 1940 ed il 1944 da don Domenico Zanchini. Negli anni \u201870 fu abbandonata e con il terremoto del gennaio 2003 \u00e8 parzialmente crollata.\nGiardino dei Pensieri Solidi.\n\"Il Giardino dei Pensieri Solidi\" \u00e8 una serie di opere scultoree collocate nel centro storico e lungo i viali alberati del villaggio turistico Spinello Monte.\nNel 1997 la Proloco di Spinello, con la collaborazione di tutti gli abitanti, pos\u00f2 la prima scultura. Ad oggi sono 33 tra sculture, ceramiche e dipinti. 25 sono gli artisti, poeti, scultori, ceramisti, pittori che hanno collaborato alla realizzazione delle opere.\nNel 2001 \u00e8 stata costruita in loco e collocata la Fontana GULULEDA. Il nome ricorda il gorgheggiare dell'acqua ed \u00e8 stato ideato da Pasqualino Versari in omaggio a: GU (Tonino Guerra) LU (Mario Luzi) LE (Leopardi) DA (Dante).\nNatura.\nLa fauna \u00e8 composta da caprioli, cervi, scoiattoli, cinghiali, daini, lepri, volpi, istrici, fagiani. Nei boschi circostanti abbondano tartufi, funghi porcini e prugnoli.\nSport.\nA pochi metri dal centro storico sorge il complesso sportivo Sportilia, luogo di ritiro degli arbitri di calcio italiani, squadre estere di diversi sport e altri raduni.\nIl lago della frazione ospita periodicamente attivit\u00e0 di pesca sportiva (trote e carpe)."}
{"id": "873387", "revid": "9316", "url": "https://it.wikipedia.org/wiki?curid=873387", "title": "Gaetana Agnesi", "text": ""}
{"id": "873388", "revid": "1573940", "url": "https://it.wikipedia.org/wiki?curid=873388", "title": "Basilica di San Nicola in Carcere", "text": "La basilica di San Nicola in carcere \u00e8 un luogo di culto cattolico del centro storico di Roma, situato nel territorio del rione Sant'Angelo. Dedicata a Nicola di Mira, \u00e8 una delle basiliche minori di Roma ed \u00e8 sede dell'omonima diaconia, il cui titolare \u00e8 il cardinale Silvano Maria Tomasi.\nStoria.\nI tre templi.\nIn et\u00e0 repubblicana, tra il III secolo a.C. e il II secolo a.C. furono costruiti nel Foro Olitorio, allineati tra l'attuale sede stradale e il Tevere, tre templi, dedicati a Giunone Sospita, Giano e Spes.\nL'attribuzione dei singoli edifici non \u00e8 del tutto certa: non \u00e8 chiaro se il tempio dedicato a Giunone fosse il pi\u00f9 piccolo dei tre (in travertino di ordine dorico, le cui colonne sono murate nel fianco sinistro della chiesa), o quello centrale - il pi\u00f9 recente - sul quale la chiesa \u00e8 per gran parte costruita..\nIl tempio di destra era presumibilmente quello dedicato a Giano, del quale si dice che era situato \"iuxta Theatrum Marcelli\", fondato al tempo della prima guerra punica. Appartengono a quest'ultimo tempio le colonne immerse nella muratura destra della chiesa, e nel campanile, costruito a cavallo del vicolo, \u00e8 visibile lo spigolo della trabeazione. \nIl campanile a destra della chiesa \u00e8 il riadattamento di una torre dei Pierleoni, che nell'XI secolo occupavano quest'area alle pendici del Campidoglio fino all'Isola Tiberina, e ai quali apparteneva anche la torre di fronte alla chiesa, salvata - sia pure con rimaneggiamenti - dal raschiamento del Campidoglio avvenuto negli anni trenta per l'apertura della Via del Mare. Una delle campane \u00e8 ancora quella commissionata da Pandolfo Savelli nel 1289.\nNegli ambienti sotterranei della chiesa, destinati in epoca medioevale a sepolcreto, sono visibili i podi dei tre templi e i due stretti vicoli che li separavano, nonch\u00e9 belle murature medioevali successive.\nNel podio del tempio centrale sono presenti piccole celle a volta che hanno presumibilmente originato la leggenda del carcere di San Pietro e la confusione di questo sito con il Tullianum. Vi si riconoscono oggi, invece, botteghe di cambiavalute - ipotesi verosimile, tenuto conto della destinazione commerciale della zona, prossima anche al Foro Boario.\nLa chiesa cristiana.\nUna prima chiesa fu costruita in questa zona nel VI secolo, e un'iscrizione del X secolo \u00e8 presente sulla colonna vicino all'ingresso, ma il primo riferimento a questa chiesa \u00e8 una placca sulla facciata risalente al 1128. Costruita sulle rovine del Foro Olitorio, ricevette il nome \"in carcere\" da una prigione l\u00ec presente, che la tradizione, a partire dal XIII secolo, identificava col Carcere Tulliano, ma era invece risalente all'epoca bizantina ed era denominato \"Carcer ad Elephantum\". La chiesa raccoglie spolia da antiche costruzioni, come evidente in particolare per le tre colonne del Tempio di Giunone Sospita che sono incorporate nelle facciate del X secolo e del 1599. L'organo della basilica \u00e8 stato costruito da Nicola Morettini nel 1908 e possiede 9 registri. \u00c8 tuttora in buono stato di conservazione e funzionante.\nLa dedica a san Nicola deriva dal fatto che nell'area viveva la comunit\u00e0 greca, che venerava particolarmente questo santo. Nell'XI secolo la chiesa era nota come di \"Petrus Leonis\", dal nome della famiglia Pierleoni di origine giudea che aveva ristrutturato il vicino Teatro di Marcello per farne una fortezza. La chiesa venne ricostruita nel 1599: la facciata di Giacomo della Porta preserv\u00f2 il campanile medioevale, in origine una torre fortificata poi abbandonata.\nLa basilica oggi appare isolata dal tessuto storico abitativo; questa conformazione \u00e8 dovuta ai grandi stravolgimenti urbanistici che alla met\u00e0 degli anni '20 del Novecento portarono alla demolizione del quartiere medievale circostante.\nLa chiesa \u00e8 sede del culto mariano: sia la Madonna di Pompei che la messicana Nostra Signora di Guadalupe sono qui molto venerate. \nSotto l'altare maggiore vi \u00e8 una vasca di basalto contenente le reliquie dei martiri."}
{"id": "873389", "revid": "9316", "url": "https://it.wikipedia.org/wiki?curid=873389", "title": "Maria Agnesi", "text": ""}
{"id": "873390", "revid": "77358", "url": "https://it.wikipedia.org/wiki?curid=873390", "title": "Chiesa di San Nicola in Carcere", "text": ""}
{"id": "873392", "revid": "599013", "url": "https://it.wikipedia.org/wiki?curid=873392", "title": "Graham McRae", "text": "Arrivato in Europa nel 1969, partecip\u00f2 al campionato di Formula 2 e a qualche gara della Formula 5000. L'anno seguente fu sesto nel campionato europeo F5000 su una McLaren M10B.\nNel 1971 vinse la Formula Tasman. L'anno d'oro fu il 1972. Decise di diventare costruttore creando la McRae GM1 sulla base di una Leda T27; fu terzo nel campionato europeo, vinse la Formula 5000 statunitense e nuovamente la Formula Tasman.\nNel 1973 fece un'unica apparizione in F1: su una poco competitiva Iso-Marlboro prese parte al Gran Premio di Gran Bretagna.\nNegli anni successivi vinse la sua terza Formula Tasman (nel 1973) e corse fino al 1987, prima nella CanAm poi nella Formula CART."}
{"id": "873394", "revid": "1272592", "url": "https://it.wikipedia.org/wiki?curid=873394", "title": "Bonaparte", "text": "Persone.\nFamiglia Bonaparte.\nMembri della famiglia Bonaparte, di origine italiana, trasferitasi in Corsica nel 1510: "}
{"id": "873395", "revid": "3082", "url": "https://it.wikipedia.org/wiki?curid=873395", "title": "Forum Holitorium", "text": ""}
{"id": "873399", "revid": "6923", "url": "https://it.wikipedia.org/wiki?curid=873399", "title": "Gigi Monticone", "text": "Biografia.\nPer vent'anni fu segretario comunale in vari paesi dell'astigiano e durante la seconda guerra mondiale entr\u00f2 a far parte delle milizie partigiane. Fu consigliere comunale ad Asti alla fine degli anni sessanta, fondatore e redattore capo fino al 1965 del settimanale astigiano \"Asti sabato\" e collaboratore della \"Gazzetta del Popolo\".\nNel 1961 vinse la prima edizione del Premio Asti di giornalismo con l'articolo \"La cavalcata di Aleramo\".\nEra un amante della scrittura di Cesare Pavese ed un suo articolo sullo scrittore santostefanese, gli valse una speciale menzione della giuria nel 1963 al Premio Canelli-Cesare Pavese.\nNel 1965 con lo pseudonimo Giacomo Crosta, nome del protagonista del suo libro pi\u00f9 famoso, e senza rivelare la propria identit\u00e0, vinse, con il racconto \"Il bastardo\" e la poesia \"A Cesare Pavese\", il Premio Langa d'Oggi a Canelli.\nDal 1966 al 1972 fu nominato vice segretario generale al comune di Sanremo e lasci\u00f2 la terra astigiana alla quale fu sempre legato:\nIl 10 maggio 1980 il comune di Asti gli ha dedicato un convegno sul tema \u201cLetteratura e mondo contadino - Uno scrittore della terra astigiana, Gigi Monticone\u201d.\nOpere letterarie.\n\"La vigna\".\nIl romanzo \u00e8 ambientato sulla collina astigiana, tra la gente contadina abituata alla fatica, con la pelle consumata dal sole, testimone di drammi, tragedie e miseria. Giacomo Crosta, contadino, figlio di contadini, divenuto studente sotto la guida del parroco, frequenta il liceo ad Asti, viene mandato in Russia durante la seconda guerra mondiale e diventa poi partigiano:"}
{"id": "873417", "revid": "729019", "url": "https://it.wikipedia.org/wiki?curid=873417", "title": "Assedio di Magonza (1793)", "text": "L'assedio di Magonza del 1793 vide la conquista della citt\u00e0 di Magonza (\"Mayence\" in francese, \"Mainz\" in tedesco) da parte dei Prussiani e degli Austriaci, dopo un assedio durato dal 14 aprile al 23 luglio 1793.\nL'armata francese che era stata assediata a Magonza venne liberata dietro la promessa di non attaccare pi\u00f9 le armate straniere. Essa giunse a Nantes il 6 settembre 1793, sotto il comando del generale Kl\u00e9ber.\nSeguito.\nIl bombardamento colp\u00ec duramente gran parte della citt\u00e0 e port\u00f2 alla distruzione di molti edifici importanti. Il castello \"La Favorite\", le stalle elettorali, il prevosto, le chiese domenicane e dei gesuiti furono completamente distrutte, mentre la chiesa di Nostra Signora, e il duomo di Magonza furono gravemente danneggiati."}
{"id": "873419", "revid": "767487", "url": "https://it.wikipedia.org/wiki?curid=873419", "title": "Amore tossico", "text": "Amore tossico \u00e8 un film del 1983 diretto da Claudio Caligari. Tema centrale della pellicola \u00e8 la dipendenza dall'eroina che afflisse molti giovani negli anni ottanta. Particolarit\u00e0 del film \u00e8 quella di avere come attori protagonisti persone realmente eroinomani o che comunque avevano avuto un passato di tossicodipendenza.\nTrama.\nUn gruppo di tossicodipendenti romani, tra cui Cesare, Enzo, Roberto detto \"Ciopper\", Massimo, Capellone, Michela, Loredana, Debora e Teresa, trascorre la propria drammatica routine tra la spiaggia di Ostia e Roma (nel quartiere Centocelle) attraverso il consumo degli stupefacenti, i piccoli litigi, le rapine e i furti commessi per procurarsi la dose quotidiana (e i relativi guai con la polizia e la giustizia) uniti alla fioca speranza di poter cambiare vita e di disintossicarsi. La loro vita prosegue ripetitiva, senza un futuro apparente o un evento che possa porre termine, nel bene o nel male, alla loro drammatica situazione.\nProduzione.\nCome da tradizione neorealista, il cast \u00e8 composto da attori non professionisti, di cui i componenti principali erano stati o erano allora tossicodipendenti. Questa situazione ha creato diversi problemi logistici riguardo alla reperibilit\u00e0 degli interpreti, visto che molti di loro durante la notte venivano arrestati per reati derivanti dalla loro situazione, e alle interpretazioni in s\u00e9, dato che talvolta venivano colti da improvvise crisi di astinenza proprio durante le riprese. Nelle ultime scene, ad esempio, la parte di Loredana viene interpretata da un'attrice diversa, come spiega lo stesso Caligari in un'intervista. La maggior parte dei personaggi del film hanno lo stesso nome degli attori che li interpretano, per avere maggiore spontaneit\u00e0 e naturalezza da parte degli interpreti.\nPer le scene raffiguranti l'assunzione per via endovenosa delle sostanze, venivano usate o dell'acqua distillata (per simulare l'eroina bianca, come ad esempio nella scena dell'iniezione sul collo) o un farmaco epatoprotettore che aveva effetti benefici e depurativi sul sangue (per simulare il brown sugar), ma che ha causato anche alcune difficolt\u00e0 interpretative.\nPer la scena dell'iniezione sul collo di Loredana fu usato un grosso specchio fuori campo, poich\u00e9 lo specchietto che si vede nella scena \u00e8 a favore di cinepresa e quindi non realmente utilizzabile dall'interprete.\nLe inquadrature ravvicinate degli occhi subito dopo le iniezioni di eroina sono una citazione del film \"L'uomo dal braccio d'oro\" (di Otto Preminger, 1955) nel quale si trovano sequenze identiche con protagonista un tossicomane che cerca di recuperare la sua vita, Frankie Machine, interpretato da Frank Sinatra. Lo sceneggiatore Guido Blumir \u00e8 un sociologo considerato tra i massimi esperti italiani del problema degli stupefacenti, su cui ha scritto numerosi volumi. La scena della morte di Michela \u00e8 stata girata davanti al monumento dedicato a Pier Paolo Pasolini, situato nel luogo in cui venne rinvenuto il cadavere del celebre regista, poeta e scrittore.\nIl realismo di questo film \u00e8 evidente anche nel linguaggio che \u00e8 spesso volgare e molto diretto sfociando anche in termini blasfemi come nella scena della rapina o in quella del pestaggio dell'uomo sulla cabriolet.\nDistribuzione.\nIl film fu presentato al Festival di Venezia dal regista Marco Ferreri."}
{"id": "873422", "revid": "36426", "url": "https://it.wikipedia.org/wiki?curid=873422", "title": "Basilica di San Bartolomeo all'Isola", "text": "La basilica di San Bartolomeo all'Isola \u00e8 un luogo di culto cattolico di Roma; si trova sull'Isola Tiberina, nel rione Ripa.\nCostruita nell'anno 1000 sull'Isola Tiberina per contenere le reliquie di san Bartolomeo apostolo; ha la dignit\u00e0 di basilica minore. Su di essa insiste l'omonimo titolo cardinalizio.\nStoria e descrizione.\nL'imperatore Ottone III di Sassonia costru\u00ec questa basilica dedicandola al proprio amico, sant'Adalberto di Praga, ma all'arrivo delle reliquie dell'apostolo la basilica cambi\u00f2 dedica. Le reliquie vennero poste in una vasca collocata sotto l'altare: erano giunte a Benevento dall'Armenia nell'809, e poi spostate dalla citt\u00e0 campana a Roma, forse causando l'assedio di Benevento da parte di Ottone contro Pandolfo II.\nNel 1018 la bolla \"Quoties illa\" di papa Benedetto VIII riferisce del definitivo trasferimento della cattedrale e dell'episcopio dei vescovi di Porto nella chiesa di san Bartolomeo.\nLe spoglie di san Bartolomeo furono trasportate a Roma in un catino che fu trafugato da ignoti nel gennaio 1981 e ritrovato nel maggio 1985. Tuttavia, le spoglie che giunsero a Roma non erano quelle di san Bartolomeo, ma del vescovo di Nola, san Paolino, in quanto le reliquie dell'Apostolo rimasero sempre ben custodite a Benevento.\nLa basilica fu affidata nel 1993 alla Comunit\u00e0 di Sant'Egidio. A partire dal 1999 si riun\u00ec per due anni nei locali della basilica la commissione \"Nuovi Martiri\", che aveva il compito di indagare sui martiri cristiani del XX secolo. Nell'ottobre del 2002, con una solenne celebrazione ecumenica alla presenza dei cardinali Ruini, Kasper e George, e del patriarca romeno ortodosso Teoctist, \u00e8 stata posta sull'altare maggiore una grande icona dedicata ai martiri del Novecento; altre memorie di martiri sono collocate nelle cappelline laterali, ognuna dedicata a una situazione storica particolare.\nLa basilica di San Bartolomeo \u00e8 oggi luogo memoriale dei \"nuovi martiri\" del XX secolo. All'interno la basilica ospita le memorie e le reliquie di molti testimoni del nostro tempo, dal vescovo martire \u00d3scar Arnulfo Romero al cardinale Juan Jes\u00fas Posadas Ocampo, ucciso dai narcotrafficanti all'aeroporto di Guadalajara, dal pastore evangelico Paul Schneider al contadino Franz J\u00e4gerst\u00e4tter, oppositori del nazismo per obiezione di coscienza e testimonianza di fede, dal monaco e guida spirituale Sofian Boghiu, oppositore del totalitarismo comunista in Romania, a don Andrea Santoro, prete romano ucciso a Trebisonda, come il prete francese Andr\u00e9 Jarlan in Cile, testimoni del dialogo e dell'amicizia con i pi\u00f9 poveri.\nUn affresco con \"Maria in Trono con il Bambino tra figure di oranti\", arte bizantina con chiari influssi romanici, risalente al XII secolo, \u00e8 riemerso sopra un altare laterale."}
{"id": "873423", "revid": "174925", "url": "https://it.wikipedia.org/wiki?curid=873423", "title": "Bonzo", "text": "Bonzo (dal giapponese \" b\u014dzu\", \u574a\u4e3b oppure \u623f\u4e3b) \u00e8 il termine non accademico con cui in Occidente vengono talvolta indicati i monaci buddhisti giapponesi, cinesi, coreani e vietnamiti. Il significato si \u00e8 poi esteso genericamente a tutti i monaci del Buddhismo. \nOriginariamente i caratteri cinesi \u574a\u4e3b (pinyin \"f\u00e1ngzh\u01d4\") indicavano l'abate del monastero."}
{"id": "873424", "revid": "1305772", "url": "https://it.wikipedia.org/wiki?curid=873424", "title": "Born Again (Black Sabbath)", "text": "Born Again \u00e8 l'undicesimo album del gruppo heavy metal britannico Black Sabbath, pubblicato nell'estate del 1983.\nIl disco.\nDopo l'uscita, per disaccordi personali e musicali, di Ronnie James Dio e Vinny Appice, i rimanenti Tony Iommi e Geezer Butler chiamano il cantante Ian Gillan (uscito per diverbi dai Deep Purple nel 1973 e che nel frattempo aveva messo in piedi una carriera solista) e il batterista originario Bill Ward, ripresosi dai problemi con l'alcool che lo avevano costretto a ritirarsi durante il tour dell'album \"Heaven and Hell\".\nL'album fu pubblicato nell'agosto del 1983 e, inizialmente, non fu accolto calorosamente dalla critica a causa delle sonorit\u00e0 di produzione ritenute mediocri. Tuttavia in seguito si rivel\u00f2 un buon successo, raggiungendo il quarto posto nelle classifiche inglesi e venendo inserito nella classifica Top 40 statunitense. L'album venne in seguito certificato con il disco di platino.\nMusicalmente \u00e8 un album dal sound pi\u00f9 massiccio rispetto agli album precedenti, che vede un inasprimento nello stile dei Black Sabbath. Il brano \"Zero the Hero\" \u00e8 stato oggetto di una cover da parte dei Cannibal Corpse (presente nell'album EP \"Hammer Smashed Face\").\nLa copertina.\nLa copertina dell'album, disegnata da Steve Joule in stato di ebbrezza (pens\u00f2 addirittura di cancellarla, una volta ripresosi, ma incontr\u00f2 l'opposizione di Iommi e Butler che invece la gradirono), rappresenta un neonato dalle sembianze demoniache. Al momento della pubblicazione dell'album, l'aspetto particolare della copertina fu oggetto di controversie. Ci\u00f2 non ha impedito comunque che la copertina sia la preferita di alcuni musicisti metal tra cui Glen Benton (Deicide) e Max Cavalera (Soulfly). La stessa foto fu utilizzata due anni prima dai Depeche Mode per il loro singolo \"New Life\", i quali coprirono solamente gli occhi del bimbo con una barra nera.\nTracce.\nTutti i brani sono stati composti dalla band intera, tranne dove indicato.\nDescrizione dei brani.\n\"Trashed\".\nLa prima traccia dell'album, \"Trashed\" deve la sua fama a causa dell'inserimento da parte dell'associazione statunitense P.M.R.C. nella Filthy Fifteen ritenuta istigante all'abuso di droga e alcool. Tuttavia il testo parla di quando Gillan, in stato di ebbrezza, distrusse l'automobile di Bill Ward durante una folle corsa intorno allo studio, andando a finire dentro un canale.\n\"Disturbing the Priest\".\nSecondo quanto riferisce Gillan nel suo sito, il brano nacque dopo che il gruppo fu ripreso da un prete della chiesa adiacente allo studio dove i Black Sabbath stavano registrando. Il religioso si era effettivamente lamentato che, pur piacendogli, la musica lo infastidiva nelle prove del coro della chiesa.\n\"Digital Bitch\".\nNonostante voci sostengano che il brano sia riferito a Sharon Arden (figlia di Don, ex manager del gruppo e moglie di Ozzy), Gillan non ha voluto rivelare l'identit\u00e0 della persona che ha dato loro l'ispirazione per questa canzone, limitandosi ad affermare che sia lei che il padre sono estranei al mondo dei computer."}
{"id": "873430", "revid": "530184", "url": "https://it.wikipedia.org/wiki?curid=873430", "title": "Dick Higgins", "text": "Si occup\u00f2 dei fenomeni di interrelazione tra le arti fin dal 1957.\nBiografia.\nStudi\u00f2 con il compositore John Cage e nel 1961 entr\u00f2 a far parte del gruppo Fluxus, movimento di avanguardia per il quale l'opera d'arte \u00e8 un evento totale che ingloba in s\u00e9 tutte le discipline possibili, annullando le differenze tra poesia, musica, pittura, scultura e teatro.\nCarriera.\nNel 1963 fond\u00f2 la casa editrice Something Else Press, che si distinse per la promozione di opere sperimentali.\nNello stesso periodo elabor\u00f2 il concetto di \"intermedium\", che egli rifer\u00ec a quelle forme espressive in cui le diverse discipline artistiche si intrecciano in una struttura unica e inscindibile. Tale concetto \u00e8 messo a punto nel 1965 in un famoso saggio intitolato \"Intermedia\", pubblicato nella rivista \"Something Else Newsletter\" (vol. 1, n\u00ba 1, Something Else Press, Inc.).\nHiggins, artista e studioso infaticabile, us\u00f2 i pi\u00f9 diversi mezzi espressivi. Propose \"performance\", concerti, esposizioni; collabor\u00f2 a numerose riviste d'arte e di letteratura; tenne conferenze e seminari di studio; pubblic\u00f2 una cinquantina di libri. Tra i suoi lavori, tutti di stampo fortemente sperimentale, figurano anche opere di poesia sonora e di poesia visuale. Alla storia di quest'ultima dedic\u00f2 alcuni importanti studi, tra i quali spicca il volume \"Pattern Poetry. Guide to an Unknown Literature\" (State University of New York Press, Albany 1987)."}
{"id": "873431", "revid": "135224", "url": "https://it.wikipedia.org/wiki?curid=873431", "title": "Castello di Gu\u00e9-P\u00e9an", "text": "Il castello di Gu\u00e9-P\u00e9an \u00e8 un castello posto sul fiume Cher presso il comune di Pontlevoy, nel dipartimento del Loir-et-Cher. La presenza d'una strada romana non lontano dal castello, che attraversava il torrente con un guado, diede diede il primo nome a questa localit\u00e0: \"le gu\u00e9 payant\" (il guado a pagamento), che in seguito divenne \"le Gu\u00e9-P\u00e9an\".\nCostruito tra il XIV ed il XV secolo, oggi il castello \u00e8 un importante meta turistica.\nStruttura esterna.\nL'edificio \u00e8 caratterizzato da pianta quadrata e si sviluppa attorno al vasto cortile interno. L'ingresso al cortile \u00e8 costituito da un ampio portale affiancato da torrette basse e tozze di struttura cilindrica. Sul lato opposto \u00e8 posto il corpo principale della struttura, caratterizzato dalla presenza di torri retrostanti a tetto conico.\nLa struttura abitativa procede lungo i due lati, fino a raggiungere i due angoli anteriori, caratterizzati da torri asimmetriche. La torre di sinistra presenta una copertura a foggia d'elmo, tipica anche dei castelli di Serrant e di Valencay. Quella di sinistra ha invece una copertura conica simile a quella delle torri posteriori.\nStruttura interna.\nTra gli ambienti di maggior pregio figurano la sala delle Guardie, la cappella, il salone e la biblioteca. Le decorazioni e gli arredi, in stile Luigi XV e Luigi XVI, hanno attirato nei secoli importanti personaggi della letteratura e della storia francese, come Balzac e La Fayette, oltre ai re Francesco I, Enrico II ed Enrico III."}
{"id": "873432", "revid": "287204", "url": "https://it.wikipedia.org/wiki?curid=873432", "title": "Sci (disambigua)", "text": ""}
{"id": "873441", "revid": "89009", "url": "https://it.wikipedia.org/wiki?curid=873441", "title": "Sant'Andrea in Via Flaminia", "text": ""}
{"id": "873444", "revid": "287204", "url": "https://it.wikipedia.org/wiki?curid=873444", "title": "Serie A2 2004-2005 (calcio femminile)", "text": "La Serie A2 2004-2005 \u00e8 stata la terza edizione della Serie A2, la seconda serie del campionato italiano di calcio femminile. L' e il Monti del Matese Bojano hanno vinto i rispettivi gironi e sono stati promossi in Serie A.\nStagione.\nNovit\u00e0.\nDalla Serie A2 2003-2004 sono state promosse in Serie A l' e il , mentre dalla Serie A 2003-2004 \u00e8 stato retrocesso in Serie A2 il . Dalla Serie B 2003-2004 sono state promosse in Serie A2 Piossasco, Porto Mantovano, Montale 2000, Girls Roseto (ammesso in Serie A2 a completamento organici), Monti del Matese Bojano e Roma, che prendono il posto delle retrocesse , Valdarno, Olimpica Corigliano, Autoscuola Puccio Palermo e Segratese.\nFormula.\nLe 24 squadre partecipanti sono state divise in due gironi da 12 squadre ciascuno. Nei due gironi le squadre si affrontano in un girone all'italiana con partite di andata e ritorno per un totale di 22 giornate. La prima classificata di ciascun girone \u00e8 promossa in Serie A. Le ultime due di ognuno dei due gironi, pi\u00f9 una quinta retrocessione risultante da un ulteriore spareggio tra le terzultime, sono retrocesse in Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nCollegamenti esterni.\nClassifiche pubblicate dal sito http://www.divisionecalciofemminile.it visitato in data 20 giugno 2005 e allegate al comunicato ufficiale n. 99 dell'8 giugno 2005.Il sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-2008."}
{"id": "873445", "revid": "2110845", "url": "https://it.wikipedia.org/wiki?curid=873445", "title": "Abd al-Rahman Munif", "text": "Nato da padre saudita e da madre irachena, ottenne un dottorato di economia all'Universit\u00e0 di Belgrado, specializzandosi nei problemi dello sviluppo e in Economia. Dal 1973 si dedic\u00f2 alla letteratura, e nel 1992 gli fu assegnato il premio al-Uways, uno dei principali riconoscimenti letterari del mondo arabo. \nNei suoi romanzi cerca di analizzare i cambiamenti sociali economici e politici nei paesi arabi. Come intellettuale denunci\u00f2 il dispotismo diffuso nei regimi arabi. A causa di queste sue posizioni gli fu tolta la cittadinanza saudita e venne inoltre tenuto per molti anni in carcere in Iraq per la sua opposizione alla guerra contro l'Iran. \nTrasferitosi in Francia, scrisse il romanzo \"All'est del Mediterraneo\". Nel 1994 si trasfer\u00ec quindi in Siria dove mor\u00ec dieci anni pi\u00f9 tardi, nel gennaio del 2004.\nMentre le sue opere non sono mai state particolarmente lette in Occidente, nel Vicino Oriente sono invece accolte con grande interesse e, per quanto criticamente, sono estremamente popolari.\n\"Citt\u00e0 di sale\" (\"Mudun al-Milh\") \u00e8 stato descritto da Edward Said come \"il solo serio lavoro di \"fiction\" che abbia provato a mostrare gli effetti del petrolio, degli Statunitensi e dell'oligarchia locale in un Paese del Golfo\"."}
{"id": "873446", "revid": "28592", "url": "https://it.wikipedia.org/wiki?curid=873446", "title": "Buscaglione", "text": ""}
{"id": "873448", "revid": "1272592", "url": "https://it.wikipedia.org/wiki?curid=873448", "title": "Carbonate", "text": "Carbonate (\"Carbunaa\" in dialetto locale, : ) \u00e8 un comune italiano di abitanti della provincia di Como in Lombardia.\nGeografia fisica.\nMorfologia e idrografia.\nIl centro abitato sorge a cavallo della valletta della Tinella, al termine delle morene argillose al confine con l'altopiano pianeggiante e ricco di ghiaie posto a sud-ovest. La parte collinare del territorio, a settentrione, appartiene al Parco Regionale della Pineta di Appiano Gentile e Tradate. Il territorio comunale \u00e8 attraversato da quattro torrenti: il Bozzente, il Cavo Gradeluso, il Fontanile di Tradate e la Tinella, interrato nella seconda met\u00e0 del Novecento. Le analisi del rischio sismico collocano il territorio di Carbonate in zona 4, con accelerazione orizzontale massima su suolo rigido inferiore a 0,05g.\nClima.\nIl clima \u00e8 di tipo temperato continentale con estate calda e inverni rigidi e secchi. Le piogge sono concentrate maggiormente in autunno e primavera, con minimi in febbraio e gennaio (circa 60mm al mese) e massimi in maggio/giugno e ottobre (pi\u00f9 di 120mm al mese). L'umidit\u00e0 tra le pi\u00f9 alte d'Italia caratterizza questa zona, che non \u00e8 protetta dal fohn e dal maestrale e dai loro effetti di riduzione delle escursioni termiche annue. La temperatura \u00e8, seppur di pochi gradi, superiore a quella dalle Prealpi a nord, e inferiore a quella della Pianura Padana a sud. In base alla classificazione climatica dei comuni italiani istituita nel 1993, il comune appartiene alla fascia climatica E, che autorizza l'accensione degli impianti di riscaldamento degli edifici dal 15 ottobre al 15 aprile.\nAmbiente.\nSulla base del D.G.R. n. 2605 del 30 novembre 2011, il territorio del comune di Carbonate si trova nella Zona A - pianura ad elevata urbanizzazione, un'area della regione caratterizzata da elevate emissioni di PM10, NOx e COV, da alta densit\u00e0 abitativa e industriale e da condizioni meteorologiche avverse alla dispersione naturale degli inquinanti atmosferici (lunghi periodi di alta pressione e rare precipitazioni, limitata velocit\u00e0 del vento).\nParticolarmente critico, dal punto di vista della qualit\u00e0 dell'aria, risulta essere l'attraversamento del centro abitato da parte della strada statale 233.\nStoria.\nEt\u00e0 antica.\nDalle ricerche etimologiche \u00e8 molto probabile che l'abitato sia di origine insubre o anteriore. La prima testimonianza materiale \u00e8 una stele risalente al periodo della romanizzazione, ora conservata nei fondi del Museo archeologico del Castello Sforzesco.\nIl toponimo di Carbonate, nella grafia iperlatinizzata di \"Calbonate\" (la grafia originaria era invece \"Carbonaria\"), appare per la prima volta in una carta del marzo 864 come paese di origine di un certo \"Petrone\", membro del supremo tribunale di giustizia. La denominazione del paese \u00e8 stata fatta discendere dal nome personale \"Carbone\", probabilmente identificativo di un'importante famiglia proprietaria di possedimenti terrieri nella zona, mentre il suffisso \"-ate\" \u00e8 il tipico genitivo celtico diffuso in Lombardia. Da \"Carbonaria\" passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nMedioevo.\nDurante l'alto Medioevo fu insediamento di Longobardi che si installarono nella zona dell'attuale cascina Sgarattata (dall'etimo germanico \"Scara - wacta\", luogo di guardia). Discussa \u00e8 l'attribuzione a Carbonate della battaglia combattuta \"in campo Carbonariae\", probabilmente nel 979 fra i Milanesi e l'arcivescovo Landolfo II da Carcano: al di fuori dell'assonanza nel nome non esistono infatti riferimenti storici certi riguardo alla coincidenza tra il \"campo Carbonariae\" luogo della battaglia e il borgo di Carbonate.\nGi\u00e0 in quel tempo, Carbonate era parte del Contado del Seprio, presumibilmente fino alla sua caduta in mano milanese avvenuta nel 1287. Il villaggio fu quindi annesso alla Signoria di Milano e quindi al costituendo Ducato di Milano, fino all'epoca napoleonica. In un documento del 1346, Carbonate viene espressamente citato, insieme ai paesi circostanti, come territorio sottoposto al dominio visconteo.\nEt\u00e0 moderna.\nPur mantenendosi all'interno dello Stato milanese, nel Cinquecento Carbonate fu infeudato nella Signoria di Lurago\"\". Nell'anno 1510 Carbonate fu devastato se non addirittura distrutto dalle truppe svizzere del cardinale di Sion, Matteo Schiner, chiamato dal papa Giulio II contro i francesi\"\".\nA partire da questa epoca le fonti storiche su Carbonate diventano pi\u00f9 certe e numerose. Un documento del 1552, un censimento delle propriet\u00e0 fondiarie condotto dalle autorit\u00e0 spagnole che controllavano il Ducato di Milano, fornisce per la prima volta una descrizione abbastanza completa di Carbonate e della sua struttura: in particolare si rileva che la maggior parte dei territori erano destinati alla coltivazione agricola mentre pochi erano i terreni destinati al pascolo.\nAltri documenti importanti sono i due \"status animarum\" compilati dal parroco Francesco Girardi in due distinti momenti, nel 1568 e nel 1574, che rappresentano i primi censimenti della popolazione di Carbonate. Dallo \"status animarum\" del 1574 si apprende che la popolazione di Carbonate all'epoca contava 271 abitanti divisi in 37 nuclei famigliari.\nNon esistono molte tracce storiche delle vicende di Carbonate durante il periodo feudale: l'unico riferimento certo riguarda il fatto che, per un periodo non definibile, il territorio di Carbonate fu feudo della famiglia dei Biglia. La comunit\u00e0 di Carbonate riscatt\u00f2 l'infeudazione nel 1650, al costo di quaranta lire imperiali per capofamiglia.\nEt\u00e0 contemporanea.\nDue tentativi di spostare Carbonate in Provincia di Varese fallirono nel 1786 e nel 1798. Con l'annessione alla Repubblica Italiana di Napoleone, Carbonate entra per la prima volta nella Provincia di Como, e per un breve periodo viene annesso da Mozzate. Tramite il Regio Decreto n\u00b01971 del 10 agosto 1928 si ebbe la fusione dei Comuni di Mozzate, Carbonate e Locate Varesino nel comune di Seprio. Nel Dopoguerra, Carbonate, a seguito della secessione di Locate e Mozzate, rimane erede del cessato Comune e ritrova la propria denominazione tradizionale il 30 maggio 1953. In seguito al ripristino dell'autonomia, negli anni '60 vennero edificati il nuovo palazzo del Municipio e le Scuole Elementari. A cavallo tra gli anni '70 e '80 Carbonate ha iniziato un importante programma di recupero, riqualificazione e valorizzazione del centro storico che, a tappe successive, porteranno il paese alla conformazione attuale: la realizzazione di nuovi insediamenti residenziali, l'ampliamento della piazza antistante la chiesa parrocchiale, la ristrutturazione di aree abitative rurali ormai disabitate o comunque soggette al deterioramento del tempo. Nel settembre 2003 si \u00e8 festeggiata la ricostituzione del Comune in occasione del 50\u00ba anniversario.\nStemma.\nLo stemma ufficiale del Comune di Carbonate, disegnato dal pittore Oscar Grottini e ispirato alla leggendaria battaglia \"in Campo Carbonariae\" che sarebbe avvenuta sul territorio di Carbonate nel X secolo, \u00e8 stato adottato con decreto del Presidente della Repubblica del 12 giugno 1962.\nMonumenti e luoghi d'interesse.\nArchitetture civili.\nCastello.\nIl Castello \u00e8 un grosso corpo architettonico composto da due cortili rettangolari, con ogni probabilit\u00e0 erede di un vero e proprio edificio fortificato a difesa del borgo risalente all'alto medioevo. Nonostante l'edificio originario non sia pi\u00f9 identificabile, infatti, molti sono gli indizi che portano a pensare alla reale presenza di un castello a Carbonate: la toponomastica locale che accerta l'esistenza di una via \"al Castello\" nonch\u00e9 di una cascina, poco distante, ancora oggi nota con il curioso nome di \"Sgarattata\" (nel lessico francone, il termine \"scarawacta\" identificava infatti un drappello di guerrieri incaricati del servizio di sentinella, ipotesi compatibile con la necessit\u00e0 di difendere un edificio fortificato distante poche centinaia di metri), la presenza su una mappa del 1722 di un fabbricato a forma di quadrilatero chiuso con un cortile interno, l'esistenza di un pozzo fino ai primi decenni del XX secolo, e probabilmente in epoca pi\u00f9 antica anche di una piccola chiesetta, all'interno del medesimo cortile.\nVilla Ada Scalini.\nVilla Scalini si affaccia su via S. Lucia ai civici 2 e 4 ed \u00e8 circondata da un ampio parco. La costruzione \u00e8 stimata attorno al XVIII secolo, con una ristrutturazione avvenuta all'inizio del Novecento. Fu residenza del senatore Enrico Scalini e della sua famiglia. Attualmente \u00e8 propriet\u00e0 privata.\nLa \"Crocetta\".\nAlla fine del XVI secolo Carbonate fu colpita da un'epidemia di peste. A ricordo di tale evento, e come ringraziamento per la fine dell'epidemia, nel 1588 la famiglia Moneta fece porre una stele sormontata da una piccola croce all'inizio della rampa che, costeggiando Villa Scalini, porta alla chiesa parrocchiale. La \"crocetta\" \u00e8 stata successivamente traslata di pochi metri ed \u00e8 tuttora visibile a lato del Palazzo Municipale.\nIl \"Cimitero Vecchio\" - Monumento ai Caduti.\nIl primo cimitero di Carbonate venne edificato tra il 1785 e il 1786 (fino ad allora, come consuetudine, i morti venivano sepolti nell'area circostante la chiesa parrocchiale) lungo la strada che collegava Carbonate a Locate Varesino (ovvero la futura Statale Varesina), in una zona che all'epoca risultava fuori dal centro abitato. L'incremento demografico e il conseguente ampliamento dell'area abitata resero necessario costruire, negli anni '30 del XX secolo, un nuovo cimitero di dimensioni maggiori e situato in un'area pi\u00f9 distante. L'antico cimitero - oggi conosciuto appunto dai carbonatesi come \"Cimitero Vecchio\" - cadde cos\u00ec in disuso fino agli anni '60 quando venne riconvertito a monumento ai caduti con il posizionamento di un cippo recante i nomi di tutti i carbonatesi caduti durante la Prima e la Seconda Guerra Mondiale. Il \"Cimitero Vecchio\" di norma non \u00e8 aperto al pubblico tranne in occasione di cerimonie ufficiali di commemorazione, tuttavia la posizione e le ridotte dimensioni rendono il monumento perfettamente visibile anche dall'esterno, transitando lungo la strada provinciale.\nArchitetture religiose.\nFino al 1972 Carbonate fu soggetta ecclesiasticamente alla Pieve di Appiano per poi essere associata al Decanato di Tradate. Non \u00e8 possibile stabilire con esattezza il periodo di fondazione delle attuali chiese carbonatesi. Attualmente ne sopravvivono due delle quattro testimoniate: la parrocchiale dedicata a Santa Maria Assunta e quella di San Giovanni, presso la Cascina Abbondanza, non pi\u00f9 utilizzata per funzioni religiose. Il \"Liber Notitiae Sanctorum Mediolani\" di Goffredo da Bussero riporta altre due chiese: una localizzabile presso la Cascina Moneta e una seconda presso il Castello, abbattuta alla fine degli anni settanta del secolo scorso.\nChiesa di Santa Maria Assunta.\nLa chiesa originaria doveva essere di epoca romanica, costruita in posizione sopraelevata rispetto all'insediamento. \u00c8 testimoniata nel \"Liber Notitiae Sanctorum Mediolani\" in Pieve di Appiano. La costituzione della parrocchia avvenne nel XVI secolo; al 1523 risale la costruzione dell'attuale campanile, come attesta la data incisa sul massello che sovrasta la feritoia sul lato sud-est della torre campanaria; il 28 ottobre 1529 la chiesa veniva consacrata. Il 27 giugno 1549 Francesco Girardi fu nominato parroco di Carbonate; nel 1566 fu compiuta una visita alla parrocchia da padre Leonetto Clivone, delegato dell'Arcivescovo di Milano, Carlo Borromeo.\nNel 1850 la chiesa fu ampliata e venne ad assumere la struttura che mantenne poi sostanzialmente immutata fino al 1942; all'inizio del Novecento un notevole impulso al rinnovamento della vita spirituale della parrocchia venne dall'opera del cardinale Andrea Carlo Ferrari, il quale visit\u00f2 per ben quattro volte la Comunit\u00e0; data l'esigenza di ampliare ulteriormente la parrocchiale, dato che risultava ormai insufficiente ad accogliere tutti i fedeli, il 15 agosto 1942, fu posata la prima pietra della nuova costruzione, che fu consacrata il 16 agosto 1946 dal cardinal Alfredo Ildefonso Schuster; nell'ottobre del 1948 furono consacrate e collocate sul campanile le due campane maggiori.\nChiesa di San Giovanni all'Abbondanza.\nEdificio cinquecentesco, che si trova presso la Cascina Abbondanza, ora ridotta a rudere. La prima descrizione della chiesa risale al 1566 con la visita di padre Leonetto Clivone. Una descrizione dettagliata dell'edificio fu stesa in occasione della visita di Carlo Borromeo: \"l'oratorio di S. Giovanni, edificato presso la casa dei magnifici signori Moneta, \u00e8 piccolo, ma convenientemente ornato\"; Nel 1596 si parla di un oratorio da poco ristrutturato; nel corso del Seicento, per\u00f2, l'oratorio dovette essere alquanto trascurato, tanto che il cardinal Federico Visconti proib\u00ec di celebrarvi la Messa finch\u00e9 non fosse convenientemente sistemato. Tra il 1717 e 1720 fu portata a termine la costruzione dell'attuale chiesetta di S. Giovanni Battista in localit\u00e0 Abbondanza, ma non \u00e8 chiaro se il nuovo oratorio sia stato costruito nello stesso luogo di quello preesinstente. La chiesa \u00e8 anche detta \"di San Giovanni Decollato\". \nCon il declino dell'organizzazione sociale basata sull'agricoltura e il conseguente spopolamento delle cascine, diminu\u00ec anche la devozione alla chiesa, che and\u00f2 deteriorandosi sempre pi\u00f9, col rischio di perdere una parte importante del patrimonio storico-artistico carbonatese. Per ovviare a questa eventualit\u00e0, nel 1989, una serie di lavori di restauro riportarono in evidenza la bellezza dell'antica costruzione, che fu inaugurata il 24 giugno 1990. La chiesetta tuttora non \u00e8 utilizzata per funzioni religiose in quanto non consacrata.\nSociet\u00e0.\nTradizioni e folclore.\nLa festa patronale cade il 15 agosto, ma viene tuttavia festeggiata in ottobre, in occasione della giornata della Madonna del Rosario.\nCome gran parte dei paesi della zona, anche il centro abitato di Carbonate \u00e8 stato - e in parte \u00e8 tuttora - caratterizzato dall'esistenza delle corti, a ciascuna delle quali veniva attribuito dalla voce popolare un nome dialettale derivato dalla o dalle famiglie che vi abitavano, o da episodi o dicerie legate agli abitanti stessi. La memoria storica di Carbonate ne tramanda diciotto: la \"Curt dul Pac\u00e9tt\", la \"Curt dul Ratt\", la \"Curt dul Pisocch\", la \"Curt di Stalitt\", \"ul Ciuss\", la \"Tancaja\", \"ul Castell\", la \"Curt dul Rusett\", la \"Curt dul Freri\", la \"Curt dul Manuel\", la \"Curt de la Padrona\", la \"Curt di Cicurei\", la \"Curt dul Marsin\u00f2\", la \"Curt dul Pidroeu\", la \"Curt dul Pinela\", la \"Curt dul Venegonn\", la \"Sgaratada\", la \"Curt dul Magnanel\"; in parte tuttora esistenti e abitati, in parte abbattuti, completamente ricostruiti secondo lo stile originario e ripopolati e in parte non pi\u00f9 esistenti, o disabitati, o ristrutturati e convertiti ad altri usi non pi\u00f9 abitativi.\nCultura.\nIstruzione.\nSul territorio comunale sono presenti una Scuola dell'Infanzia paritaria gestita dalla parrocchia, una Scuola primaria intitolata a Gianni Rodari. Per l'istruzione media inferiore esiste una scuola consortile sul territorio del confinante comune di Mozzate, che serve gli studenti di Mozzate, Carbonate e Locate Varesino.\nRicreazione e tempo libero.\n\u00c8 presente una biblioteca comunale che offre, oltre alla consultazione del catalogo locale, un servizio di inter-prestito che consente di accedere anche ai cataloghi delle biblioteche limitrofe e un centro ricreativo pomeridiano per gli anziani. Nel 2013 \u00e8 stato inaugurato il nuovo Centro Civico Comunale con servizio wi-fi libero, che ospita sia gli eventi istituzionali che le attivit\u00e0 di gruppi e associazioni.\nInfrastrutture e trasporti.\nCome raggiungere Carbonate:\nSport.\nSono attive una squadra dilettantistica giovanile di calcio affiliata ai campionati CSI e una societ\u00e0 ciclistica attualmente composta da corridori delle categorie esordienti e giovanissimi, oltre ad una societ\u00e0 sportiva dilettantistica di basket riconosciuta dal CONI."}
{"id": "873450", "revid": "125597059", "url": "https://it.wikipedia.org/wiki?curid=873450", "title": "Keftiu", "text": "Keftiu (ma anche Keftiw o Kftw, Keft, Keftu, Kaftu, Kafta) \u00e8 un etnonimo egizio, riferito ad una popolazione storicamente contemporanea, identificabile secondo alcuni nelle genti egee, e pi\u00f9 precisamente nella civilt\u00e0 minoica. Tra le due civilt\u00e0 sono attestati scambi sin dal 2900 a.C., successivamente proseguiti e giunti al massimo nel periodo del Nuovo Regno egizio, corrispondente al Neopalaziale minoico, intorno al 1400 a.C. Nomi analoghi, e che farebbero riferimento alle stesse genti, sono attestati anche nell'Antico Testamento: Caphtor; in accadico: kaptaritum; in Lingua ugaritica: kptwr, kptr; e in testi in Lineare B dell'isola di Creta, su cui, tuttavia, non esiste unanimit\u00e0 di interpretazione: kapte (?) Questi ultimi nomi potrebbero far associare la mitica Kptr/Kptwr alla citt\u00e0 di Cptrr/Capoterra, in Sardegna.\nKeftiw: Creta e cretesi.\nIl termine Kftw, vocalizzato in K(e)ft(i)w, di cui sono state censite 28 attestazioni epigrafiche, tra cui la c.d. \"lista egea\" del tempio funerario di Amenhotep III a Kom el-Hetan/Malqata, pur essendo di certo pi\u00f9 antico, fa la sua comparsa con la XVIII dinastia e viene nei moderni dizionari normalmente tradotto \u201cCreta\u201d seguita per\u00f2 da un punto interrogativo.\nTale termine, tuttavia, viene usato non solo per la toponomastica, ma anche per genti rappresentate nelle tombe dei nobili della XVIII dinastia in cui, a oggetti palesemente di provenienza egea, si sommano caratteri somatici e abbigliamenti del tutto simili a quelli noti da altri dipinti cretesi. Al British Museum \u00e8 inoltre conservata una tavoletta in legno ricoperta di gesso, con testo in ieratico; risale al Nuovo Regno, \u00e8 catalogata come E5647 ed \u00e8 meglio nota come \"tavoletta egea\" giacch\u00e9 propone un elenco di \"nomi di K(e)ft(i)w\".\nChe il termine indichi comunque genti egee, e cretesi in particolare, lo si desumerebbe quasi definitivamente dalla tomba di Rekhmira (TT100), Visir sotto Thutmosi III, ove sono presenti rappresentazioni parietali di tributari stranieri: nel novero dei \"tributari\" sono presenti esplicitamente i K(e)ft(i)w che per foggia degli abbigliamenti, nonch\u00e9 per i \"tributi\" offerti, sarebbero decisamente minoici.\nRecenti valutazioni hanno posto in dubbio tale affermazione. Si fa infatti notare come l\u2019assegnazione a Creta dei K(e)ft(i)w derivi, sostanzialmente, dalla interpretazione del \"Grande Verde\" nel mare Mediterraneo e, conseguentemente, delle \"isole\" in esso esistenti come quelle (tra le altre) dell\u2019Egeo. Se tale individuazione venisse tuttavia meno, decadrebbe di conseguenza la certezza su cui si basa l\u2019equazione stessa. In tal senso, un primo dubbio \u00e8 stato evidenziato nei rilievi del tempio di Hatshepsut a Deir el-Bahari; qui con il termine \"wedj wer\" (ovvero \"Grande Verde\") si indica palesemente \"quello che bagna la terra di Punt\" individuata nell'area somala e, quindi, il mar Rosso.\nLe Isole del \"Grande Verde\".\nSi \u00e8 a lungo ritenuto che con il termine \"Grande Verde\", o \"Verdissimo\", gli egizi volessero far esclusivo riferimento al mar Mediterraneo e che, perci\u00f2, le \"isole del Grande Verde\" comprendessero certamente quelle egee e, conseguentemente, Creta. Recenti teorie, per\u00f2, hanno messo in discussione tale identificazione tanto che si giunge ormai a ritenere che con \"isole del Grande Verde\" (traslitterazione dal geroglifico: \"iww hryw ib nu w3d wr\" tradotto con \"\"Iles de la Mer\"\") si possano indicare non solo isole nel senso stretto del termine, ovvero terre circondate dal mare, ma anche le stesse \"isole\" costituite dalla penetrazione del fiume nel delta del Nilo o, addirittura, le isole che si creavano annualmente a seguito delle inondazioni del fiume. La frase, peraltro, \u00e8 attestata con riferimento sicuro al mare Mediterraneo solo in due occasioni relativamente recenti: il decreto di Canopo, in cui si tratta dell\u2019isola di Nabinaitt (ovvero Cipro), che \"[\u2026] giace nel mezzo del Grande Verde [\u2026]\", e la Stele di Rosetta.\nLa Lista Egea.\nParticolare attenzione viene posta, per identificare la provenienza dei Keftiw, in cinque manufatti rinvenuti nell'area di Kom el-Hettan ove sorgeva il tempio funerario di Amenhotep III. Qui, infatti, nell'area anticamente occupata dalla cosiddetta Corte Solare sono stati rinvenuti cinque piedistalli di statue verosimilmente del re, di cui restano solo i piedi, catalogati con sigle da \"An\" ad \"En\" e proprio quest\u2019ultima base \u00e8 meglio nota come \"lista egea\". Le basi recano ovali merlati (simili a cartigli) sovrapposti a prigionieri con le braccia legate, e sono evidentemente liste di toponimi, di terre, o localit\u00e0, o citt\u00e0, o popoli, sotto la giurisdizione dell\u2019Egitto:\nLa quinta stele En costituisce, invece, la \"lista egea\". Mentre, tuttavia, le altre liste prevedono da 28 a 34 toponimi distribuiti sui lati delle basi, la lista egea ne prevedeva, verosimilmente, solo 17, di cui 15 (ancora leggibili) sono iscritti sul lato sinistro della base e sulla fronte mentre ulteriori due sono andati persi (il lato destro della base \u00e8 anepigrafe, il posteriore \u00e8 perso). Una prima particolarit\u00e0 riguarda le iscrizioni che, sulle altre basi, non occupano mai la fronte; nel caso della lista En, sulla fronte si trovano solo due toponimi alla destra del cartiglio del re: K(e)ft(i)w e T(a)n(a)y(u) che sono stati interpretati rispettivamente come toponimi della Grecia. Keftiw sarebbe, infatti, l'isola di Creta mentre Tanayu indicherebbe i Danai, ovvero i greci continentali. Gli altri geroglifici della base indicano, invece, nomi di localit\u00e0:\nBasandosi sull'apparente sequenza geografica, peraltro riassunta proprio nei due toponimi K(e)ft(i)w e T(a)n(a)y(u), alcuni autori hanno ipotizzato che la lista En conservasse il ricordo di una spedizione egizia verso il mondo egeo partendo da Creta, da est verso ovest, alla Grecia continentale e poi, attraverso l\u2019isola di Kythera (n.ro 8), ritornando a Creta (il che giustificherebbe, peraltro, la ripetizione del toponimo cretese Amnisos, n.ri 1 e 11).\nChe una spedizione nel senso, peraltro, possa realmente essere avvenuta e nel periodo corrispondente alle liste, sarebbe avvalorato dai ritrovamenti nell'area egea di oggetti iscritti con il cartiglio di Amenhotep III e/o della sposa reale Tye.\nRiferimenti testuali.\nUn ulteriore, singolare, riferimento ai legami tra l\u2019Egeo e l\u2019Egitto si ricava da alcuni trattati medici che, sebbene in copie risalenti alla XVIII e XX dinastia, di fatto sono trascrizione di documenti pi\u00f9 antichi, come il papiro Ebers, in cui si cita una \"[\u2026] fava del paese dei Keftiw [\u2026]\", o il papiro di Londra in cui si fa riferimento ad un \"[\u2026]incantesimo per la malattia Cananea secondo quanto dicono [\u2026] gli abitanti di Keftiw[\u2026]\".\nSempre in campo medico, si rileva la presenza, nella tomba di Thutmosi IV (KV43), di una giara (ancora sigillata) che un'etichetta dichiara contenere \"droga Keftiw\".\nUn altro papiro in ieratico cita la presenza nel porto di Avaris di \"navi Keftiw\" in costruzione, ma la generica notazione non lascia intendere se si tratti di navi per commerciare con le terre dei K(e)ft(i)w, o di navi provenienti da quei lidi e momentaneamente in bacino di carenaggio, o di navi costruite da maestranze, e quindi con le tecniche, K(e)ft(i)w.\nLe tombe dei nobili tebane.\nIn alcune Tombe dei Nobili della Necropoli tebana, in Egitto, sono rappresentate scene di tributo da parte di popolazioni straniere assoggettate all'Egitto o con cui il Paese intratteneva, comunque, rapporti. In sei di queste sono rappresentate scene di \"tributari\" indicati esplicitamente come Keftiw, o recanti elementi che li caratterizzano come provenienti dall'area minoico-cretese. Quando non esplicitamente scritto, la caratterizzazione \u00e8 derivata da specifici studi sulle suppellettili recate in dono, sul vestiario e sulle acconciature del tutto simili a quelle riscontrabili da dipinti o statuaria cretese.\nLe processioni dei tributari rappresentavano la consegna di \"tributi\" da regioni assoggettate all'Egitto o, comunque, in rapporti con il Paese. Si ritiene, tuttavia che gli oggetti presentati dalle delegazioni Keftiw non costituissero un \"tributo\" nel senso letterale del termine, bens\u00ec doni da popolazioni non assoggettate, ma in rapporti commerciali o diplomatici paritetici.\nNel caso della TT100 del visir Rekhmira, le \"processioni tributarie\" si sviluppano su cinque registri sovrapposti costituendo, di fatto, una sorta di vera e propria gerarchia: i primi due registri alti, popolazioni libere, con cui l'Egitto aveva rapporti diplomatici; nel terzo e quarto registro popolazioni sicuramente vassalle; nel quinto registro le popolazioni assoggettate:\nNelle riproduzioni dei rilievi risalenti all'800, da parte dei primi esploratori, i colori sono pi\u00f9 vividi di quanto non lo siano oggi nella realt\u00e0 e, nel caso dei Keftiw, colpisce il colore giallo dell'oro, unito ad una palese opulenza venale e ad una qual forma artistica dei doni che sono, a loro volta, ripartiti su tre registri sovrapposti: ceste tra cui ne spicca una contenente anelli che il geroglifico \"neb\" qualifica come oro. Spicca, tra gli altri un rython conico, con manico, tipico di pitture parietali minoiche. Nel terzo registro, ancora suppellettili fittili ed altre di metallo prezioso tra cui spiccano, di evidente provenienza minoica, un rhyton a forma di testa di toro che poggia su una serie di lingotti \"a pelle di bue\", ed un vaso con coperchio in forma di testa di \"kri-kri\", la caratteristica \"capra cretese\", riconoscibile per la lunga barba. Uno dei portatori reca sulla spalla sinistra un lingotto di forma particolare, cosiddetta \"a pelle di bue\".\nRapporti Egitto-Keftiw.\nPrepalaziale, , Primo Periodo Intermedio (2900-2200 a.C.).\nSono noti rapporti tra l'Egitto e Creta fin dall'Antico Regno, corrispondente, orientativamente, al Prepalaziale cretese (2900-2200 a.C.): rinvenuti in terra cretese una zanna d'ippopotamo lavorato proveniente dall'Egitto, corniole, ametiste, sigilli in avorio, vasi in pietra delle necropoli di Mokhlos o di Zakhros di concezione e derivazione certamente egizia, anche se quasi certamente prodotti localmente, o alcuni vasi di Knossos databili ad un periodo compreso tra il Predinastico e la VI dinastia. Uno dei pezzi pi\u00f9 tipicamente egizio un sistro in terracotta proveniente dalla necropoli di Phourni ad Arkhanes che, bench\u00e9 non utile ad essere suonato dato il materiale, \u00e8 tuttavia certamente derivante da modelli egizi a dimostrazione della conoscenza anche dell\u2019uso di strumenti musicali di quel paese.\nProtopalaziale, Medio Regno, Secondo Periodo Intermedio (2200-1700 a.C.).\nContinuano a pervenire a Creta scarabei e gli artigiani locali continuano a produrne seguendo gli schemi egizi. Le decorazioni di armi e di else di spade rinvenute a Mallia sono in oro molto verosimilmente proveniente dall'Egitto, ed ancora da Mallia, e segnatamente dal Quartier Mu, proviene una sfinge in terracotta che presenta caratteri di entrambe le civilt\u00e0: tipicamente egizie sono, infatti, la barba e la coda di chiara derivazione osiriaca, mentre la testa \u00e8 decisamente minoica. Viene attestato, inoltre, un culto del gatto, evidenziato da un vaso in barbottina, molto probabilmente importato dall'Egitto.\nDi particolare interesse, per le interconnessioni religioso-culturali tra le due civilt\u00e0, l'assonanza, che ormai sembrerebbe appurata, tra la dea egizia Taweret e il cosiddetto \"Genio minoico\" di cui, tuttavia non si conosce il valore religioso in terra cretese. La rappresentazione del \"Genio\" rilevabile da impronte di sigillo su argilla \u00e8 infatti molto simile a quella della dea dei parti egizia; in particolare l'iconografia che vede la dea con un coccodrillo sulla schiena, iconografia che, nel caso minoico si \u00e8 trasformata in una cresta dorsale. L'evoluzione di tale cresta dorsale, comparata con quella dell'iconografia della dea in Egitto ha consentito di datare i reperti minoici ad un periodo compreso tra il 1850 (l'impronta del reperto di Knossos) e il 1750-1650 a.C. (le impronte dei sigilli di Festos).\nNeopalaziale/Postpalaziale, Nuovo Regno (1700-1400 a.C.).\nMateriali grezzi raggiungono Creta provenienti sicuramente dall\u2019Egitto come l'alabastro utilizzato nella produzione di vasi minoici, altri molto verosimilmente provenienti dall'Egitto come cristallo di rocca (usato per vasi, vaghi per collane, intarsi), ametiste (ancora per collane o, in un caso, per scolpire un vaso), cornalina.\nPerviene inoltre anche materiale finito come i vasi in alabastro della tomba di Katsamba (un sobborgo di Hiraklion) con il cartiglio di Thutmosi III, o il coperchio di vaso con il cartiglio del re Hyksos Suserenra Khyan (XV dinastia), o l'ascia-martello cerimoniale dalla Tomba II di Poros collegabile ad esempi egizi diffusi nel Bronzo Medio ed interpretabile come un embrionale scambio di doni tra re o ancora, dalla stessa tomba, un sigillo cilindrico in diaspro verde (risalente a MM IIIB) recante le figure di un faraone egizio e di un re siriano al cospetto di Horus. Numerosi i ritrovamenti di oggettistica, in special modo scarabei recanti i nomi di Amenhotep III e della Grande Sposa Reale Tye. Oggetti alquanto originali, ma senz'altro di provenienza egizia, sono uova di struzzo rinvenute a Creta; giunte verosimilmente grezze, le uova vennero quindi lavorate e localmente utilizzate come rytha."}
{"id": "873456", "revid": "110157", "url": "https://it.wikipedia.org/wiki?curid=873456", "title": "Coppa d'Asia 1956", "text": "La Coppa d'Asia 1956 \u00e8 stata la 1\u00aa edizione del massimo torneo di calcio asiatico per squadre nazionali maggiori maschili. La fase finale si \u00e8 svolta a Hong Kong tra il 1\u00ba e il 15 settembre 1956 e fu vinta dalla .\nQualificazioni.\n \u00e8 qualificata automaticamente alla fase finale come Nazionale organizzatrice della manifestazione.\nI tre posti rimanenti sono stati assegnati mediante un percorso di qualificazione che ha visto la partecipazione di 19 rappresentative e lo svolgimento di otto incontri tra il 25 febbraio e il 2 settembre 1956.\nStadi.\nLe gare si sono disputate nel Government Stadium di Hong Kong."}
{"id": "873464", "revid": "339392", "url": "https://it.wikipedia.org/wiki?curid=873464", "title": "Markers tumorali", "text": ""}
{"id": "873472", "revid": "110157", "url": "https://it.wikipedia.org/wiki?curid=873472", "title": "Chiesa di San Bernardo alle Terme", "text": "La chiesa di San Bernardo alle Terme \u00e8 un luogo di culto cattolico di Roma, costruito all'interno di una struttura delle Terme di Diocleziano.\nStoria.\nLa chiesa fu costruita nel 1598 all'interno di uno \"spheristerium\" (sala per i giochi con la palla) delle Terme di Diocleziano e venne affidata ai francesi dell'ordine dei Cistercensi, i Foglianti, per intercessione di Caterina Sforza di Santafiora. Dopo la Rivoluzione francese e lo scioglimento dei Foglianti, l'edificio con l'annesso monastero fu ceduto alla congregazione di Bernardo di Chiaravalle, al quale venne dedicata la chiesa.\nSimilmente al Pantheon, anche San Bernardo ha una forma cilindrica, con un diametro di 22 m e con una cupola dotata di oculo, la cui decorazione interna ricorda quella della basilica di Massenzio. Una serie di nicchie ricavate nelle pareti \u00e8 occupata da statue di santi scolpite con gusto affine al Manierismo internazionale da Camillo Mariani. La struttura originale ha visto l'aggiunta della cappella di san Francesco.\nIl pittore tedesco Johann Friedrich Overbeck, fondatore del movimento dei Nazareni, \u00e8 sepolto qui.\nSulla cantoria al centro dell'abside trova luogo l'organo a canne, realizzato da Nicola Morettini nel 1885."}
{"id": "873477", "revid": "57342", "url": "https://it.wikipedia.org/wiki?curid=873477", "title": "Andrea Di Stefano", "text": "Biografia.\nNato a Roma, si trasferisce dopo la maturit\u00e0 scientifica e 2 anni spesi all'universit\u00e0 di Roma, a New York, dove studia recitazione all\"'Actors Studio\"; sempre negli Stati Uniti debutta in teatro e nel cinema in film indipendenti come \"Smiles\", regia di Andrew Hunt, e \"The Pagan Book of Arthur Rimbaud\", regia di Jay Anania. Il primo ruolo importante \u00e8 quello di protagonista nel film \"Il principe di Homburg\" (1997), regia di Marco Bellocchio. Tra i numerosi film successivamente interpretati, ricordiamo: \"Il fantasma dell'Opera\" (1998), regia di Dario Argento e girato a Budapest; \"Almost Blue\", regia di Alex Infascelli, e \"Prima che sia notte\", diretto da Julian Schnabel, entrambi del 2000; \"Angela\" (2002), regia Roberta Torre, \"Il vestito da sposa\" (2003), diretto da Fiorella Infascelli; \"Cuore sacro\", per la regia di Ferzan \u00d6zpetek, e l'opera prima di Alessandro Tofanelli, \"Contronatura\", entrambi del 2005.\nNel 1999 debutta in televisione da protagonista nella miniserie in due puntate, \"Ama il tuo nemico\", regia di Damiano Damiani, in cui ha il ruolo di Fabrizio Canepa, interpretato anche nella seconda serie in onda nel 2001. Sempre in TV \u00e8 protagonista, nel ruolo di Umberto Boccioni, del film TV \"I colori della giovent\u00f9\" (2006), regia di Gianluigi Calderone, e della serie tv \"Medicina generale\" (2007), regia di Renato De Maria, in cui ha il ruolo di Giacomo Pogliani, che interpreta anche nella seconda stagione della serie in onda nel 2009, ma che \u00e8 stata dapprima spostata da Rai 1 a Rai 3 e poi soppressa. Nel 2014 debutta alla regia con \"Escobar\", con protagonista Benicio del Toro."}
{"id": "873479", "revid": "65435", "url": "https://it.wikipedia.org/wiki?curid=873479", "title": "Columbine high school", "text": ""}
{"id": "873502", "revid": "326822", "url": "https://it.wikipedia.org/wiki?curid=873502", "title": "Lilly, Do You Want to Know a Secret?", "text": ""}
{"id": "873506", "revid": "767487", "url": "https://it.wikipedia.org/wiki?curid=873506", "title": "Alessandro Knips Macoppe", "text": "Biografia.\nNato da una famiglia di origine tedesca, si laure\u00f2 all'Universit\u00e0 di Padova in filosofia e medicina nel 1681.\nInizialmente esercit\u00f2 la professione medica a Venezia, giungendo rapidamente a gran fama tanto da diventare medico personale del principe Alessandro Farnese comandante dell'esercito della Repubblica di Venezia.\nViaggi\u00f2 a lungo in Europa, soggiornando per due anni a Montpellier, dove si dedic\u00f2 allo studio della chimica e della farmacologia.\nDopo essere tornato a Padova ottenne, nel 1703, la cattedra \"ad lecturam simplicium\" (l'odierna farmacologia) nell'Universit\u00e0.\nNel 1716, pass\u00f2 alla cattedra di \"medicina teorica ordinaria\" e infine, nel 1727, a quella di \"medicina pratica ordinaria\", che tenne fino alla morte.\nEmpirista, avvers\u00f2 la nascente medicina razionalistica.\nNichilista in terapia, riteneva che la dieta e l'acqua fossero i migliori ausili terapeutici, anche se fu sostenitore dell'uso del mercurio nella cura della sifilide e dell\"'acqua termale euganea\" in diverse malattie.\nMolto rinomato come medico pratico, a causa del suo spirito combattivo, polemico e istrionico, fu spesso inviso ai colleghi anche per le sue battute ironiche e pungenti.\nOttenne popolarit\u00e0 europea e fama imperatura grazie ai suoi gustosi e cinici aforismi che, dopo aver circolato per molti anni in forma manoscritta, furono pubblicati postumi e ristampati pi\u00f9 volte.\nCuriosit\u00e0.\nSi racconta che sul letto di morte, il Knips Macoppe, lasciasse in eredit\u00e0 alla sua serva un libro in cui erano scritte le sole parole: \"Acqua, dieta, serviziale guarisce da ogni male\"."}
{"id": "873511", "revid": "16066", "url": "https://it.wikipedia.org/wiki?curid=873511", "title": "Deformazioni plastiche", "text": ""}
{"id": "873514", "revid": "76963", "url": "https://it.wikipedia.org/wiki?curid=873514", "title": "Andrea Valcarenghi", "text": "Biografia.\nNel 1967 \u00e8 obiettore di coscienza contro il servizio militare, e per questo sconta una pena nel carcere di Gaeta. Tornato a Milano, \u00e8 fra i fondatori de \"Gli studenti della citt\u00e0\", mensile di controinformazione del Movimento Studentesco.\nNuovamente arrestato per possesso di droga, viene condannato a sette mesi di reclusione. Uscito dal carcere, nel 1970, insieme a un piccolo gruppo di amici, d\u00e0 vita a \"Re Nudo\", mensile di controcultura. Per dieci anni dirige il periodico che nel corso degli anni diventa un vero e proprio movimento di aggregazione giovanile. Con \"Re Nudo\", dal 1971 al 1976, organizza ogni anno i pop festival di \"Re Nudo\": a Ballabio, Alpe del Vicer\u00e9, Zerbo e poi gli ultimi tre anni a Milano, al Parco Lambro. L'ultimo festival al Parco Lambro nel 1976 \u00e8 segnato da incidenti, espropri e violenze.\nIl \"Movimento del '77\", il viaggio in India e la chiusura di \"Re Nudo\".\nNel contesto del Movimento del '77 e della ricerca spirituale intrapresa da molti sessantottini, Valcarenghi, insieme a Mauro Rostagno e Carlo Silvestro (suoi amici di militanza in Lotta Continua), nel 1977 compie il suo primo viaggio in India, dove diventa neo-sannyasin di Osho Rajneesh col nome di Swami Deva Majid. \u00c8 il viaggio raccontato nel suo libro \"Alla ricerca del D/io perduto\". Intanto la sua rivista \"Re Nudo\" prosegue la sua attivit\u00e0 fino al 1980.\nGli anni ottanta e il ritorno in Italia.\nAl suo ritorno a Milano \"eredita\" da Mauro Rostagno un locale, l'ex \"Macondo\", che diventa \"Vivek\", centro di meditazione, sala da t\u00e8, ristorante. Nel 1982 si trasferisce in Toscana, dove entra in una comune neo-sannyasin, \"Osho Miasto\", in un paese in provincia di Siena. Nel 1986, anno in cui \u00e8 \"ambasciatore\" di Osho per l'Italia, inizia un duro confronto con il governo italiano fino all'ottenimento del visto d'ingresso in Italia per il suo maestro.\nDopo la morte di Osho Majid Valcarenghi pubblica per Feltrinelli, insieme ad altri autori, \"Politica e Zen\", dietro suggerimento di Osho di scrivere un manifesto ispirato alla sua visione, poi ristampato per Re Nudo Edizioni con il titolo \"Lo zen e la manutenzione della politica\"; pi\u00f9 tardi scrive con Ida Porta \"Operazione Socrate\", raccontando come e perch\u00e9 Osho sarebbe stato avvelenato dal governo di Ronald Reagan durante il suo soggiorno americano.\nDal 1989 collabora con \"Cuore\", settimanale satirico fondato da Michele Serra, fino al 1996 (anno della chiusura), dove firma la rubrica \"Religione\".\nGli anni novanta e la riapertura di \"Re Nudo\".\nNel 1996 con un gruppo di amici tenta di ridar vita a \"Re Nudo\", la \"rivista per la rivoluzione dell'essere\". \"Re Nudo\" \u00e8 specchio della ricerca e dell'approccio alla vita di Majid: lavorare su di s\u00e9 continuando a interagire con il mondo. Essere nel mondo, non del mondo. Esce solo il primo numero.\nFa parte della segreteria del \"Conacreis\" (Coordinamento Nazionale delle Comunit\u00e0 e Associazioni di Ricerca Etico-Spirituale) fin dalla sua fondazione (1998).\nGli anni 2000 e il cambio di sede di redazione.\nNel 2005 lascia la comunit\u00e0 di \"Osho Miasto\" per vivere e lavorare vicino alla comune in modo autonomo. Nasce cos\u00ec \"Osho Village\", dove si trasferisce anche la redazione di \"Re Nudo\", che alla fine del 2006 diventa la rivista sempre pi\u00f9 rappresentativa delle associazioni e dei ricercatori olistici.\nNell'estate 2008 \"Re Nudo\" diventa trimestrale e Majid Valcarenghi entra a far parte del Comitato dei Garanti, che assume, insieme alla direzione della rivista, la funzione di garantire ai lettori l'autonomia della testata da ogni tipo di condizionamento economico o politico e insieme la continuit\u00e0 nel mantenere l'attuale linea editoriale."}
{"id": "873515", "revid": "122756450", "url": "https://it.wikipedia.org/wiki?curid=873515", "title": "Stivale", "text": "Lo stivale \u00e8 una calzatura che, oltre al piede, copre la caviglia, parte della gamba e in alcuni modelli anche la coscia. \nPu\u00f2 essere a pianta liscia (soprattutto nei modelli arcaici, greci, romani e medievali) o avere un tacco, che a sua volta pu\u00f2 essere nettamente distinto dal resto della suola o costruito in un unico pezzo con spessore maggiore in corrispondenza del tacco stesso.\nAlcuni stivali sono chiusi anterioremente e si calzano dall'estremit\u00e0 del gambale, altri calzano pi\u00f9 comodi ma una volta indossati vanno stretti al collo del piede e/o alla gamba mediante una stringatura anteriore, altri presentano un'apertura a taglio anteriore e si chiudono con lacci o con cerniere lampo, questi ultimi (prevalentemente nell'ambito della moda femmnile) altri s.\nVarie tipologie di stivale hanno avuto e hanno una funzione estetica e connotativa dell'apparteneza politica e culturale avulsa dal loro campo d'impiego originario: ad esempio i cosiddetti anfibi militari (ripresi in forma alleggerita da modelli civili quali quelli a marchio Dr. Martens) sono indossate dagli artisti e dai fan del punk, cos\u00ec come negli anni settanta ed ottanta dagli skinhead, e ancor oggi da formazioni di estrenisti di destra.\nCiclicamente tornano di moda nell'abbigliamento femminile occidentale stivali (spesso in pelle) alti fin sotto il ginocchio o fin oltre la met\u00e0 coscia (cosiddetti Cuissard letteralmente \"cosciarde\") che derivano direttamente dagli stivali in uso dal XVII al XVIII secolo in ambito militare, prevalentemente pe ri reparti a cavallo e gli ufficiali\nOltre all'estetica, lo stivale \u00e8 utilizzato per la protezione da acqua e fango, ed in questo caso \u00e8 spesso fatto in gomma rivestita di tela, e non ha una chiusura.\nAd esempio in ambito lavorativo e sportivo quelli in gomma telata con gambale di varia altezza a seconda dell'impiego. In alcuni modelli per la caccia da appostamento e la pesca in torrente i gambali si giuntano ad una sorta di braga dello stesso materiale, a cui son affibbiate delle bretelle che ne fanno una sorta di pantalone completo, oppure una saloppette e in alcuni modelli una tuta fino alle spalle.\nAnche in equitazione gli stivali chiusi in gomma termoplastica si affianca spesso ai modelli classici in cuoio e pelle\nGli scopi di protezione si estendono anche ai lavoratori di industrie chimiche per la protezione da agenti chimici e agli addetti alla lavorazione dell'acciaio per i metalli fusi.\nEsistono inoltre stivali isolati e gonfiabili utilizzati nel continente antartico.\nStoria.\nNati come calzature prevalentemente maschili, gli stivali ebbero scarso impiego nella moda femminile. Nel Medioevo le donne impiegavano gli stivali per cavalcare, era pure diffuso l'uso di stivali di feltro nei monasteri femminili per difendersi dal freddo notturno durante l'ufficio delle ore. Gli stivali da donna erano altres\u00ec caratteristici del costume nazionale ungherese. \nLo stivale comunque rimase per secoli poco diffuso presso il pubblico femminile. \u00c8 nell'ottocento che si diffonde nella forma dello stivaletto.\nI primi stivali da donna arrivano all'altezza del polpaccio, hanno i lacci e la punta arrotondata, il tacco \u00e8 appena accennato. Con il nuovo secolo la donna si appropria degli stivali, inizia la loro produzione a livello industriale, le linee sono pi\u00f9 femminili, il tacco si alza e la punta si assottiglia.\nGli stivali trovano impiego nella pratica dell'equitazione, dagli anni venti abbinati ai pantaloni allorch\u00e9 le donne abbandonano la monta all'amazzone.\n\u00c8 per\u00f2 con gli anni sessanta che gli stivali cessano di essere dei semplici accessori per diventare degli elementi fondamentali dell'abbigliamento. E questo grazie anche ad un'altra rivoluzionaria invenzione: la minigonna. Con le gonne sempre pi\u00f9 corte, gli stilisti sentono l'esigenza di allungare le calzature, i nuovi stivali sono alti fin sopra il ginocchio, hanno la zip laterale che permette di renderli aderenti alla gamba, sono solitamente neri o marroni e i tacchi sono squadrati e non troppo alti. All'inizio degli anni settanta lo sviluppo degli stivali \u00e8 tale che molti modelli fanno tendenza: dagli stivaletti alla caviglia agli stivali inguinali e alle piattaforme. \nGli anni ottanta vedono il ridimensionarsi delle stravaganze degli anni precedenti e segnano il passaggio a forme pi\u00f9 sobrie: gli stivali ritornano normali, perdono la zip e si allargano sulla gamba per far passare la caviglia.\nAlcuni hanno del materiale rigido per rinforzare la gamba, come gli stivali a tubo, altri sono morbidi e pieghevoli spesso in camoscio.\nNegli anni novanta alcuni stilisti, fra cui Versace ripropongono peraltro i cuissardes alti sopra il ginocchio. Parallelamente si sviluppa la tendenza dello stivale unisex. Quelli che sono gli stivali da lavoro e gli anfibi militari entrano a far parte dell'abbigliamento di parecchi gruppi giovanili, primo tra tutti i punk.\nUso dello stivale in ambito militare.\nLa nascita dello stivale viene fatta coincidere con l'era paleolitica dove venivano originariamente costruiti con pelle animali arrotolati intorno al piede ed adornati con dettagli in avorio. Le prime raffigurazioni degli stivali in ambito militare risalgono ai Sumeri; i soldati venivano rappresentati con stivali alti fino al ginocchio, nati dall'esigenza di ripararsi dal lancio delle pietre causate dal galoppo dei cavalli. \nL'uso dello stivale sul campo da guerra era particolarmente diffuso tra le leggendarie Amazzoni. Le donne guerrieri si appropriarono degli stivali maschili alti al ginocchio in cui infilavano pantaloni aderenti. \nDiversa la configurazione dello stivale militare in antica Grecia, con l'utilizzo di particolari tecniche essi venivano fabbricati con taglio accorciato alla caviglia. Gli stivali alti ricomparvero con i soldati Micenei, che indossavano un sandalo a cui venivano legati delle parti in pelle per proteggere gli arti inferiori.\nGli Arcomeni erano soliti dipingere i propri stivali in guerra di tonalit\u00e0 rosso cremisi per distinguersi dai nemici. \nIn antica Roma i gladiatori utilizzavano stivali in cuoio con parti metalliche saldate ed allacciati all'altezza della coscia. Forme appuntite e dettagli in oro vennero aggiunti dai Bizantini, particolari che costituirono la base del modello di stivale diffusosi del Medioevo. \nGli stivali militari erano un emblema di potere e dominio, eppure il valore simbolico variava a seconda del luogo del tipo di scarpa e di chi la portava: per esempio, gli stivali Wellington dell'ufficiale, lustri come specchi, parlavano di un'autorit\u00e0 maschile, mentre i robusti e antiquati scarponi Blucher indicavano una condizione servile. \nTra il 1820 e il 1845 lo scarpone era simile agli zoccoli chiodati, bassi e con la suola in legno dei braccianti, mentre gli stivali assiani o Wellington dell'ufficiale, alti fino al ginocchio e meno pratici per camminare, derivavano visibilmente dagli stivali di equitazione.\nAll'epoca delle guerre napoleoniche la richiesta di calzature militari aument\u00f2 in tutta Europa. Le uniformi e le scarpe venivano fornite su contratto da ditte che si contendevano gli appalti dell'esercito, e per offrire prezzi pi\u00f9 bassi i fabbricanti trascuravano la qualit\u00e0 del prodotto. \nGli scarponcini Blucher era una calzatura umile, priva di fodera e non arrivava neppure a coprire la caviglia al fine di risparmiare sul cuoio impiegato perci\u00f2 queste calzature, distribuite gratuitamente alla truppa, arrecavano spesso danni e sofferenze \nAnche per questo i costosi stivali costituivano un simbolo di distinzione ed erano appannaggio degli ufficiali e la loro storia si intreccia con gli andamenti della moda.\nNell'Ottocento gli ufficiali erano famosi per la loro eleganza: le loro uniformi erano sempre fatte su misura. Lo stile aveva un suo rovescio della medaglia: la mancanza di praticit\u00e0.\nAgli inizi dell'Ottocento gli stivali da ufficiale arrivavano quasi al ginocchio, il che denotava la loro origine come calzatura da cavallerizza, pensata per evitare la frizione tra la gamba e la sella. \nGli Wellington andavano fatti su misura in base all'esatta forma della gamba e per calzarli era necessario il corno da scarpe e sfilarli poteva essere molto difficile."}
{"id": "873520", "revid": "28592", "url": "https://it.wikipedia.org/wiki?curid=873520", "title": "Fondi nevosi", "text": ""}
{"id": "873521", "revid": "767487", "url": "https://it.wikipedia.org/wiki?curid=873521", "title": "Seventh Star", "text": "Seventh Star \u00e8 il dodicesimo album in studio del gruppo heavy metal britannico Black Sabbath, uscito il 28 gennaio del 1986.\nIl disco.\nNel 1985 la formazione dei Black Sabbath si disgreg\u00f2 lasciando soltanto Tony Iommi come unico membro fisso (infatti fu licenziato David Donato che nel 1984 aveva sostituito Ian Gillan e se ne andarono Bill Ward e anche Geezer Butler, l'unico membro fino a quel momento permanente). Il chitarrista cerc\u00f2 di mantenere in vita il gruppo creando una nuova formazione. I nuovi componenti erano Glenn Hughes (ex bassista e cantante dei Deep Purple) come cantante, Dave Spitz come bassista ed Eric Singer come batterista. Fu inoltre riconosciuto come membro ufficiale il tastierista Geoff Nicholls, che prima era accreditato solo come membro esterno.\nCon questa nuova formazione, \u00e8 stato registrato \"Seventh Star\", che inizialmente doveva essere un lavoro solista di Tony Iommi. Tuttavia, per motivi contrattuali con la casa discografica venne riportato, come nome degli esecutori, \"Black Sabbath featuring Tony Iommi\".\nL'album accentu\u00f2 ulteriormente la svolta in senso musicale intrapresa dai Black Sabbath gi\u00e0 dall'arrivo di Ronnie James Dio, ovvero con un apporto di tastiere sempre pi\u00f9 marcato. Tuttavia, nonostante la prestazione convincente di tutti i membri (in particolare di Glenn Hughes) reclutati da Iommi, l'album non ebbe il successo sperato, tanto che non vinse, per la prima volta, nemmeno un premio di vendita. L'unico punto di forza dell'album \u00e8 considerato la ballad \"No Stranger To Love\" (in cui il basso \u00e8 suonato da Gordon Copley), di cui fu anche realizzato un videoclip, dove compare anche l'attrice Denise Crosby.\n\"Seventh Star\" \u00e8 stato inoltre oggetto di una controversia riguardante i crediti dell'album. Jeff Fenholt (ex Terrified), un cantante che aveva militato per sette mesi nella band, prima dell'arrivo di Hughes, sostenne infatti di aver partecipato alle registrazioni dell'album. In effetti con Fenholt \u00e8 stata incisa nel 1985 una demo intitolata \"Star of India\", le cui parti saranno in seguito utilizzate per comporre la title-track.\nAll'album segu\u00ec un tour durante il quale Hughes ebbe dei gravi problemi con la voce, che si deterior\u00f2 a causa di un pugno alla gola ricevuto durante una violenta baruffa con l'ex manager del gruppo Don Arden. Dapprima si tent\u00f2 di rimediare facendo cantare Hughes in playback (la voce originale era del tastierista Nicholls), ma dopo cinque date si decise di licenziare il cantante per sostituirlo con Ray Gillen.\nTracce.\nTutti i brani sono stati composti da Tony Iommi. Geoff Nicholls, Glenn Hughes e Jeff Glixman hanno invece scritto alcune parti addizionali dei testi."}
{"id": "873523", "revid": "287204", "url": "https://it.wikipedia.org/wiki?curid=873523", "title": "Unione Sportiva Vigor Senigallia Calcio Femminile", "text": "LUnione Sportiva Vigor Senigallia Femminile fu una societ\u00e0 calcistica femminile con sede a Senigallia (AN), affiliata alla FIGC, con sede in Via Montenero. Ha partecipato al campionato di Serie A per tre stagioni consecutive.\nStoria.\nLa societ\u00e0 nasce nel 1978 come Associazione Calcio Femminile Senigallia su iniziativa di Cino Giulianelli e Pippo Giuffrida, quest'ultimo ex centrocampista della Vigor maschile e, tra le altre, della Jesina, i quali raccolgono le richieste delle ragazze del territorio senigalliese che, appassionate di calcio, sono desiderose di competere nel campionato italiano di calcio femminile. Nel 1992 la societ\u00e0 muta denominazione acquisendo nella ragione sociale anche \"Vigor\" con cui si identifica la storica societ\u00e0 calcistica della cittadina.\nDopo i primi quattro anni, dove la squadra partecipa a campionati organizzati dall'Unione Italiana Sport Per tutti (UISP), nel 1982 ottiene l'affiliazione alla Federazione italiana gioco calcio femminile (FIGCF), iscrivendo una formazione a 11 ai campionati regionali, vincendo tre Serie C Marche e raggiungendo, dopo due rinunce per motivi economici, la Serie B alla quale viene iscritta per la prima volta nella stagione 1998-1999.\nGli anni pi\u00f9 prestigiosi sono quelli ottenuti dalla societ\u00e0 nella prima parte del XXI secolo.\nAl termine della stagione 2001-2002 raggiunge la quinta posizione del Girone C, che se anche non sufficiente a ottenere la promozione tuttavia le consente un ripescaggio da parte della Lega Nazionale Dilettanti (LND) dopo la rinuncia delle aventi diritto Gordige Calcio Ragazze e Isernia Donna. Iscritta alla Serie A2, l'allora secondo livello del calcio femminile italiano, al termine della stagione 2002-2003 (a girone unico) ottengono un quarto posto, rimandando di un anno la promozione ottenuta al termine della stagione 2003-2004, chiusa al primo posto del Girone B con 53 punti ottenuti, 17 sulle sue due dirette inseguitrici.\nAl debutto in Serie A riesce ad ottenere la salvezza raggiungendo il nono posto al termine della stagione 2004-2005, ottenendo nel frattempo risultati di prestigio in Coppa Italia, rivelandosi rivelazione del torneo e raggiungendo la finale della stagione 2004-2005, persa poi per 2-0 contro la Torres.\nLa stagione 2005-2006 risulta la migliore della societ\u00e0, conclusa al quinto posto dalle Vigorine, ma gi\u00e0 la stagione successiva non riesce pi\u00f9 ad essere competitiva e con 20 punti conquistati su 22 incontri raggiunge l'undicesima e penultima posizione che la costringe alla retrocessione. Nella stessa stagione \u00e8 stata esclusa dal secondo turno della Coppa Italia come decisione del giudice sportivo, perch\u00e9 la squadra si era rifiutata di scendere in campo contro l'Agliana per motivi legati a questioni burocratiche circa l'iscrizione della Vigor alla Serie A.\nNon riuscendo a sostenere economicamente la squadra, invece di accedere alla Serie A2 come avente diritto la societ\u00e0 si iscrive al campionato di Serie B regionale, subendo anche da parte della federazione un punto di penalizzazione comminato come sanzione accessoria per inadempimenti finanziari. La stagione 2007-2008 si rivela estremamente negativa, con un organico incapace di essere competitivo che chiude il campionato all'ultimo posto perdendo tutte le 22 partite del torneo. Viste le difficolt\u00e0 economiche nell'estate 2008 la dirigenza comunica alla FIGC-LND la propria inattivit\u00e0."}
{"id": "873527", "revid": "1821847", "url": "https://it.wikipedia.org/wiki?curid=873527", "title": "Assedio di Tolone (1793)", "text": "Lassedio di Tolone del 1793 ebbe luogo da settembre a dicembre, dopo che i lealisti monarchici si erano impadroniti della citt\u00e0 e ne avevano lasciato il controllo ai britannici, aiutati dagli spagnoli, nella speranza di restaurare la monarchia assoluta dei Borboni, spingendo cos\u00ec la Prima Repubblica francese, guidata dalla Convenzione nazionale, ad inviare un esercito per riprenderne il controllo, cosa che riusc\u00ec a fare grazie anche alle tattiche di Napoleone Bonaparte.\nCause e antefatti.\nLe origini della ribellione del mezzogiorno francese risalivano ai primi tempi della rivoluzione francese. La popolazione, a maggioranza cattolica, non vide di buon occhio la Costituzione civile del clero del luglio 1790, ma la vera resistenza inizi\u00f2 il 31 maggio 1793, quando il Comitato giacobino del Vescovado eman\u00f2 una serie di richieste alla Convenzione nazionale: l'esclusione dei capi girondini, la messa al bando della Commissione dei dodici, l'arresto dei sospetti, l'epurazione delle amministrazioni, l'istituzione di un esercito rivoluzionario, il diritto di voto ai soli sanculotti, la riduzione del prezzo del pane e l'assistenza a vecchi, malati e parenti dei \"difensori della Patria\". La Convenzione tuttavia abol\u00ec solamente la Commissione dei dodici, cos\u00ec il 2 giugno la Commissione insurrezionale circond\u00f2 con 80.000 soldati della guardia nazionale la Convenzione a cui chiese di mettere sotto arresto i capi girondini; la richiesta venne esaudita e cos\u00ec esplosero una serie di insurrezioni a Lione, Avignone, N\u00eemes e Marsiglia. A Tolone i girondini cacciarono i giacobini, ma furono subito soppiantati dai lealisti monarchici ancora numerosi nella flotta da guerra francese.\nLa Convenzione rispose immediatamente alla rivolta tramite il deputato Dubois-Cranc\u00e9, che invi\u00f2 3.000 soldati guidati dal colonnello Jean-Fran\u00e7ois Carteaux a Valence, a cui si un\u00ec anche Napoleone Buonaparte. Carteaux riconquist\u00f2 Avignone e, il 25 agosto, Marsiglia, ma a questo punto gli insorti di Tolone, capeggiati dal barone d'Imbert, fecero appello alla flotta anglo-spagnola allora incrociante al largo di Tolone.\nNella notte tra il 27 e 28 agosto gli ammiragli Hood e L\u00e1ngara fecero sbarcare 4.000 uomini appartenenti agli eserciti britannico, spagnolo, napoletano e piemontese. Il 1\u00ba ottobre d'Imbert fece proclamare l'erede al trono come re Luigi XVII di Francia e venne innalzata la bandiera bianca con il giglio rosso; l'ammiraglio francese Trogoff consegn\u00f2 la flotta alla \"Royal Navy\".\nStoria.\nLe truppe repubblicane, viste le mosse anglo-spagnole seguite alla presa di Marsiglia e la gravit\u00e0 della situazione, vennero rinforzate fino a contare 12.000 soldati, a cui se ne aggiunsero altri 5.000 agli ordini del generale La Poype distaccati dall'armata d'Italia. Le truppe nemiche, d'altra parte, aumentarono col tempo fino a 15.000 unit\u00e0 grazie a truppe fatte arrivare dal mare. Nella prima settimana di settembre La Poype avanz\u00f2 da est conquistando Hy\u00e8res e Solli\u00e8s, mentre Carteaux and\u00f2 a costituire la morsa occidentale della tenaglia che avrebbe dovuto intrappolare Tolone, avanzando verso la citt\u00e0 sbaragliando gli avamposti realisti, tra cui quello di Ollioules, caduto il 7 settembre. In quest'ultima azione tuttavia rimase gravemente ferito il capitano Dommartin, capo dell'artiglieria di Carteaux, che si trov\u00f2 dunque con due cannoni da 24 libbre, due da 6 libbre, una coppia di mortai e altri pezzi minori senza una valida guida.\nL'8 settembre i due eserciti repubblicani avevano ormai completato l'accerchiamento di Tolone. La Poype aveva conquistato La Valette-du-Var (situata ai piedi del monte Coudon) e cercava di impossessarsi dei forti di monte Faron (560\u00a0m d'altezza) dominanti la citt\u00e0 di Tolone all'est; la sua truppa venne rinforzata da 3.000 marinai all'ordine dell'ammiraglio de Saint-Julien de Chabon che si rifiut\u00f2 di servire i britannici con a capo Trogoff. Questo insieme di forze costitu\u00ec l'armata detta \"il campo davanti a Tolone\". A capo dell'artiglieria di Carteaux i rappresentanti speciali della Convenzione nazionale, Augustin de Robespierre e Antoine Christophe Saliceti, imposero il giovane capitano Napoleone Buonaparte.\nDopo una ricognizione, Napoleone Buonaparte concep\u00ec un piano che prevedeva di prendere i fortini dell\"\u00c9guillette\" e di \"Balaquier\", sulla collina di Le Caire, per impedire il passaggio tra la piccola e la grande rada del porto, tagliando cos\u00ec il rifornimento marittimo necessario agli assediati. Forte anche dell'appoggio di Robespierre e Saliceti, Napoleone diresse immediatamente il posizionamento di due batterie di cannoni, \"de la Montagne\" e \"des Sans-Culottes\", su una collina che dominava la spiaggia occidentale della Rada piccola, luogo da cui, il 20 settembre, costrinse lord Hood a far ritirare le sue imbarcazioni vicino al porto di Tolone. Due giorni dopo Carteaux, non completamente d'accordo con le idee tattiche di Napoleone, com'era del resto La Poype, mand\u00f2 contro la collina di Le Caire solamente un debole distaccamento sotto l'aiutante generale Delaborde che fall\u00ec nel suo tentativo di conquistarla. Gli anglo-spagnoli, resisi conto dell'importanza della posizione, edificarono allora una grande trincea di terra alla cima della collina, battezzata \"forte \"Mulgrave\"\". Essa era appoggiata a tre pi\u00f9 piccole stazioni chiamate: \"Saint-Philippe\", \"Saint-C\u00f4me\" e \"Saint-Charles\". L'insieme apparentemente inespugnabile fu soprannominato dai francesi \"la piccola Gibilterra\".\nGli assediati tentarono di ridurre al silenzio la batteria dei \"Sans-Culottes\" dal vascello \"Le Puissant\" senza successo, e la flotta britannica dovette decidersi a fiancheggiare la costa dal Mourillon alla Torre reale. Il 1\u00ba ottobre, dopo l'insuccesso del generale La Poype nell'attacco al \"Fort Faron\" dell'omonimo monte, si chiese a Buonaparte di bombardare il grande forte \"Malbousquet\" la cui presa avrebbe condizionato quella della citt\u00e0; egli fece dunque requisire pezzi di artiglieria e animali da tiro in tutta la campagna circostante, richiam\u00f2 dalle citt\u00e0 vicine tutti gli ufficiali di artiglieria e impart\u00ec corsi accelerati di artiglieria ai fanti, portando l'effettivo a un centinaio di cannoni. Promosso capo di battaglione il 18 ottobre, il giorno seguente organizz\u00f2 una grande batteria detta della \"Convenzione\", di fronte al forte sulla collina dell'Arena, sostenuta da quella del \"Farini\u00e8re\" sulla collinetta dei Gaux e da quella della \"Polveriera\" a Lagoubran.\nIl 23 ottobre Carteaux venne destituito e sostituito da Fran\u00e7ois Am\u00e9d\u00e9e Doppet, vecchio medico la cui indecisione fece fallire un tentativo di sorpresa contro il forte \"Mulgrave\"; il 16 novembre si dimise in favore di un vero soldato di mestiere, Dugommier, che il 25 novembre, nel corso di una riunione di guerra, decise di attuare il piano di Buonaparte: bombardare la collina dell'\u00c9guilette, attaccare forte \"Mulgrave\" avvalendosi anche di un finto attacco su monte Faron, quindi piazzare su l'\u00c9guilette una batteria di cannoni con cui bersagliare la flotta inglese ancorata a Tolone. Venne dispiegata la batteria dei \"Giacobini\" sulla cresta dell'Evescat, a nord-ovest del forte \"Mulgrave\", mentre ad ovest, il 28 novembre, venne posta quella degli \"uomini senza paura\". Pressati dal bombardamento, gli anglo-napoletani effettuarono una sortita il 29 novembre e si impossessarono della batteria della \"Convenzione\". Un contrattacco, condotto da Dugommier e Buonaparte, la riconquist\u00f2 catturando e ferendo il generale britannico O'Hara guadagnando anche 200 prigionieri, mentre le loro perdite furono 400.\nIniziarono cos\u00ec le trattative con Robespierre il Giovane ed Antoine Louis Albitte per una resa onorevole. In conseguenza di ci\u00f2, i battaglioni federalisti e monarchici furono disarmati. Il 14 dicembre giunse ai repubblicani una brigata di rinforzo guidata da Massena, e si impostarono tre nuove batterie: una alle pendici del forte \"Mulgrave\", quella della \"Chasse Coquin\", e due organizzate per respingere l'eventuale intervento delle navi alleate sia nella rada che nel mare aperto. Dugommier, La Poype e Buonaparte, divenuto colonnello in seguito alla cattura di O'Hara, convennero di lanciare un assalto generale nella mattina del 17 dicembre. All'ora prestabilita i repubblicani attaccarono. Il generale Muiron, alla testa di 6.000 soldati, cattur\u00f2 forte \"Mulgrave\" perdendo mille effettivi, Massena si impadron\u00ec del forte \"d'Antiques\" e Napoleone and\u00f2 all'assalto di punta l'\u00c9guilette e della torre di Balaquier; qui il corpo a corpo dur\u00f2 tutto il giorno, Buonaparte fu ferito ad una coscia dal colpo di baionetta di un sergente britannico, ma gi\u00e0 nel tardo pomeriggio del 18 dicembre una batteria di cannoni era in posizione, pronta a cannoneggiare le navi inglesi. Durante questo periodo La Poype prese infine i forti di Faron e di \"Malbousquet\". Gli anglo-spagnoli decisero allora di sabotare l'arsenale e di evacuare Tolone per mare, non prima di aver tentato, tramite il capitano Sydney Smith, di affondare la flotta realista francese, cosa che riusc\u00ec solo in parte per via dell'insubordinazione di alcuni soldati spagnoli.\nFra gli ufficiali inglesi che combatterono a Tolone contro le truppe rivoluzionarie francesi e lo stesso Napoleone c'era Hudson Lowe, che dal 1815 sar\u00e0 il governatore dell'isola di Sant'Elena.\nLa repressione.\nLe truppe della Convenzione entrarono nella citt\u00e0 il 19 dicembre. Circa 5.000 tolonesi si rifugiarono sulle navi inglesi e furono sbarcati a La Valletta o a Gibilterra.\nLa repressione guidata da Paul Barras e Stanislas Fr\u00e9ron, stando a quanto scrisse Napoleone, non fu brutale quanto episodi gi\u00e0 verificatisi in precedenza: vennero processate alcune centinaia di collaborazionisti a cui fu decretata la pena di morte tramite fucilazione. \nSecondo il capitano inglese Sidney-Smith le cose andarono diversamente: centinaia di prigionieri sarebbero stati mitragliati od uccisi all'arma bianca sul Campo di Marte, insieme a circa 2\u2019800 abitanti di Tolone.\nLa Convenzione cambi\u00f2 il nome di Tolone in \"Port-de-la-Montagne\" e ordin\u00f2 la distruzione di tutti i monumenti e degli edifici pubblici.\nBuonaparte, curato da Jean Francesco Hernandez per la sua ferita, fu promosso generale di brigata il 22 dicembre e presto si mise in marcia per la sua nuova assegnazione a Nizza, come comandante dell'artiglieria dell'armata d'Italia. Una porta delle vecchie mura di Tolone rievoca questa partenza; una targa commemorativa \u00e8 affissa per ricordare l'avvenimento. Questa porta \u00e8 chiamata \"Porta d'Italia\"."}
{"id": "873534", "revid": "363629", "url": "https://it.wikipedia.org/wiki?curid=873534", "title": "Americano", "text": ""}
{"id": "873535", "revid": "73537", "url": "https://it.wikipedia.org/wiki?curid=873535", "title": "Kampong Saom", "text": ""}
{"id": "873536", "revid": "585340", "url": "https://it.wikipedia.org/wiki?curid=873536", "title": "Roberto Citran", "text": "Biografia.\nIntraprende la carriera teatrale nel 1978 nella sua citt\u00e0 e sempre nello stesso anno comincia a collaborare col Cineclub dell'Universit\u00e0 \"Cinema 1\" con Carlo Mazzacurati e Enzo Monteleone. Nel 1983 insieme a Vasco Mirandola d\u00e0 vita al duo comico Punto &amp; Virgola e tra il 1984 e il 1989 la coppia \u00e8 ospite fissa di molte trasmissioni televisive: da Maurizio Costanzo, a Fabio Fazio, a Renzo Arbore. Nel 1986 debutta nella fiction con \"Parole e baci\" (regia delle sorelle Izzo) dove incontra Ricky Tognazzi che lo vorr\u00e0 poi nel cast di \"Piccoli equivoci\" per cui ottiene la sua prima candidatura ai David di Donatello. Il suo primo ruolo da protagonista \u00e8 nel film \"Il prete bello\" di Carlo Mazzacurati (1989), per questa interpretazione \u00e8 candidato al Nastro d'argento. Nel 1994 riceve la Coppa Volpi al festival di Venezia come miglior attore non protagonista per il film \" Il toro\" sempre di Carlo Mazzacurati. Alterna cinema e teatro lavorando con i pi\u00f9 importanti registi italiani e stranieri. Lo si ricorda accanto a Ewan McGregor in \"Nora\" (regia di Pat Murphy), \"Il mandolino del capitano Corelli\" con Nicolas Cage (regia di John Madden), \"Storie di Moab\" (regia di Peter Greenaway). Magistrale la sua interpretazione nella serie \"il cacciatore\"\nVita privata.\n\u00c8 sposato e ha due figli.\nEditoria.\nPubblica alcuni racconti per la Feltrinelli nella raccolta \"Il Semplice,\" rivista diretta da Gianni Celati e Ermanno Cavazzoni.\nPer la Gallucci Edizioni il testo per ragazzi \"Ciao Nudo,\" illustrazioni di Franco Matticchio"}
{"id": "873545", "revid": "2166030", "url": "https://it.wikipedia.org/wiki?curid=873545", "title": "Matilde d'Inghilterra (1156-1189)", "text": "Biografia.\nMatilde era la figlia maggiore del re d'Inghilterra Enrico II Plantageneto (1133-1189), e di sua moglie, la duchessa d'Aquitania Eleonora (1122-1204). \nMatrimonio.\nDopo la contestata elezione papale del 1159 e il successivo scisma, Enrico II voleva stabilire dei legami pi\u00f9 stretti con il Sacro Romano Impero; in particolare quando lui stesso entr\u00f2 in conflitto con il clero inglese guidato da Thomas Becket, arcivescovo di Canterbury. Inviato dall'imperatore Federico Barbarossa, l'arcivescovo di Colonia, Rainaldo di Dassel, arriv\u00f2 alla corte di Enrico II a Rouen nel 1165 per negoziare un'alleanza matrimoniale inglese-tedesca e il duca Enrico il Leone fu scelto come futuro spos\u00f2 di Matilda. Tuttavia, quando Roberto di Beaumont, II conte di Leicester si rifiut\u00f2 di salutare l'arcivescovo tedesco, sostenendolo come uno scismatico e un sostenitore dell'antipapa Vittore IV. Inizialmente si pens\u00f2 di far sposare la seconda figlia del re Enrico II, Eleonora Plantageneto, con un figlio dell'imperatore Federico, ma il progetto fu abbandonato e, invece, Matilde lasci\u00f2 l'Inghilterra con una grande dote nel settembre 1167.\nLe nozze vennero celebrate il 1 febbraio 1168 nella cattedrale di Minden in Sassonia. Il duca aveva divorziato dalla sua prima moglie nel 1162. La coppia ebbe cinque figli:\nReggenza ed esilio.\nAl tempo del loro matrimonio Enrico il Leone era uno dei pi\u00f9 ferventi sostenitori dell'imperatore Federico Barbarossa. Matilde govern\u00f2 le vaste propriet\u00e0 del marito durante il suo pellegrinaggio in Terra Santa (1172-1173). Tornato in Germania, Enrico costru\u00ec la sua residenza a Brunswick, dove lui e Matilde tennero una magnifica corte al castello di Dankwarderode. Fecero erigere la cattedrale di Braunschweig e iniziarono il \"Lucidarius\", la prima opera in prosa in lingua tedesca originale, cos\u00ec come i Vangeli di Enrico il Leone, un capolavoro di illuminazione di libri romanici.\nPoco dopo, tuttavia, Enrico il Leone fu coinvolto in un feroce conflitto con l'imperatore Federico. Presumibilmente, entrambi gli uomini si sono scontrati, quando si sono incontrati a Chiavenna nel 1176, e Enrico rifiut\u00f2 di sostenere l'imperatore nella sua lotta contro la Lega Lombarda italiana. Le forze di Federico furono sconfitte nella battaglia di Legnano e l'imperatore dovette fare la pace con l'ostile papa Alessandro III. Un certo numero di principi rivali si intrig\u00f2 contro Enrico e il duca fu infine dichiarato deposto nel 1180. Enrico si sottomise all'imperatore nel novembre 1181; tuttavia, lui e la sua famiglia furono costretti a fuggire dalla Germania e rifugiarsi in Normandia alla corte del padre di Matilde nel 1182. Durante questo periodo alla corte reale di Argentan, Matilde conobbe il trovatore Bertran de Born, il quale, chiamandola \"Elena\", la fece oggetto del suo desiderio in due delle sue poesie di \"amore cortese\".\nMorte.\nMatilde, suo marito e la loro famiglia rimasero sotto la protezione e il sostegno finanziario del re Enrico II fino al 1185, quando, grazie alla mediazione del monarca inglese, fu loro permesso di tornare in Sassonia. Ogni speranza di riconquistare i ducati sassone e bavarese fu vana. All'inizio del 1189, l'imperatore diede a Enrico il Leone la possibilit\u00e0 di accompagnarlo nella terza crociata o di andare in esilio. Enrico torn\u00f2 in Inghilterra, mentre questa volta Matilde rimase a Braunschweig per difendere gli interessi di suo marito. Tuttavia, mor\u00ec tre mesi dopo all'et\u00e0 di 33 anni, 8 giorni prima di suo padre. Dopo la sua morte, suo marito entr\u00f2 di nuovo in Germania e finalmente si riconcili\u00f2 con il figlio dell'imperatore Federico, Enrico VI."}
{"id": "873553", "revid": "334064", "url": "https://it.wikipedia.org/wiki?curid=873553", "title": "Degrassatore", "text": "Il degrassatore statico (detta anche vasca condensagrassi) \u00e8 un pozzetto in cui confluiscono gli scarichi delle acque oleose, cio\u00e8 le acque reflue provenienti dalle cucine. Esiste in commercio anche il degrassatore biologico che rappresenta un'alternativa valida laddove il degrassatore statico non pu\u00f2 essere installato per motivi di spazio o di impedimento tecnico (centri storici o localit\u00e0 turistiche).\nIl degrassatore statico ha la funzione di separare l'acqua dai grassi contenuti nei saponi e nei rifiuti alimentari, i quali creerebbero problemi di intasamento nelle fognature data la loro peculiare tendenza a indurirsi; mentre il degrassatore biologico ha il compito di degradare e trasformare in acqua e anidride carbonica le sostanze provenienti dalle cucine man mano che si formano, in modo che non si accumulino e non ostruiscano gli scarichi.\nMateriali.\nIl degrassatore statico pu\u00f2 essere in cemento o in materiale plastico e deve essere dimensionato in base al numero di appartamenti che ne sono serviti, di solito almeno 50 litri per abitante equivalente, comunque mai meno di 0,250 metri cubi.\nManutenzione.\nOgni degrassatore statico deve subire una periodica manutenzione consistente nella sua vuotatura e pulizia. Questa viene effettuata, come per le fosse biologiche, da ditte specializzate autorizzare al trasporto degli scarichi domestici ed al conferimento ad impianti di depurazione. Il degrassatore biologico non necessita di nessuna manutenzione, poich\u00e9 degrada tutto quello che di organico incontra eliminandone anche i cattivi odori derivati dalla decomposizione."}
{"id": "873566", "revid": "287204", "url": "https://it.wikipedia.org/wiki?curid=873566", "title": "Al-Hakim", "text": "Biografia.\nFiglio di al-\u02bfAz\u012bz (\"reg.\" 975-996), al-\u1e24\u0101kim era troppo giovane con i suoi 11 anni per poter effettivamente governare. Le norme del diritto islamico prevedono infatti che si sia puberi per poter appieno godere dei diritti del musulmano, addossandosi naturalmente anche i relativi doveri.\nGli fu pertanto assegnato un tutore nella persona di Ab\u016b l-Fut\u016b\u1e25 Barjaw\u0101n: un eunuco assai colto e capace, perfetto padrone della macchina amministrativa dell'imamato ismailita-fatimide.\nIn quegli anni di esercizio puramente nominalistico del potere del nuovo sovrano, i domini fatimidi erano squassati dal contrasto (mai risolto definitivamente) fra l'elemento berbero - che aveva determinato a suo tempo (fine del IX-inizi del X secolo) la piena riuscita della causa fatimide - e quello turco, anch'esso fortemente attestato nei ranghi dell'esercito, come era diventata diffusa usanza in tutto il mondo islamico a partire dal califfato dell'abbaside al-Mu\u02bfta\u1e63im nel primo terzo del IX secolo.\nBarjaw\u0101n aveva gli strumenti necessari a bene amministrare ma non ebbe l'accortezza di mantenersi all'interno dei limiti impostigli dal suo ruolo di tutore che prevedeva, con la maggiore et\u00e0 dell'erede al trono, che egli dovesse cedere al pupillo l'effettiva gestione del potere.\nBarjaw\u0101n invece non evit\u00f2 di umiliare, anche pubblicamente, il ragazzo, e di costringerlo a vivere all'interno del Palazzo. Il carattere di al-\u1e24\u0101kim non era portato alla docilit\u00e0 e di questo Barjaw\u0101n dovette fare una drammatica esperienza sulla propria pelle, allorch\u00e9 al-\u1e24\u0101kim, appena quindicenne, elimin\u00f2 di persona, con l'aiuto di un suo schiavo, il suo tutore.\nLa personalit\u00e0 messa in mostra dall'Im\u0101m risulta essere quanto mai contraddittoria. Da un lato infatti espresse una reale semplicit\u00e0 di modi e di abitudini, oltre a un'autentica sete di sapere, dall'altro tent\u00f2 di avviare una politica di conversione forzosa, pi\u00f9 o meno esplicita, nei confronti dei suoi sudditi.\nLa caratteristica costante dei Fatimidi era infatti stata fino ad allora quella di non obbligare gli egiziani e, prima ancora, quelli dell'Ifr\u012bqiya, ad abbracciare la variante ismailita dell'Islam, contentandosi di concentrare nelle loro mani il potere politico, economico e militare, ma non quello religioso. Si cre\u00f2 quindi nei loro domini una peculiare differenza fra la dinastia convintamente ismailita e i suoi sudditi, legati all'Islam sunnita, alla fede copta cristiana o all'israelitica.\nEra tanta l'indifferenza fatimide da consentire di operare, all'interno della capitale Il Cairo, tanto a un \"q\u0101\u1e0d\u012b\" ismailita quanto a uno malikita, come pure a un suo omologo hanafita, a uno sciafiita e a uno hanbalita.\nAl-\u1e24\u0101kim tent\u00f2 invece, con ogni mezzo, anche esplicitamente dispotico, di trascinare alla propria fede sia i sunniti, sia i cristiani, sia gli ebrei, suscitando in loro una crescente avversione che non fu controbilanciata da alcuni aspetti caratteriali positivi dell'Imam e da alcuni comportamenti da lui messi in mostra.\nQuest'ultimo infatti (malgrado uno stile di vita tutt'altro che incline al lusso e all'ostentazione, la discreta propensione allo studio delle scienze naturali, l'indole generosa e, talora, il suo senso di giustizia) cominci\u00f2 ad affliggere cristiani ed ebrei con confische di loro propriet\u00e0 religiose e di loro luoghi di culto. Le espropriazioni cominciarono gi\u00e0 nel 1003 e furono accompagnate da divieti di consumo di alcoolici da parte dell\"'Ahl al-Kit\u0101b\" (\"gente del Libro\") che fu poi costretta a indossare elementi dell'abbigliamento atti a distinguerli facilmente (in genere una cintura, o \"zunn\u0101r\", un copricapo di color nero e simboli della loro fede, secondo la legislazione sui \"dhimmi\").\nNella logica di tali dispotici e intolleranti interventi di al-\u1e24\u0101kim, s'iscrive la distruzione nel 1009 della Basilica del Santo Sepolcro a Gerusalemme che sar\u00e0 una delle cause ufficiali per cui s'invocher\u00e0 - ma solo 80 anni pi\u00f9 tardi - la prima crociata, sebbene gi\u00e0 dopo la morte di al-\u1e24\u0101kim fosse stato raggiunto un accordo con l'Imperatore bizantino Costantino IX, in base al quale Costantinopoli avrebbe finanziato il restauro del tempio cristiano in cambio dell'edificazione nella capitale bizantina di una moschea. Accordo che fu pienamente onorato.\nLe misure contro i musulmani furono non meno gravose e bizzarre e colpirono tanto i sunniti quanto gli sciiti.\nFu ad esempio impartito l'ordine di uccidere i cani (animali tendenzialmente considerati impuri) e si viet\u00f2 per le donne l'ostentazione di gioielli, il rendere omaggio ai morti nei cimiteri, l'apertura dei negozi in orari notturni o le riunioni in cui si chiacchierava, o ancora il popolare gioco degli scacchi. Fu impedito alle donne l'accesso agli \u1e25amm\u0101m e fu rafforzato il dispositivo islamico per il quale \u00e8 vietato il consumo di bevande alcoliche, sia pure di lieve livello di alcolicit\u00e0 (come il \"nab\u012bdh\"). Furono inoltre vietati alcuni cibi, uno dei quali - la \"mutawakkiliyya\" - solo perch\u00e9 assai amata dal califfo abbaside al-Mutawakkil, implacabile avversario dello Sciismo.\nE tuttavia al-\u1e24\u0101kim svolse una politica culturale di assoluta importanza, meritevole di essere tramandata alla storia non solo del mondo islamico. Fece infatti erigere nel 1005, nel lato nord-orientale del suo Palazzo, la \"D\u0101r al-\u1e24ikma\" (\"Casa della Sapienza\"), dotata di oltre 600.000 volumi, all'interno della quale raccolse una serie preziosa di codici, probabilmente di cultura ismailita, chiamata \"Khiz\u0101nat al-kutub\" (Il Tesoro dei libri).\nTale dotazione di sapienza medica, giuridica, letteraria e grammaticale, non sopravviver\u00e0 alla furia degli anni della decadenza, quando le pi\u00f9 preziose rilegature in pelle e i libri serviranno agli ufficiali turchi dell'esercito (in drammatico arretrato di paga) per risuolarsi quanto meno con le prime gli stivali e per rivendere i secondi sul mercato degli appassionati bibliofili, come afferma al-Maqrizi.\nIl massimo della sua impopolarit\u00e0 fu ottenuto dall'Im\u0101m allorch\u00e9 decise di dar fuoco alla stessa citt\u00e0 di Fus\u1e6d\u0101\u1e6d (la citt\u00e0 originariamente fondata dagli Arabi di \u02bfAmr b. al-\u02bf\u0100\u1e63) per punirla dei tanti libelli contrari alla sua politica, ampiamente diffusi nella citt\u00e0. Misura dalla quale Fus\u1e6d\u0101\u1e6d non riuscir\u00e0 mai pi\u00f9 a riprendersi appieno, diventando un'appendice cenciosa della pi\u00f9 moderna Cairo.\nTutta l'ostilit\u00e0 raccolta da al-\u1e24\u0101kim tra i sudditi e nello stesso ambiente di Palazzo determin\u00f2 la sua fine. Probabilmente su istigazione della sorella Sitt al-Mulk, qualcuno si prese l'incarico di far scomparire l'Im\u0101m mentre passeggiava il 13 febbraio del 1021 sulle pendici del monte Muqa\u1e6d\u1e6dam del Cairo.\nIl suo corpo non fu mai ritrovato e sui domini fatimidi regn\u00f2 per 3 anni proprio Sitt al-Mulk, che spian\u00f2 la strada al nipote \u02bfAl\u012b, figlio di suo fratello al-\u1e24\u0101kim, che regner\u00e0 col \"laqab\" di al-\u1e92\u0101hir li-i\u02bfz\u0101z d\u012bn All\u0101h (Colui che rende manifesto il rafforzamento della religione di All\u0101h)."}
{"id": "873577", "revid": "34222", "url": "https://it.wikipedia.org/wiki?curid=873577", "title": "Sant'Agnese fuori le mura", "text": ""}
{"id": "873578", "revid": "320578", "url": "https://it.wikipedia.org/wiki?curid=873578", "title": "Strada di grande comunicazione Grosseto-Fano", "text": ""}
{"id": "873579", "revid": "120337930", "url": "https://it.wikipedia.org/wiki?curid=873579", "title": "Razzie Award alla peggior attrice non protagonista", "text": "Il Razzie Award for Worst Supporting Actress \u00e8 un premio annuale assegnato dai Golden Raspberry Awards alla peggior attrice non protagonista dell'anno. Di seguito sono elencati le varie attrici che sono state nominate, e che hanno vinto in questa categoria. Il premio comprende anche attori travestiti, come Georg Stanford Brown, Dom DeLuise, Kurt Russell, John Candy, Kevin Kline, Eddie Murphy, David Spade o oggetti di scena. Il premio \u00e8 stato assegnato per la prima volta durante il 1980.\nLe attrici che hanno ottenuto pi\u00f9 riconoscimenti in questa categoria sono Madonna e Paris Hilton con due premi ciascuna. Dom DeLuise, Eddie Murphy e David Spade sono gli unici uomini ad aver vinto il premio. L'unica attrice italiana a venire nominata nella categoria \u00e8 stata Isabella Rossellini per \"Siesta\" (1987)."}
{"id": "873580", "revid": "1407564", "url": "https://it.wikipedia.org/wiki?curid=873580", "title": "Linea Molotov", "text": "La cosiddetta Linea Molotov fu un sistema di fortificazioni costruite dall'Unione Sovietica negli anni 1940-1941 lungo il suo confine occidentale dopo aver annesso i Paesi Baltici, la Polonia orientale e la Bessarabia. Questa espansione territoriale fu il diretto risultato del Patto Molotov-Ribbentrop, firmato per l'URSS dal Ministro degli Esteri Vyacheslav Molotov, di qui il nome. ed \u00e8 ; fu reso popolare dagli scritti di Viktor Suvorov.\nDescrizione.\nLa linea si estendeva dal Mar Baltico verso i Carpazi. Era formata da 13 regioni fortificate, che coprivano circa 1000 km di confine. La linea fece parte della rete di difesa sovietica lungo il suo confine occidentale, dall'Oceano Artico fino al Mar Nero.\nOgni regione fortificata (in russo: \"ukreplennyi raion\", o \"UR\") consisteva di un gran numero di bunker che ospitavano cannoni, armi anticarro e artiglieria varia. I bunker furono costruiti in gruppi per aiutarsi reciprocamente, in quanto ogni gruppo formava un centro di resistenza. Ad ogni regione era assegnata permanentemente un'unit\u00e0 militare dedicata.\nQuando la Germania nazista attacc\u00f2 l'Unione Sovietica il 22 giugno 1941, durante il corso dell'Operazione Barbarossa, la maggior parte della linea non era ancora stata terminata, e quindi non fu di grande ostacolo per gli assalitori. Solo le quattro regioni pi\u00f9 a sud, parzialmente completate, furono in grado di respingere l'avanzata della Wehrmacht per alcuni giorni. \u00c8 da notare che la Fortezza di Brest resistette per molto pi\u00f9 a lungo, ma era una fortificazione pi\u00f9 antica che non faceva tecnicamente parte della Linea Molotov.\nLe rovine di queste fortificazioni, molte delle quali molto ben preservate, possono essere visitate oggi in Lituania, Polonia, Bielorussia e Ucraina. I confini moderni sono diversi da quelli del 1941, pertanto alcune sezioni delle linee non giacciono in zone di confine e sono facilmente accessibili. D'altra parte, altre sezioni sorgono proprio sui confini attuali polacco-ucraino, polacco-bielorusso e lituano-russo, perci\u00f2 l'accesso alle fortificazioni pu\u00f2 essere vietato per motivi di sicurezza delle frontiere.\nIn Lituania la linea era divisa in quattro regioni fortificate:\nIn Lituania furono costruiti pi\u00f9 di 101 fortini, ma non furono completati tutti. La costruzione avvenne in fretta e senza badare troppo al lavoro, cos\u00ec non fu difficile neutralizzare questa forma di difesa assaltandola o incendiandola.\nContinuando verso sud, le altre regioni, oggi situate lungo il confine orientale della Polonia con la Bielorussia e l'Ucraina erano:"}
{"id": "873582", "revid": "124260849", "url": "https://it.wikipedia.org/wiki?curid=873582", "title": "Turanga Leela", "text": "Turanga Leela \u00e8 il personaggio femminile pi\u00f9 importante nella sitcom animata \"Futurama\". Doppiata nella versione originale da Katey Sagal e nella versione italiana da Pinella Dragani, Leela \u00e8 il capitano della navetta spaziale Planet Express. Il suo nome deriva dall'opera sinfonica di Olivier Messiaen \"Sinfonia Turangal\u00eela\". \nLeela \u00e8 capitano dell'astronave, pilota e capo di tutti i servizi di aviazione a bordo della Planet Express, e il grande interesse amoroso di Philip J. Fry. \u00c8 uno dei pochi personaggi del cast a mostrare abitualmente competenza e capacit\u00e0 di comando e salva regolarmente il resto del cast dal disastro. Tuttavia, soffre di estrema insicurezza perch\u00e9 ha un solo occhio ed \u00e8 cresciuta come un'orfana vittima di bullismo. Inizialmente convinta di essere un'aliena, pi\u00f9 avanti scopre di essere una mutante.\nNell'episodio \"Pilota Spaziale 3000\" (1X01) e \"Cervello grosso, scarpa fine\" (3X04) dell'edizione italiana di \"Futurama\", al personaggio \u00e8 stato dato il nome \"Sora Leela\", in omaggio a quello dell'attrice romana Elena Fabrizi, conosciuta come \"Sora Lella\". Nelle puntate seguenti, quando il personaggio si presenta con il suo nome completo, \u00e8 stato ripristinato quello originale.\nCaratterizzazione.\nNonostante la sua natura volitiva, spesso si sente imbarazzata per il suo aspetto distintivo, e ad un certo punto decide di sottoporsi a un intervento chirurgico per darle l'impressione di avere due occhi di dimensioni normali, anche se in seguito ha invertito questo aspetto. L'unico occhio di Leela ostacola la sua percezione della profondit\u00e0 ed \u00e8 talvolta sfruttato per un effetto comico, anche se in genere non interferisce con la sua capacit\u00e0 di pilotare la nave Planet Express (oltre a schiantarsi contro lo strano cartellone pubblicitario) o la sua padronanza delle arti marziali. \u00c8 molto atletica e in ottime condizioni fisiche, con la maggior parte dei maschi (di qualsiasi specie) incapaci di eguagliarla in combattimento fisico. \nLeela serve come capitano della Planet Express Ship, dimostrando di essere un abile ufficiale e spesso salvando i suoi colleghi meno talentuosi dal pericolo. \nLeela \u00e8 un'appassionata ambientalista. In \"Love's Labor Lost in Space\", Leela e l'equipaggio vengono inviati a Vergon 6, un pianeta che sta per crollare a causa dell'estrazione mineraria. La sua missione \u00e8 salvare gli animali abitanti del pianeta, ma finisce senza successo a causa di un piccolo animale. Leela ne trova solo uno perch\u00e9 ha mangiato il resto degli animali. Questo animale, che lei chiama Mordicchio, diventa il suo animale domestico per il resto della serie.\nUn primo file che Groening ha compilato su Leela elenca alcune delle sue qualit\u00e0 previste: \"volitiva, supponente, gentile (quando non combatte), d\u00e0 ordini, sfortunata in amore, ama le armi, e ama gli animali\". Katey Sagal la descrive come una \"ragazza in carriera dura e forte che proprio non riesce a farcela nel resto della sua vita... \u00e8 vulnerabile e dura allo stesso tempo\".\nOltre al suo unico occhio sovradimensionato, le altre caratteristiche distintive di Leela includono i suoi lunghi capelli viola legati in una coda di cavallo da una crocchia nera e il naso relativamente piccolo. La coda di cavallo \u00e8 stata inclusa in modo che Leela, come gli altri personaggi principali di \"Futurama\" e l'altro cartone animato di Groening \"I Simpson\", fosse riconoscibile nella silhouette. Il solito abbigliamento di Leela consiste in una canotta bianca scollata, leggings neri e stivali grigi al ginocchio. Tuttavia, Leela \u00e8 considerata attraente e sexy, persino bella da molti come Fry e Zapp Brannigan. Ci\u00f2 che Leela chiama \"questa cosa che indosso al polso\" (indicato in un altro episodio come \"Lojackimator da polso\") \u00e8 in grado di apportare piccole comodit\u00e0 alla trama, se necessario.\nLeela \u00e8 nota per la sua estrema sensibilit\u00e0 e personalit\u00e0 senza fronzoli. \u00c8 una donna testarda che si concentra prima sul lavoro e poi sul divertimento. Rifiuta abitualmente i pervertiti come Zapp Brannigan. Impara spesso dai suoi errori e cerca di correggerli. Non \u00e8 impulsiva per natura, ma \u00e8 una pianificatrice attenta (ad esempio, \u00e8 nota per cucinare cene con un mese di anticipo in modo da poter congelare e poi scongelare i pasti secondo necessit\u00e0). Tende a russare quando dorme.\nNonostante il suo passato travagliato, Leela \u00e8 amichevole, intelligente e autosufficiente, anche se a volte \u00e8 impaziente e pronta all'ira. Si preoccupa profondamente per i suoi amici e i suoi cari, oltre a questioni che sente di dover difendere, come la libert\u00e0, l'ambiente e gli animali. Tuttavia non esita a usare la forza se crede che la situazione lo richieda. \u00c8 impegnata in una faida costante a bassa intensit\u00e0 con Amy Wong, l'unica altra donna al Planet Express, che pi\u00f9 o meno frequentemente la accusa di non essere abbastanza lady per essere una vera donna, nonostante Leela abbia una spiccata sensibilit\u00e0 per la dolcezza e il romanticismo.\nStoria.\nNascita.\nLeela \u00e8 nata in una societ\u00e0 di mutanti che vivono nei sotterranei di New New York (la New York del 3000), nel 2975.\nPer risparmiarle le sofferenze della vita da mutante, i suoi genitori l'abbandonarono sulle gradinate dell'Orfanotrofio Cookieville con un bigliettino scritto in una lingua pseudo-aliena, per fuorviare ogni possibile sospetto sulla sua origine. Da quel momento, perci\u00f2, Leela \u00e8 convinta di essere l'ultima esponente della razza dei Monocoli.\nI suoi genitori, per\u00f2, la tennero sempre sotto controllo e la osservarono in ogni momento della sua vita, finch\u00e9 un giorno vengono scoperti: in quel momento Leela scopre, finalmente, le sue vere origini e capisce di essere una umana mutante. Nell'episodio \"Il chip delle emozioni\", quando Leela era ancora inconsapevole delle sue origini mutanti, scende nelle fogne per recuperare Mordicchio che era stato scaricato nel water da Bender, e nella folla dei mutanti si possono vedere per pochi secondi i veri genitori di Leela che, a quanto pare, fanno la loro prima comparsa nella serie.\n\u00c8 poi doveroso un accenno all'animale domestico di Leela, chiamato Mordicchio, che la mutante trova sul pianeta Vergon 6 e che produce degli escrementi molto pesanti, che servono da carburante per le navette spaziali.\nL'infanzia e l'adolescenza di Leela sono molto tormentate, soprattutto a causa del fatto di essere l'unica della sua specie e di sentirsi costantemente sola. Per questo motivo, Leela \u00e8 spinta a combattere i fenomeni di bullismo, da piccola all'orfanotrofio, e ad imparare il kung-fu da teenager.\nL'inizio dell'attivit\u00e0 con la \"Planet Express\".\nDiventata adulta, Leela diventa pi\u00f9 attraente, anche se possiede un solo occhio, che lei comunque continua a considerare la causa delle sue tormentate relazioni sociali. Il primo lavoro di Leela \u00e8 come impiantatrice del chip della carriera: qui incontra Fry per la prima volta e, da qui, la sua vita ha una svolta. Fry la convince a lasciare il suo lavoro e a seguirlo sulla navetta spaziale Planet Express, di cui poi diventer\u00e0 capitano.\nAnche la vita amorosa di Leela subisce le conseguenze dell'unico occhio: non \u00e8 convinta di cosa vuole, non riesce ad impegnarsi in una relazione stabile e sembra quasi sfuggire e rifiutare l'amore. Tra le tante passioni, si ricordano Shawn, che compare soltanto nell'ultima stagione della serie, a cui Leela fa riferimento descrivendolo come \"non ambizioso e maleducato, ma con un eccezionale talento per il sassofono\", Doug, con il quale Leela cena in un ristorante all'inizio dell'episodio \"L'amore perduto nello spazio\" e di cui poi non si sa pi\u00f9 niente, Dean Vernon, con il quale ha un appuntamento nell'episodio \"Universit\u00e0 marziana\" ma che dopo quel giorno non la richiama pi\u00f9, Zapp Brannigan, dal quale \u00e8 inizialmente attratta per poi provare repulsione nel momento in cui lui l'arresta per violazione tecnica della legge D. O. O. P., e molti altri.\nRapporto con Fry.\nFra le tante conquiste di Leela, per\u00f2, c'\u00e8 proprio il compagno di lavoro Philip J. Fry. Durante le prime quattro serie, anche se non sono mai arrivati a combinare nulla di concreto, Leela e Fry hanno parecchi momenti intimi. Molti elementi e situazioni contenuti nei vari episodi, comunque, sembrano indicare che alla fine Fry e Leela riusciranno a fidanzarsi: l'insistenza di Fry, la disponibilit\u00e0 di Leela a dargli sempre nuove possibilit\u00e0 e la capacit\u00e0 di Fry di stupire in continuazione l'amata sono tutti elementi che fanno pensare a una conclusione positiva del loro tormentato rapporto.\nBisognerebbe comunque ricordare che questa conclusione si \u00e8 in realt\u00e0 gi\u00e0 verificata, anche se solo in una delle digressioni ipotetiche e non reali che abbondano nella serie. Nell'ultima puntata della seconda serie, intitolata \"Il gioco del \"Se fossi\"\" - in cui il prof. Fansworth presenta una invenzione in grado di mostrare cosa accadrebbe a chiunque se qualche aspetto del proprio carattere fosse diverso - alla domanda di Leela sul come sarebbe se fosse pi\u00f9 impulsiva, la macchina fa vedere che avrebbe ucciso tutto l'equipaggio ed avrebbe avuto un rapporto sessuale con Fry.\nInoltre, nell'ultima puntata della serie si lascia intuire che alla fine i due avranno una vita insieme.\nInoltre, nell'episodio della terza serie \"Un amore stellare\", durante la quale si verificano degli \"sbalzi temporali\", Fry riesce finalmente a conquistare Leela e a sposarla, pur senza ricordare come (alla fine dell'episodio si scoprir\u00e0 che le aveva scritto un messaggio d'amore nel cosmo). I due, tuttavia, divorziano nello sbalzo temporale immediatamente successivo.\nLa storia tra Leela e Fry sembra finalmente avere un lieto fine nel quarto film di Futurama (\"Nell'immenso verde profondo\"), dove si dichiarano amore reciproco e si baciano prima di saltare con la \"Planet Express\" all'interno di un portale spaziale.\nInoltre nell'episodio \"Dossi e paradossi\" in cui Leela e la squadra vengono trasportati in un universo parallelo scopre che il doppio di Fry e di Leela sono felicemente sposati, evento casuale che viene espresso nel lancio di una monetina.\nInfine, nella sesta stagione della serie i due personaggi hanno finalmente una relazione sentimentale, anche se la sua intensit\u00e0 varia a seconda degli episodi.\nNell'ultimo episodio della serie Fry e Leela finalmente si sposano e passano il resto della vita insieme (essendo gli unici esseri viventi rimasti sulla terra dato che tutti gli altri sono rimasti bloccati per colpa di un pasticcio temporale causato da un telecomando del tempo progettato dal professore). Quando ormai sono invecchiati ritornano insieme al luogo dove il tempo si \u00e8 bloccato e ritrovano il professore, il quale (sfuggito grazie a una distorsione spaziotemporale, al blocco del tempo) ripara il telecomando e fa ripartire la vita sulla terra nell'esatto momento in cui si era fermata. Prima di compiere il grande balzo i due innamorati si prendono la mano e si promettono un nuovo giro insieme mentre tornano nel passato."}
{"id": "873583", "revid": "77358", "url": "https://it.wikipedia.org/wiki?curid=873583", "title": "San Gerolamo della Carit\u00e0", "text": ""}
{"id": "873587", "revid": "295921", "url": "https://it.wikipedia.org/wiki?curid=873587", "title": "Gelsomino nel paese dei bugiardi", "text": "Gelsomino nel paese dei bugiardi \u00e8 un romanzo per ragazzi del 1959 dell'autore italiano Gianni Rodari.\nTrama.\nFin da bambino Gelsomino ha avuto una brutta\nvoce potentissima, che \u00e8 stata per lui fonte di innumerevoli problemi: era capace di rompere i vetri delle finestre e le lavagne della scuola, di modificare le traiettorie del pallone durante le partite di calcio, di far cadere anzitempo i frutti dagli alberi. Per sfuggire alla cattiva fama che si \u00e8 procurato presso i suoi concittadini, Gelsomino ormai giovanotto si trasferisce in un altro paese, dove le cose vanno a rovescio: i generi alimentari si vendono nelle cartolerie, si accetta in pagamento denaro falso e si rifiuta quello buono e nessuno chiama le cose con il loro nome. Qui fa la conoscenza di un gatto parlante con tre zampe, di nome febo disegnato da una bambina con un gessetto su un muro, dal quale \u00e8 stato liberato per un potente colpo della voce di Gelsomino. Zoppino gli spiega che Giacomone, il re di quel paese, prima di impadronirsi del trono era stato un pirata, e che per impedire che si parlasse delle sue precedenti imprese furfantesche aveva imposto ai suoi sudditi che nessuno dicesse pi\u00f9 la verit\u00e0, sotto pena di finire in prigione o in manicomio.\nGelsomino entra in una cantina che ha trovato aperta per riposarsi. Zoppino, nel frattempo, prima ruba un avanzo di pesce alla vecchia gattara Zia Pannocchia, poi s'introduce alla reggia, dove scopre che i fluenti e ammirati capelli arancione di re Giacomone non sono altro che una parrucca, e che il sovrano \u00e8 calvo. Non resiste alla tentazione di scrivere questa verit\u00e0 su un muro, dopodich\u00e9 viene catturato da Zia Pannocchia che lo porta a casa, cucendolo ad una poltrona per punirlo del suo furto. Viene per\u00f2 liberato da Romoletta, la nipote della gattara che l'aveva disegnato, che lo conduce dal pittore Bananito per rifinirlo meglio ed evitare che il gesso di cui Zoppino \u00e8 fatto si consumi. Bananito, che in ossequio alla legge della menzogna ha dipinto persone e oggetti dall'aspetto assurdo, in preda ad una crisi vorrebbe distruggere le sue opere, ma \u00e8 fermato dall'improvvisa comparsa di Gelsomino, che cerca un posto dove nascondersi. Egli infatti era stato scoperto dal maestro Domisol, direttore del teatro cittadino, che notando la potenza della sua voce aveva pensato di farne una stella del bel canto, ma alla sua prima esibizione aveva demolito completamente il teatro.\nZoppino consiglia a Bananito di limitarsi a togliere dai quadri i particolari ridondanti, anzich\u00e9 distruggerli, e si verifica un altro prodigio: le immagini cos\u00ec corrette si staccano dalle tele e diventano vere. Bananito per riconoscenza dipinge un'altra zampa a Zoppino. Zia Pannocchia e Romoletta sono arrestate e condotte in manicomio per aver insegnato ai gatti a miagolare ed anche Gelsomino \u00e8 ricercato per aver distrutto il teatro. Egli fugge per i tetti assieme a Zoppino ma scivola e cade sul balcone di Benvenuto-Mai seduto, un cenciaiuolo dall'aspetto di un vecchietto di settantacinque anni ma che in realt\u00e0 ne ha solo dieci perch\u00e9 invecchia ogni volta che si siede. Questi d\u00e0 ricetto a Gelsomino finch\u00e9 non \u00e8 guarito.\nIntanto Bananito ha ripreso il suo lavoro mettendosi a ricreare la realt\u00e0 per strada. Viene prima imprigionato per aver dipinto delle immagini veritiere, ma poi \u00e8 invitato a corte, dove re Giacomone spera che gli possa dipingere in testa dei capelli veri per poter rinunciare alla parrucca, e nominato ministro; tuttavia si rifiuta di dipingere dei cannoni e viene rinchiuso in manicomio, da dove Zoppino lo fa evadere con la complicit\u00e0 di Benvenuto, che per intrattenere una guardia si siede fino a morire di vecchiaia.\nPer liberare Zia Pannocchia e Romoletta, Gelsomino si mette a cantare di fronte al manicomio, provocandone la distruzione; la devastazione coinvolge anche il palazzo reale, dal quale fuggono la corte e lo stesso Giacomone in incognito, che si libera delle sue parrucche gettandole in un fiume. La popolazione, presso la quale il senso della verit\u00e0 non era ancora del tutto spento, \u00e8 liberata dal regime delle bugie. \nGelsomino riprende a studiare per diventare un vero cantante lirico, Zia Pannocchia diventa la direttrice di un istituto per gatti abbandonati e Romoletta studia da maestra. La guerra che Giacomone aveva dichiarato ad uno stato confinante contando sui cannoni che Bananito gli avrebbe dipinto viene convertita, su suggerimento di Gelsomino, in una partita di calcio."}
{"id": "873588", "revid": "12290", "url": "https://it.wikipedia.org/wiki?curid=873588", "title": "Mus\u00e9e Marmottan Monet di Parigi", "text": ""}
{"id": "873589", "revid": "287204", "url": "https://it.wikipedia.org/wiki?curid=873589", "title": "Villa e parco Baciocchi", "text": " \nLa Villa e il Parco Baciocchi si trovano a Capannoli in provincia di Pisa.\nStoria e descrizione.\nLa Villa Bourbon del Monte-Baciocchi venne edificata in stile tardo-barocco e neoclassico sul luogo dove si sviluppava l'antico nucleo del castello citato fin dall'843, e fu completamente ristrutturata alla met\u00e0 del secolo XVIII dal Senatore Alessandro Orazio Pucci. \nNel 1833 l'edificio fu acquistato dai Marchesi Baciocchi che ne ordinarono un nuovo restauro, come ricorda anche l'iscrizione sopra l'architrave del portale di accesso. Di questo nuovo proprietario restano testimonianza le pitture a tempera murali, visibili alle pareti di alcune sale, dove sono riconoscibili il Conte Felice Baciocchi e la consorte Elisa Bonaparte, sorella di Napoleone Bonaparte: nonostante ci\u00f2 la corte di Elisa Baciocchi Bonaparte non vi visse mai, essendo il dominio francese in Toscana finito nel 1814. Nei vari riquadri che si rifanno alla tradizione di pittori vedutisti del 1700, sono raffigurati anche alcuni palazzi appartenuti a varie famiglie di nobili lucchesi e pisani che sono stati nel tempo proprietari della Villa: i Della Gherardesca, i Ludovisi, i Gambicorti, i Pucci. \nOggi il Comune ne \u00e8 proprietario ed ospita al suo interno un Museo Zoologico ed un Centro di Documentazione Archeologica. \nAnnesso, si estende il vasto parco che isola la villa dall'abitato circostante, grazie anche all'impiego di alberature ad alto fusto. Il giardino risale invece alla seconda met\u00e0 dell'Ottocento quando i Baciocchi, congiuntamente ai Borghini, affidarono la riorganizzazione della viabilit\u00e0, degli accessi, delle recinzione e degli arredi a Luigi Bellincioni, che costell\u00f2 il parco con una serie di annessi dai pi\u00f9 svariati caratteri stilistici: piccole edicole affrescate con paesaggi, edifici neogotici e grotte rustiche. \nOggi il parco contiene 160 specie botaniche rare di cui alcune plurisecolari provenienti da varie parti del mondo, ogni pianta \u00e8 stata classificata e le sue caratteristiche si leggono in un cartellino fissato ai suoi piedi. Particolarmente importanti le piante secolari come la sequoia canadese, il bamb\u00f9 e il tasso. "}
{"id": "873592", "revid": "205250", "url": "https://it.wikipedia.org/wiki?curid=873592", "title": "Loredana Sist", "text": "Biografia.\nDocente di egittologia presso l'Universit\u00e0 La Sapienza di Roma, responsabile della Missione Archeologica in Basso Egitto, ha effettuato scavi nel sito di K\u00f4m el-Ghoraf, l'antica citt\u00e0 di Metelis."}
{"id": "873595", "revid": "932277", "url": "https://it.wikipedia.org/wiki?curid=873595", "title": "Pasitelegrafia", "text": "Pasitelegrafia \u00e8 il nome che Graziadio Isaia Ascoli attribu\u00ec ad un progetto di \"lingua universale telegrafica\" da lui stesso elaborato e pubblicato nel 1851. \nIl giovane studioso (all'epoca poco pi\u00f9 che ventenne) era stato stimolato alla pubblicazione delle sue riflessioni in materia dalla notizia, appresa nel luglio di quello stesso anno, che un ispettore telegrafico di Vienna (\"sig. Rad\") stava anch'egli lavorando ad un progetto analogo. L'entusiasmo dell'autore e la fretta di pubblicare per primo uno studio del genere traspaiono evidenti nell'introduzione dell'opera. \nIl principio della pasitelegrafia \u00e8 quello di trasporre in un codice standardizzato i concetti (ci\u00f2 che la linguistica saussuriana chiamer\u00e0 in seguito il significato delle parole), astraendo dai suoni e dai segni grafici che le singole lingue impiegano per esprimerli (cio\u00e8 dal significante): \nLa pasitelegrafia cerca quindi di esprimere nel modo pi\u00f9 sintetico a anche pi\u00f9 completo possibile tutti i significati possibili. Non solo significati \"lessicali\" ma anche \"grammaticali\" (le \"relazioni e modificazioni delle idee\" di Ascoli). Per fare ci\u00f2, egli adott\u00f2 un codice prevalentemente numerico.\nPer cominciare, egli divise i concetti esprimibili in otto grandi categorie, numerate da 1 a 8:\nAll'interno di ogni categoria, poi, ogni concetto avrebbe una propria numerazione, ed ogni concetto sarebbe quindi rappresentato da due numeri (\"numeratore pasitelegrafico\" e \"cifra pasitelegrafica\"), separati da una barra obliqua. Ad esempio, nella Categoria Prima:\nNella Categoria Seconda (Religione, universo, la terra):"}
{"id": "873600", "revid": "121740215", "url": "https://it.wikipedia.org/wiki?curid=873600", "title": "Carta informazione e pubblicit\u00e0", "text": "La Carta informazione e pubblicit\u00e0 \u00e8 un protocollo d'intesa in cui vengono stabilite delle regole per evitare la commistione tra informazione e pubblicit\u00e0, cos\u00ec che l'utente possa sempre distinguere l'identit\u00e0 dell'emittente del messaggio.\nFu firmato il 14 aprile 1988 da: Ordine dei giornalisti, Federazione della stampa italiana, Associazione italiana agenzie pubblicit\u00e0 a servizio completo (AssAP), Associazione italiana studi di comunicazione (AISSCOM), Associazione agenzie di relazioni pubbliche a servizio completo (ASSOREL), Federazione relazioni pubbliche italiana (FERPI), Associazione italiana delle organizzazioni professionali di tecnica pubblicitaria (OTEP) e Associazione italiana tecnici pubblicitari (TP).\nDal 3 febbraio 2016 non esiste pi\u00f9 come documento autonomo: i suoi principii sono stati inglobati nel \u00abTesto unico dei doveri del giornalista\u00bb.\nIl contenuto dalla carta.\nNel corso degli anni ottanta si \u00e8 assistito in Italia alla diffusione delle emittenti private. Tali emittenti, societ\u00e0 di natura commerciale, si finanziano con gli annunci pubblicitari.\nFino agli anni settanta la pubblicit\u00e0 era confinata in orari prestabiliti e veniva trasmessa tra un programma e l'altro. Non era ancora accaduto che i programmi venissero interrotti dagli annunci pubblicitari.\nNegli anni ottanta la presenza della pubblicit\u00e0 nella programmazione \u00e8 diventata pervasiva. Da qui il bisogno di confrontarsi con questo fenomeno.\nIl fine che la Carta si prefigge di raggiungere \u00e8 stabilire delle regole che permettano una distinzione netta tra le differenti forme di comunicazione di massa (soprattutto tra notizie e pubblicit\u00e0).\nViene affermato il principio secondo cui: \"Il lettore o spettatore deve essere sempre in grado di riconoscere quali notizie, servizi od altre attivit\u00e0 redazionali sono responsabilit\u00e0 della redazione e quali invece sono direttamente o liberamente espresse da altri\" (segnatamente: le aziende committenti dei messaggi pubblicitari oppure le agenzie di relazioni pubbliche).\nLe tre forme principali di comunicazione di massa (notizie, pubblicit\u00e0, relazioni pubbliche) devono essere chiaramente riconoscibili. Parimenti, devono essere riconoscibili i soggetti coinvolti: la pubblicazione a stampa/emittente tv, l'agenzia di pubblicit\u00e0 (cio\u00e8 il soggetto incaricato dall'azienda committente di reperire gli spazi pubblicitari sui media), la concessionaria (cio\u00e8 il soggetto incaricato dal canale televisivo di vendere i propri spazi ai migliori offerenti) e il committente.\nIl dovere primario di un giornalista, o altro operatore culturale (p. es. il responsabile delle relazioni pubbliche di un'azienda o di un ente), \u00e8 quello di \"rendere sempre riconoscibile l'emittente del messaggio\". Da parte sua il giornalista deve verificare in maniera preventiva l'attendibilit\u00e0 e la correttezza di quanto viene diffuso nonch\u00e9 l'adeguata correzione di informazioni che dopo la loro diffusione si rivelino non esatte, specialmente quando queste possano risultare ingiustamente lesive o dannose per singole persone, enti o categorie.\nOgni categoria professionale coinvolta nel settore delle comunicazioni di massa ha le proprie specificit\u00e0. La Carta salvaguarda la professionalit\u00e0 di ciascuna categoria: giornalisti, pubblicitari, responsabili delle relazioni pubbliche. Vanno quindi evitate le \"iniziative che incrocino o confondano le competenze di professioni diverse\". Per questo vanno diffuse tra gli appartenenti alle categorie firmatarie dell'accordo le norme e i codici di comportamento che regolano i settori del giornalismo, della pubblicit\u00e0 e delle relazioni pubbliche, cos\u00ec da assicurare trasparenza e correttezza nella comunicazione di massa.\nInfine la Carta esorta gli associati delle organizzazioni firmatarie a non indurre i componenti di altre categorie professionali a discostarsi dalle proprie norme di comportamento.\nIl comitato permanente.\nViene inoltre sancita la creazione di un comitato permanente formato da un rappresentante per ciascuna delle associazioni firmatarie (AssAP, Aisscom, Assorel, Ferpi, FNSI, Ordine dei Giornalisti, Otep e TP) che stabilisce di riunirsi in via ordinaria tre volte l'anno o in tutte le occasioni in cui la necessit\u00e0 lo richieda. Il comitato ha soltanto potere di iniziativa nei confronti degli organi giudicanti delle singole organizzazioni, ai quali soltanto rimane affidato il compito di pronunciarsi nel merito dei singoli casi."}
{"id": "873602", "revid": "500945", "url": "https://it.wikipedia.org/wiki?curid=873602", "title": ".bashrc", "text": ""}
{"id": "873604", "revid": "36426", "url": "https://it.wikipedia.org/wiki?curid=873604", "title": "Villa La Torre (Capannoli)", "text": " \nVilla la Torre o Villa Del Rosso si trova a Capannoli in provincia di Pisa.\nCostruita secondo canoni architettonici cinquecenteschi, sorge a Capannoli nel Parco dell'Alta Valdera. Il corpo centrale della villa, che si affaccia su un parco di 10.000 metri quadrati costellato di lecci secolari, \u00e8 probabilmente la risultanza della trasformazione di un antico edificio militare. Ne sono testimonianza alcune stanze del piano terreno che hanno le pareti interne di uno spessore pari a quello dei muri esterni, per cui si pu\u00f2 ritenere che fossero la base di torri in seguito inglobate nell'edificio e da cui potrebbe derivare anche il nome della villa: Villa La Torre.\nStoria.\nLa villa fu edificata dalla famiglia pisana degli Upezzinghi che deteneva vasti possedimenti in Valdera, per passare, insieme al cognome, nel patrimonio dei Lanfreducci al momento della morte, nel 1748, di Jacopo Upezzinghi, ultimo di una stirpe che per oltre un millennio tanto peso aveva avuto nella storia di Pisa. La villa fu poco frequentata dai nuovi proprietari nonostante la bellezza di alcune sale delle quali una molto probabilmente affrescata da Domenico Tempesti e Ranieri Gabbrielli che vi dipinsero \"Il giudizio di Paride\" e \"Diana con Atteone\" nel corso del periodo in cui furono impegnati nella decorazione delle dimore sia cittadine che rurali degli Upezzinghi, fra cui il loro palazzo di Pisa in Lungarno Galilei.\nL'assetto originario della Villa, costituito dal corpo centrale realizzato da maestranze locali in pietre dragate dal fiume Era e di mattoni, resta invariato fino al passaggio di propriet\u00e0 nel ventesimo secolo. In questo periodo Giulio Lanfreducci Upezzinghi, con il contratto di matrimonio rogato nel suo Palazzo alla Giornata in Pisa, concesse in moglie la figlia Luisa ad Angiolo Del Rosso Tanucci e ne costitu\u00ec la dote: un capitale liquido derivante dalla vendita del palazzo che gli Upezzinghi avevano a Malta e la Villa di Capannoli che proprio a seguito di questo intervento sub\u00ec una serie di massicci interventi che la portarono allo stato attuale. Il risultato finale \u00e8 quello di un edificio maestoso che risente di uno stile eclettico fortemente influenzato dalle tendenze neogotico-romantiche tanto care all'800. Tale stile \u00e8 evidente anche nell'intervento dell'architetto Luigi Bellincioni il quale defin\u00ec lo spazio del parco con la costruzione del muro sulla via Volterrana e realizz\u00f2 un curioso edificio incastonato in una serie di volte e colonne in mattoni che formano dieci archi acuti volto a rappresentare un piccolo castello, anche se chiamato familiarmente \"tempietto\" e usato come sala da t\u00e8.\nNel 1882, alla morte di Luisa, con la quale si estinse la famiglia dei Lanfreducci Upezzinghi, la Villa si presentava come la possiamo ammirare oggi, con i viali del parco, i cortili, le sale, il labirinto di stanze e corridoi che ricordano gli uomini e le donne protagonisti di un periodo di gloria e splendore della storia locale."}
{"id": "873606", "revid": "1318658", "url": "https://it.wikipedia.org/wiki?curid=873606", "title": "Museo Nissim de Camondo", "text": "Il Museo Nissim de Camondo \u00e8 situato nell'VIII \"arrondissement\" di Parigi, nei pressi del Parc Monceau.\n\u00c8 stato fondato nel 1936 nell'antica dimora del conte Mo\u00efse de Camondo, marito di Ir\u00e8ne Cahen d'Anvers, entrambi provenienti da ricche famiglie di banchieri ebrei. Il conte Mo\u00efse de Camondo era un collezionista di oggettistica e tele risalenti al '700 francese prerivoluzionario. Il figlio Nissim, che si arruol\u00f2 come pilota durante la Prima guerra mondiale, mor\u00ec durante un'azione di guerra e il padre gli dedic\u00f2 la collezione che lasci\u00f2 poi alla citt\u00e0 di Parigi.\nNelle stanze del museo, si trovano opere fine '800, a partire dal \"Salon Dor\u00e9\", in cui si trova un tappeto commissionato per il Louvre nel 1693. Si possono ammirare porcellane di S\u00e8vres, la biblioteca, opera di fini ebanisti e una \"Baccante\" di \u00c9lisabeth Vig\u00e9e Le Brun, pittrice oggi in fase di riscoperta. Al piano superiore, nelle stanze private, si respira la vita dei de Camondo. All'uscita, una placca ricorda il sacrificio di Nissim e dell'ultima dei Camondo, B\u00e9atrice de Camondo, morta ad Auschwitz nel 1944 con i suoi due figli."}
{"id": "873607", "revid": "57342", "url": "https://it.wikipedia.org/wiki?curid=873607", "title": "Milena Canonero", "text": "Per il suo lavoro nell'industria cinematografica ha vinto quattro volte l'Oscar ai migliori costumi ed \u00e8 stata nominata per nove volte. Tra le sue collaborazioni pi\u00f9 importanti: Stanley Kubrick, Francis Ford Coppola, Sophia Coppola, Sydney Pollack, Roman Polanski e Wes Anderson. \nBiografia.\nNata a Torino, dopo aver compiuto gli studi di storia e arte del costume a Genova, si trasferisce a Londra. Nella capitale inglese ha l'opportunit\u00e0 di incontrare personalit\u00e0 del cinema e del teatro. Il suo primo lavoro sar\u00e0 per uno spot pubblicitario di Hugh Hudson. Incontra Stanley Kubrick e sua moglie Christiane attraverso il giornalista Riccardo Aragno grande amico della famiglia Kubrick, e inizia a lavorare nel cinema a fianco del celebre regista.\nLavora anche nel settore del montaggio e Kubrick le offre il primo incarico da costumista per \"Arancia meccanica\". Per il celebre film di Kubrick la Canonero ha ideato look diventati poi iconici, come la bombetta del protagonista interpretato da Malcolm McDowell, simbolo dell'English establishment dissacrato dalla paura e dall'inquietudine che il personaggio provocava. Le affida le stesse mansioni per \"Barry Lyndon\", per cui si aggiudica l'Oscar insieme a Ulla-Britt S\u00f8derlund. Hugh Hudson le affida i costumi di \"Momenti di gloria\", storia di due atleti ambientata negli anni venti. Il suo lavoro aiuta il film a trascendere dall'ordinario e le regala il suo secondo Oscar.\nViene nominata all'Oscar altre cinque volte, per film come \"La mia Africa\", \"Dick Tracy\", \"Tucker - Un uomo e il suo sogno\", \"Titus\", \"L'intrigo della collana\". Nel 2007 viene premiata ancora una volta con l'Academy Award per \"Marie Antoinette\" di Sofia Coppola. Nello stesso anno lavora ai costumi per \"I Vicer\u00e9\" di Roberto Faenza e \"Il treno per il Darjeeling\" di Wes Anderson. Nel 2010 collabora con Joe Johnston per \"Wolfman\". Nel 2015 vince il quarto Academy Award per il film di Wes Anderson \"Grand Budapest Hotel\", la sua nona nomination. Nel 2017, al Festival di Berlino, le viene assegnato l'Orso d'oro alla carriera.\nNegli anni '90 ha firmato la sua prima scenografia per il film Single white female di Barbet Schroeder. Milena Canonero ha anche lavorato nella produzione cinematografica, per alcuni film tra i quali Good morning Babilonia (1987) di Paolo e Vittorio Taviani e Naked tango (1990) di Leonard Schrader. Nel 2018 una selezione di costumi da lei disegnati per Marie Antoinette di Sophia Coppola sono stati esposti al Museo del Tessuto di Prato. \nNel 2015 alcune delle sue creazioni sono state esposte a Palazzo Braschi, a Roma, nell'ambito di una mostra dedicata ai costumisti italiani. Ha creato una sua linea di abbigliamento e collaborato con grandi marchi come Prada. Milena Canonero ha anche curato la regia di un cortometraggio pubblicitario e di un film dedicato al costumista italiano Piero Tosi, che lei ha sempre considerato come maestro e al quale ha dedicato l'Oscar ricevuto per \"Gran Budapest Hotel\".\nVita personale.\n\u00c8 sposata dal 1980 con l'attore Marshall Bell e vive a Los Angeles.\nEstetica.\nMilena Canonero ha uno stile unico e riconoscibile, l'uso del costume non \u00e8 solo a fini naturalistici, ma al contrario diventa mezzo ulteriore di espressione per il regista e i suoi personaggi. I costumi diventano loro stessi degli attori della storia, portandone agli estremi le potenzialit\u00e0 espressive. Questo \u00e8 evidente nelle collaborazioni con i registi pi\u00f9 particolari, come Kubrick, e pi\u00f9 estrosi come Anderson. La sua mano si riconosce dall'attenzione quasi ossessiva ai dettagli e dall'acuto perfezionismo, ad esempio per Barry Lyndon lavor\u00f2 su dei costumi originali del XVIII secolo seguendo il modello viscontiano di Piero Tosi.\nSempre attenta al rispetto del contesto storiografico, la Canonero \u00e8 famosa per condurre lunghe ricerche per confezionare i suoi costumi. Per i costumi premiati all'Oscar di Gran Budapest Hotel, invece, si \u00e8 ispirata ai quadri di Klimt. Altra tendenza tipica della costumista italiana \u00e8 quella di mischiare dettagli di diverse epoche storiche. Esempio iconico \u00e8 quello delle sneakers acutamente posizionate sul set settecentesco di Marie Antoinette di Sofia Coppola, chiaro segno della volont\u00e0 del film di attualizzare il personaggio della regina."}
{"id": "873609", "revid": "49022", "url": "https://it.wikipedia.org/wiki?curid=873609", "title": "Federazione nazionale stampa italiana", "text": ""}
{"id": "873612", "revid": "54845974", "url": "https://it.wikipedia.org/wiki?curid=873612", "title": "Giardino di Scotto", "text": ""}
{"id": "873613", "revid": "767487", "url": "https://it.wikipedia.org/wiki?curid=873613", "title": "Life Begins at the Hop", "text": "Life Begins at the Hop \u00e8 il quinto singolo del gruppo pop inglese XTC, pubblicato nel 1979.\nIl disco.\nEntrambi i brani \"Life Begins at the Hop\" sono registrati al Town House di Londra, e sono prodotti da Steve Lillywhite, con Hugh Padgham come tecnico del suono e George Chambers come operatore ai nastri. Le prime 30.000 copie del singolo sono stampate su vinile trasparente. L'edizione australiana segnala la durata del lato A in 3 minuti e 23 secondi, ma in realt\u00e0 dura 3 minuti e 46 come tutte le altre edizioni. Il retro dell'inserto dell'edizione giapponese fa riferimento al tour del gruppo e all'imminente uscita dell'album ancora con il suo titolo provvisorio di Third Story. Esiste una versione solo per DJ, con l'ultima frase di ogni strofa rimossa, della durata di 3 minuti e 23 secondi.\n\"Life Begins at the Hop\" \u00e8 il primo singolo in cui figura sul lato A un brano di Colin Moulding, ed \u00e8 il primo disco degli XTC in cui figura Dave Gregory.\nIl brano \"Homo Safari\" \u00e8 il primo di una serie di sei brani a comporre la cosiddetta Homo Safari Series.\nTracce 7\".\nLato A\nLato B"}
{"id": "873615", "revid": "56620", "url": "https://it.wikipedia.org/wiki?curid=873615", "title": "Oscar per la migliore scenografia", "text": ""}
{"id": "873616", "revid": "834", "url": "https://it.wikipedia.org/wiki?curid=873616", "title": "Tfs", "text": ""}
{"id": "873631", "revid": "4175", "url": "https://it.wikipedia.org/wiki?curid=873631", "title": "Trollh\u00e4ttan", "text": "Trollh\u00e4ttan \u00e8 una citt\u00e0 della Svezia occidentale nella Contea di V\u00e4stra G\u00f6taland.\nFu progressivamente edificata dal 1967 al 1974, quando fu decisa la fusione con le altre municipalit\u00e0 confinanti.\nVi si trovava il quartier generale della casa automobilistica Saab.\nNella citt\u00e0 fu ambientato il film \"Fucking \u00c5m\u00e5l\", bench\u00e9 la cittadina di \u00c5m\u00e5l sia poco distante sempre nella stessa contea."}
{"id": "873636", "revid": "671029", "url": "https://it.wikipedia.org/wiki?curid=873636", "title": "Titolo di citt\u00e0 in Austria", "text": "Per citt\u00e0 dell'Austria si intendono 198 comuni austriaci con tale status (\"Stadtrecht\"), tra cui vi sono 16 citt\u00e0 statutarie (\"Statutarstadt\"). Di questi, solamente 6 centri raggiungono i 100.000 abitanti, inclusa l'unica metropoli del paese, Vienna, la quale conta quasi 2 milioni di abitanti.\nStoria.\nAntichit\u00e0.\nL'Austria \u00e8 stata fino dalle sue origini che si perdono nell'antichit\u00e0, una regione dell'Europa poco abitata, e fu pi\u00f9 volte scenario di conquiste e battaglie che molte volte provocavano migrazioni verso la Germania settentrionale.\nI primi centri abitati della regione risalgono all'antichit\u00e0, che si svilupparono sotto forma di villaggi durante il Regnum Noricum dal V secolo alla conquista romana.\nAllora i piccoli centri abitati vivevano di caccia e allevamento, e si trovavano lungo il Danubio e le grandi arterie fluviali dell'Inn.\nDurante il periodo di occupazione romana, i villaggi rebbero sotto forma di caserme militari, o bastioni di confine.\nLe principali citt\u00e0 dell'Austria in quel periodo erano Juvavum (Salisburgo), Vindobona (Vienna) e Carnuntum, che funsero da fortezze di confine contro le invasioni barbariche dal IV secolo in avanti.\nMedioevo.\nSotto Carlo Magno le citt\u00e0 dell'odierna Austria furono unite nella Marca Orientale.\nLe citt\u00e0 austriache conobbero un grande sviluppo culturale e commerciale sotto i principi tedeschi dal X secolo, durante il quale si trovarono al centro delle pi\u00f9 importanti vie commerciali dirette verso Bisanzio ed oriente.\nNell'XI secolo la citt\u00e0 principale della regione era Vienna, che sotto la dinastia bavarese dei Babenberg conobbe un periodo di grande splendore; durante il regno di questa famiglia sulla marca, la citt\u00e0 divenne capitale del Ducato d'Austria.\nNello stesso tempo conobbero un periodo di prosperit\u00e0 anche le citt\u00e0 di Krems, Melk, Linz, e Salisburgo (gi\u00e0 nel medioevo sede arcivescovile).\nDagli Asburgo ai giorni nostri.\nLe citt\u00e0 dell'Austria, soprattutto Vienna, conobbero il periodo di massimo splendore sotto la dinastia degli Asburgo, che avevano fatto dell'Austria e dei suoi centri abitati il cuore del loro impero; sotto questa potente famiglia in tutte le citt\u00e0 austriache si conobbe un enorme sviluppo culturale, artistico e economico.\nVienna, come Salisburgo e Innsbruck, divenne una delle citt\u00e0 pi\u00f9 importanti di tutta Europa, e nel XVIII secolo era la citt\u00e0 tedesca pi\u00f9 popolosa, dove fior\u00ec la musica, l'arte, la letteratura.\nRase al suolo durante la seconda guerra mondiale, quasi tutte le citt\u00e0 austriache sono state ristrutturate, o addirittura ricostruite nel secondo dopoguerra.\nOggi le citt\u00e0 austriache sono famose per la loro rinomata cultura, e la raffinatezza mitteleuropea che ne ha forgiato l'identit\u00e0 e lo sviluppo.\nLa citt\u00e0 pi\u00f9 importante \u00e8 Vienna che conta circa un milione e mezzo di abitanti.\nLe citt\u00e0.\nI comuni austriaci con lo status di citt\u00e0 sono 198. Qui viene riportato un elenco di citt\u00e0 comprendente i centri con almeno 25.000 abitanti, le citt\u00e0 statutarie ed i capoluoghi dei \"L\u00e4nder\":"}
{"id": "873652", "revid": "188323", "url": "https://it.wikipedia.org/wiki?curid=873652", "title": "Guida con fili", "text": ""}
{"id": "873661", "revid": "765341", "url": "https://it.wikipedia.org/wiki?curid=873661", "title": "Pressbrokat", "text": "Il pressbrokat \u00e8 una tecnica di decorazione pittorica utilizzata nella realizzazione dei dipinti su tavola e delle sculture lignee policrome tra il XV ed il XVI secolo.\nTale decorazione era realizzata ad imitazione tessuto broccato o damasco, entrambi tessuti operati, utilizzati in quel periodo come ricca tappezzeria per le spoglie pareti delle abitazioni o per vestiti e mantelli dei personaggi pi\u00f9 facoltosi del tempo.\nLa tecnica arriva a noi grazie alle opere lasciate dagli artisti e artigiani di area germanica, e si ritrova anche in tutte quelle aree influenzate da quella cultura, portata da alcuni artisti di chiara fama del tempo.\nLe fonti storiche al quale si fanno riferimento portano al pi\u00f9 antico testo che descrive il processo per la creazione del pressbrokat che \u00e8 il \"Tagernseer Manuskript\" conservato alla Bayerischen Staatsbibliothek di Monaco di Baviera tuttavia non \u00e8 da escludere che altre fonti precedenti siano all'origine del procedimento, in quanto piccole appliques ottenute con la medesima procedura per realizzare motivi zoomorfi ad imitazione di tessuti pregiati \u00e8 stata riscontrata in sculture e pannelli decorati su legno di epoca romanica. \nBisogna infatti notare che la maggior parte dei manoscritti che descrivono la preparazione di colori o delle tecniche esecutive della pittura su tutti i tipi di supporti, raccolgano una serie di procedure e ricette che provengono dal territorio di competenza del relatore (generalmente monaci abili nell'arte della miniatura) frutto dell'esperienza e della tradizione orale, anche di secoli precedenti (Ms di Lucca, Ms. Monte Athos, De arte Illuminandi, Ms. di Strasburgo, Ms. di Venezia, ecc.). \nTecnica.\nIl pressbrokat veniva generalmente realizzato preparando opportunamente il supporto su cui si sarebbe applicato.\nA parte si preparavano una serie di tavolette quadrate o rettangolari di legno (meglio se di pero o di altro legno dalle fibre compatte) o di metallo di medie dimensioni. \nSu un foglio di carta, veniva opportunamente riprodotto fedelmente in scala, il disegno del tessuto prendendo a modello quelli dei tessitori di stoffe che si voleva ricreare, in quel periodo infatti le manifatture Italiane di Milano, Lucca, Genova e Venezia e delle Fiandre a Bruges avevano raggiunto il culmine della perfezione tecnica nella tessitura delle stoffe sericee e della capacit\u00e0 artistica, della combinazione dei colori e di materiali preziosi.\nIl processo di trasporto del disegno sul supporto avveniva sporcando nel verso il foglio con polvere di nerofumo o terra rossa, e ricalcando il disegno con una punta metallica (si ottiene un primordiale effetto carta copiativa).\nIl disegno a questo punto veniva intagliato con sottili sgorbie (nel caso del supporto ligneo) o inciso a bulino (se si era scelto il metallo), tuttavia sono stati sperimentati bulini di differente sezione anche sul legno.\nLa differenza tra le due metodologie lo si pu\u00f2 riconoscere ad esempio analizzando quante righe sono comprese prendendo in esame un centimetro di pressbrokat; se il numero di righe rilevate sono pi\u00f9 di 8-9 generalmente si suppone che il modello provenga da uno stampo metallico. \nA questo punto veniva applicata la lamina d'argento o di stagno sulla tavoletta o sulla matrice metallica che era stata preparata con acqua saponata, per favorire il distacco del modello.\nPer far risaltare maggiormente il disegno, la lamina sovrapposta veniva ribattuta con un martello sovrapponendo al metallo un panno. \nEra quindi il momento della stesura dell'impasto di base.\nLa lamina cos\u00ec preparata veniva ricoperta da un impasto che variava secondo delle dimensioni del disegno da ricreare e dal tipo di opera che era necessario rivestire (pi\u00f9 plastico per le superfici mosse delle sculture lignee, pi\u00f9 rigido per gli sfondi delle tavole).\nSono stati riscontrate sia su dipinti che sui pannelli dei fl\u00fcgelaltar (altari a portelle) di area germanica che sud-tirolese miscele con percentuali diverse di cere e resine naturali caricate con carbonato di calcio e colorate con pigmenti, o impasti di gesso e colla animale colorate anch'esse. \nCon un ferro caldo scaldavano in superficie l'impasto ceroso riempiendo cos\u00ec tutti gli interstizi del disegno, lisciandola perfettamente.\nUna volta raffreddato la superficie o nel caso di uno strato preparatorio quando era asciugato, staccavano il soggetto impresso dalla tavoletta di appoggio e la incollavano sulla tavola o la sagomavano sulla scultura, ricostruendo pian piano il disegno del tessuto assemblando le diverse parti del tessuto precedentemente stampate.\nPer ricreare lo sfondo brillante di alcune stoffe, magari realizzate anche con filo dorato, lo sfondo argentato o con la lamina di stagno veniva ricoperta da una mecca, che ricreava con le dovute trasparenze l'effetto della preziosa e pi\u00f9 costosa lamina aurea.\nI ricettari medievali sono pieni di ricette per falsificare l'effetto che forniscono le preziose lamine metalliche (come per l'italiano argento meccato o nel tedesco Zwischgold) o costosissimi pigmenti che nei contratti degli esecutori erano centellinati e valutati per singola campitura di applicazione. \nA questo punto passavano una miscela di lacche o di resine generalmente rosse, blu e verdi lasciando che le zone impresse si riempissero del fluido colorato.\nUna volta asciutto l'effetto che si otteneva era simile a quello dei tessuti pi\u00f9 preziosi che arrivavano dalle pi\u00f9 famose botteghe di tessuti del tempo, dando l'impressione che i tendaggi sullo sfondo delle tavole, gli sfarzosi vestiti e le ricche armature dei San Giorgio di turno fornissero la stessa luminosit\u00e0 dei tessuti o delle armature ritratte.\nNelle botteghe altoatesine che operavano tra la fine del Quattrocento e la prima met\u00e0 del Cinquecento era possibile notare differenti disegni e preparazioni anche nello stesso altare a portelle e nelle sculture lignee intagliate che ne componevano l'insieme: si veda l'altare di Remanzacco da cui parte lo studio e l'approfondimento in ambito italiano di questa tecnica esecutiva, quello di Fiera di Primiero attribuito a Narciso da Bolzano, quello della chiesa gotica della parrocchiale di Gries del pi\u00f9 conosciuto Michael Pacher, sino al recentemente riscoperto fl\u00fcgelaltar della chiesa di San Vittore, conservato a Palazzo Scopoli di Tonadico eseguito nella Bottega di Ruprecht Potsch recentemente studiato dagli incaricati della soprintendenza ai beni storico artistici di Trento, da cui si presume che le maestranze delle diverse botteghe si prestassero gli stampi per la realizzazione del disegno, anche tra di loro."}
{"id": "873663", "revid": "1573940", "url": "https://it.wikipedia.org/wiki?curid=873663", "title": "Villa la Cava", "text": "Villa la Cava si trova in localit\u00e0 La Cava presso Pontedera, in provincia di Pisa.\nStoria e descrizione.\nLa villa, appartenuta nella met\u00e0 del XVI secolo alla famiglia Riccardi, acquisisce l'aspetto attuale verso la met\u00e0 del XVIII secolo, quando diventa di propriet\u00e0 della famiglia Toscanelli. Proprio a questo periodo risale la sistemazione del parco che circonda la villa, ad opera di Giuseppe Toscanelli e Nello Toscanelli, appassionati collezionisti botanici, che trasformarono il confinante bosco di querce. \nIl parco vanta oggi un vasto repertorio di conifere, con varie qualit\u00e0 di abeti, aceri di monte, cedri dell'Atlante, cipressi americani e comuni, faggi rossi, noci americani, lecci, farnie, sequoie, cipressi dell'Arizona e tigli. \nNella progettazione del parco fu rispettata la morfologia del terreno, conservando il bosco quale fondale scenografico della villa. Uno scosceso prato erboso di fronte all'edificio regala un'immagine prospettica congeniale all'epoca romantica e, per questo, pi\u00f9 volte rappresentata in dipinti ottocenteschi. La fitta rete di percorsi che attraversa il parco crea una serie di interessanti vedute, alternando radure erbose a cupe macchie di vegetazione arborea dove si incontrano piccoli manufatti rustici. Gli aspetti botanici e pittoreschi del parco furono apprezzati da Giovanni Targioni Tozzetti, capostipite di una famiglia di naturalisti la cui opera fu legata allo sviluppo scientifico ed economico della Toscana, che li celebr\u00f2 nel suo \"Relazioni d'alcuni viaggi\". "}
{"id": "873666", "revid": "36426", "url": "https://it.wikipedia.org/wiki?curid=873666", "title": "Cedri dell'Atlante", "text": ""}
{"id": "873667", "revid": "92920", "url": "https://it.wikipedia.org/wiki?curid=873667", "title": "Monarchia britannica", "text": ""}
{"id": "873668", "revid": "36426", "url": "https://it.wikipedia.org/wiki?curid=873668", "title": "Farnie", "text": ""}
{"id": "873669", "revid": "287204", "url": "https://it.wikipedia.org/wiki?curid=873669", "title": "Gianni Bismark Guigou Martinez", "text": ""}
{"id": "873671", "revid": "599013", "url": "https://it.wikipedia.org/wiki?curid=873671", "title": "Gianni Guigou", "text": "Possiede la cittadinanza italiana.\nCarriera.\nClub.\nHa iniziato la sua carriera nel Nacional, dove ha giocato dal 1995 al 2000, vincendo anche il Campionato Uruguaiano del 1998 e 2000. Nell'estate 2000, fu acquistato dalla Roma in cambio di sei miliardi di lire. Esord\u00ec con i \"giallorossi\" nel primo turno della Coppa UEFA 2000-2001, sul campo del Gorica. Debutt\u00f2 in Serie A alla prima giornata, in data 1\u00ba ottobre, quando subentr\u00f2 a Marco Delvecchio nei minuti finali del successo casalingo per due a zero sul Bologna.\nIl 23 novembre, realizz\u00f2 la prima marcatura per la squadra capitolina: suo fu infatti il gol che valse la vittoria di misura per uno a zero sull'Amburgo nella Coppa UEFA, grazie ad un sinistro dal limite dell'area di rigore che super\u00f2 il colpevole portiere avversario Hans-J\u00f6rg Butt. Si ripet\u00e9 anche negli ottavi di finale della competizione, precisamente il 22 febbraio 2001, quando la sua realizzazione permise alla Roma di vincere ad Anfield contro il Liverpool: la rete arriv\u00f2 con un tiro dalla distanza, ma non bast\u00f2 a regalare la qualificazione alla sua squadra.\nIn campionato fu impiegato in quindici incontri e alla fine della stagione si aggiudic\u00f2 lo scudetto assieme al suo club. Il 19 agosto, \u00e8 subentrato a Diego Fuser nel successo per tre a zero nella Supercoppa italiana contro la Fiorentina, vincendo il suo secondo trofeo italiano. Questa seconda stagione fu per\u00f2 pi\u00f9 avara in termini di presenze, con soltanto quattordici apparizioni in Serie A. Il 13 aprile 2003 and\u00f2 a segno nella vittoria all'Olimpico per due a uno sul : questo fu l'unico gol in campionato con la maglia della Roma della sua carriera.\nAl termine della stagione, pass\u00f2 in prestito al , militante nella massima divisione. Con i toscani debutt\u00f2 in campionato il 31 agosto, nel pareggio per due a due allo stadio Renato Curi contro il . Fu lui a siglare la rete del momentaneo uno a uno contro la Lazio, il 4 aprile 2004 (il Siena fu poi sconfitto per cinque a due). La stagione fu buona e la squadra raggiunse la salvezza. Il 30 giugno scad\u00e9 il suo contratto con la Roma e Guigou si ritrov\u00f2 svincolato: fu la Fiorentina ad acquistarlo a parametro zero, su intuizione del suo dirigente Fabrizio Lucchesi.\nL'acquisto non fu per\u00f2 felice. L'uruguaiano collezion\u00f2 infatti soltanto poco pi\u00f9 di dieci presenze in due stagioni con i \"viola\" e un'unica realizzazione in Coppa Italia. Il giocatore, dal contratto pesante per le casse della Fiorentina, fu ceduto cos\u00ec al nel mercato di riparazione del 2006, con la formula del prestito. Guigou scelse la maglia numero sette ed esord\u00ec con i trevigiani il 15 gennaio, nel pareggio per due a due sul campo dell'Udinese. Nonostante l'arrivo del centrocampista, per\u00f2, il Treviso non raggiunse la salvezza: i veneti furono cos\u00ec retrocessi in Serie B, ma Guigou rimase in rosa, poich\u00e9 entr\u00f2 nello scambio che port\u00f2 a Firenze Massimo Gobbi e Reginaldo.\nCollezion\u00f2 sessantanove apparizioni nella serie cadetta nelle successive tre stagioni, con due reti: nel marzo 2008 fu operato in artroscopia dal professor Marc Martens e questo intervento gli fece saltare parte del campionato. Nell'estate 2009, lasci\u00f2 il Treviso e l'Italia per tornare nel paese natio, con la maglia del club che lo lanci\u00f2: il Nacional, con il quale sigl\u00f2 un contratto biennale.. Dopo una stagione (nella quale ha marcato 14 presenze ed una rete) ha rescisso il contratto con la formazione uruguaiana ed \u00e8 rimasto svincolato.\nNazionale.\nTra il 1999 e il 2004 gioc\u00f2 quarantuno partite per l', senza mai andare in rete. Fece parte della spedizione che partecip\u00f2 alla Copa Am\u00e9rica 1999: ai quarti di finale della competizione, nell'incontro con il , la partita si concluse con il punteggio di uno a uno e furono necessari i calci di rigore per stabilire un vincitore. Guigou calci\u00f2 e realizz\u00f2 il secondo per la sua squadra e contribu\u00ec al passaggio del turno della \"Celeste\". In semifinale si ripet\u00e9, poich\u00e9 servirono i calci di rigore anche per stabilire un vincitore tra Uruguay e : anche qui Guigou sigl\u00f2 il secondo rigore e l'Uruguay approd\u00f2 alla finale contro il . I \"verdeoro\" si imposero per\u00f2 per tre a zero, con Guigou che subentr\u00f2 a Federico Bergara nei minuti finali dell'incontro, rimediando anche un'ammonizione.\nTre anni dopo, fu tra i convocati del commissario tecnico V\u00edctor P\u00faa per il . Part\u00ec da titolare alla prima gara, contro la , conclusasi con una sconfitta per due a uno. Al secondo match, contro la , non fu schierato titolare dall'allenatore, ma subentr\u00f2 in luogo di Dar\u00edo Rodr\u00edguez a poco meno di venti minuti dalla fine: l'Uruguay non and\u00f2 oltre lo zero a zero con i transalpini. Nella terza ed ultima gara del girone non fu impiegato, perci\u00f2 le sue presenze al mondiale si fermarono a due, poich\u00e9 l'Uruguay fu eliminato. Nel 2004 gioc\u00f2 l'ultima gara per la \"Celeste\"."}
{"id": "873674", "revid": "1718925", "url": "https://it.wikipedia.org/wiki?curid=873674", "title": "Cartilagine articolare", "text": " \nLa cartilagine articolare riveste le superfici articolari. In genere si tratta di cartilagine ialina, lucida e levigata per permettere lo scorrimento tra le due superfici. Viene anche detta \"lamina splendente\".\nAnatomia.\nHa uno spessore che va da 0,2 a 6 mm ed \u00e8 pi\u00f9 spessa in periferia. Facilita una reciproca e pi\u00f9 morbida concordanza dei capi articolari e riduce l'usura degli stessi nelle sollecitazioni fisiologiche e nei microtraumi.\nInizialmente la cartilagine articolare \u00e8 una porzione della cartilagine epifisaria che rimane dopo che questa \u00e8 andata incontro ad ossificazione, nel tempo poi viene rimodellata e assume una struttura caratteristica ben riconoscibile in un preparato istologico. Questa struttura si forma in base alle sollecitazioni meccaniche cui il capo articolare \u00e8 sottoposto, al fine di ripartire al meglio i carichi.\nSi riconoscono tre fasce in cui le fibre si dispongono in modo diverso:\nLa parte profonda della matrice cartilaginea, quella a contatto con l'osso, \u00e8 mineralizzata, questa \u00e8 quindi impermeabile e forma una barriera insormontabile ai metaboliti tra cartilagine e osso subcondrale; da ci\u00f2 deriva che la cartilagine articolare dipende per il suo trofismo, non dall'osso subcondrale, ma, in minima parte, dai vasi periostali, e soprattutto dal liquido sinoviale, che riempie la cavit\u00e0 articolare, dove la cartilagine prende i suoi metaboliti e dove riversa i cataboliti. Ne deriva che una variazione metabolica del liquido sinoviale causa enormi danni all'articolazione.\nPatologie.\nDiversamente da derma e ossa, la cartilagine \u00e8 un tipo di tessuto che non si rigenera a seguito di rottura, ad esempio nel caso di frattura degli arti. In presenza di dolore, infiammazione, edema, danni alla cartilagine senza una completa rottura, possono essere praticate con particolari siringhe infiltrazioni locali di acido ialuronico, il principale costituente del liquido sinoviale. L'infiltrazione non pu\u00f2 essere eseguita se nella zona da trattare sono presenti infezioni nell'articolazione, malattie della pelle, coaguli di sangue. Talora, l'infiltrazione \u00e8 preceduta da un \nintervento chirurgico in anestesia locale per disinfettare e ripulire la parte. Con un'altra metodica, \u00e8 possibile che l'infiltrazione di acido ialuronico sia associata ad una miscela di ossigeno e azoto: l'ossigeno-ozono \u00e8 un antinfiammatorio che opera direttamente sulle prostaglandine (sostanze che veicolano l'infiammazione), un antidolorifico (inibisce il rilascio dei prodotti di degradazione), un antisettico, un germicida, e possiede un effetto antiossidante. \u00c8 considerato inoltre un potente battericida che abbatte i rischi di infezione e migliora l'ossigenazione tissutale. Infiltrazioni di acido ialuronico e ossigeno-ozono sono utili a chi soffre di malattie articolari.\nL'iniezione pu\u00f2 essere eseguita a mano libera, oppure con guida ecografica, che consente l'accuratezza nel posizionamento dell'ago e quindi una pi\u00f9 precisa esecuzione della procedura, con minore rischio di effetti collaterali nonch\u00e9 maggiore risultato.\nSebbene l'acido ialuronico sia acquistabile per automedicazione, il titolo di acido per le infiltrazioni \u00e8 molto pi\u00f9 alto e richiede che siano praticate da personale medico o infermieristico. L'errata iniezioni di acido nel muscolo anzich\u00e9 nella cartilagine, pu\u00f2 causarne la paralisi."}
{"id": "873681", "revid": "339392", "url": "https://it.wikipedia.org/wiki?curid=873681", "title": "Novantesimo minuto", "text": ""}
{"id": "873686", "revid": "39884", "url": "https://it.wikipedia.org/wiki?curid=873686", "title": "Villa Crastan", "text": " \nVilla Crastan si trova a Pontedera (PI), in via Stazione Vecchia 3.\nStoria e descrizione.\nFu progettata nel 1928, per conto di Manlio Crastan, dall'architetto A. Arrighi. L'edificio neorinascimentale \u00e8 caratterizzato sulla facciata principale da una scala a doppia rampa e da una loggia tripartita. L'ingresso alla propriet\u00e0 avviene attraverso un cancello in ferro battuto realizzato su disegno di Luigi Bellincioni.\nLo spazio pi\u00f9 interessante di tutto il complesso \u00e8 indubbiamente il parco che circonda la villa. Il giardino \u00e8 arricchito da elementi architettonici tra i quali si annovera la peschiera mistilinea con balaustra decorata e la grotticina.\nFino ad aprile 2014 la villa era la sede della Biblioteca comunale di Pontedera, adesso trasferita nella nuova Biblioteca intitolata a Giovanni Gronchi sul viale Piaggio. Villa Crastan, dopo un restauro, \u00e8 stata destinata ad attivit\u00e0 culturali."}
{"id": "873699", "revid": "287204", "url": "https://it.wikipedia.org/wiki?curid=873699", "title": "150 (disambigua)", "text": ""}
{"id": "873703", "revid": "287204", "url": "https://it.wikipedia.org/wiki?curid=873703", "title": "151 (disambigua)", "text": ""}
{"id": "873704", "revid": "1748167", "url": "https://it.wikipedia.org/wiki?curid=873704", "title": "Borbone", "text": "I Borbone (o, come plurale, i Borboni) sono una delle pi\u00f9 importanti e antiche case regnanti in Europa. Di origine francese, la famiglia \u00e8 un ramo cadetto dell'antichissima dinastia dei Capetingi, che in seguito all'estinzione degli altri rami eredit\u00f2 il trono di Francia nel 1589.\nDal XVI secolo i suoi esponenti hanno occupato, oltre a quello di Francia (1589-1792, 1814-1830 e 1830-1848) e di Navarra (1589-1791), anche i troni del Regno di Spagna (1700-1808, 1813-1868, 1874-1931, 1975-oggi), del Regno di Napoli (1734-1799, 1799-1806 e 1815-1816), del Regno di Sicilia (1700-1713, 1735-1816), del Regno di Sardegna (1700-1713 \"de iure\", 1700-1708 e 1718-1720 \"de facto\"), del Regno delle Due Sicilie (1816-1861), del Regno d'Etruria (1801-1807), del Ducato di Parma e Piacenza (1731-1735, 1748-1802 e 1847-1859), del Ducato di Lucca (1815-1847) e del Granducato del Lussemburgo (1964-oggi). Alla famiglia dei Borbone appartengono anche personaggi di grande rilevanza storica. Su tutti, vanno ricordati Luigi XIV di Francia, noto come il \"Re Sole\", Filippo V di Spagna, Carlo III di Spagna.\nAttualmente, i Borbone reggono i troni di Spagna e del Lussemburgo.\nStoria della dinastia in Francia.\nIl suo nome deriva dal feudo di Bourbon-l'Archambault che il capostipite della famiglia, Roberto di Clermont, sesto figlio di Luigi IX il Santo, incamer\u00f2, sposando nel 1279 Beatrice, figlia dell'ultima feudataria di quella regione, Agnese di Dampierre, e di suo marito Giovanni di Borgogna.Il figlio di Roberto, Luigi I di Borbone, ottenne da Carlo IV nel 1327 il titolo ducale. Il nome rimase alla famiglia anche dopo la confisca del Borbonese fatta da Francesco I di Francia in seguito al tradimento del conestabile Carlo III di Borbone-Montpensier.\nI rami in cui i Borbone si divisero nel Medioevo furono tre: il principale incominciato con Pietro I (1310-1356) si estinse quando la figlia di Pietro II di Borbone signore di Beaujeu, Susanna, ottenne da Luigi XII il diritto di succedere a tutti i beni dei genitori e spos\u00f2 il cugino Carlo appartenente al ramo cadetto di Borbone-Montpensier. La terza linea risale a un nipote di Roberto, Giovanni di La Marche, il quale in seguito al matrimonio con la sorella dell'ultimo conte di Vend\u00f4me, Bouchard VII, fond\u00f2 il ramo dei Borbone-Vend\u00f4me, che pervenne al trono di Francia con Enrico IV nel 1589, dando inizio alla dinastia reale dei Borbone di Francia.\nDal XVI secolo questa famiglia assurse a grande importanza e divenne una delle protagoniste della storia d'Europa: continu\u00f2 con successo la lotta contro gli Asburgo incominciata dai Valois, complet\u00f2 l'unificazione della Francia e fino al 1848 si identific\u00f2 quasi con la storia di questa.\nA questa famiglia appartennero alcuni sovrani di eccezionale importanza quali Enrico IV e Luigi XIV.\nLa famiglia sopravvive in Francia col ramo degli Orl\u00e9ans, sorto con Filippo (1640-1701), secondogenito di Luigi XIII. I Borbone d'Orl\u00e9ans, dopo aver tenuto la reggenza di Francia (1715-1723) durante la minorit\u00e0 di Luigi XV, salirono al trono nel 1830 con Luigi Filippo, esponente delle tendenze liberali del tempo contro quelle reazionarie del ramo primigenio.\nCon la morte di Enrico, conte di Chambord, ultimo rappresentante del ramo primigenio nel 1883, il ramo degli Orl\u00e9ans \u00e8 rimasto pretendente al trono di Francia.\nLinee collaterali minori dei Borbone furono quella dei Cond\u00e9, derivata da Luigi I di Borbone-Cond\u00e9, zio di Enrico IV, e quella dei Borbone-Conti, derivazione della precedente. Esponenti di entrambi i rami furono attivi sostenitori dell'opposizione nobiliare al tempo della Fronda. I pi\u00f9 noti principi furono Luigi II di Borbone-Cond\u00e9, detto il Gran Cond\u00e9, e Luigi Enrico che fu primo ministro di Luigi XV. Il ramo dei Cond\u00e9 si estinse nel 1830 e quello dei Conti nel 1814. Altro ramo tuttora esistente, ma considerato illegittimo, \u00e8 quello dei Borbone-Busset derivante da Luigi, vescovo di Liegi, morto nel 1482.\nUn ramo breve ma famoso fu quello dei duchi di Vend\u00f4me-Mercoeur, incominciato da un figlio illegittimo di Enrico IV e di Gabrielle d'Estr\u00e9es.\nRami collaterali.\nBorbone di Francia.\nPrima dell'insediamento in Francia dei Borbone, la famiglia reale era quella dei Valois, che durante le guerre di religione aveva perso molti territori, come la regione del Midi-Pyr\u00e9n\u00e9es. Questi fatti avevano tolto ai Valois molto consenso nell'opinione pubblica.\nLa dinastia borbonica s'insedi\u00f2 in Francia con Enrico IV, nel 1589, dopo la guerra dei tre Enrichi. Enrico di Borbone era il sovrano del piccolo regno della Navarra; discendente per linea maschile da Luigi IX di Francia, Enrico III, re di Francia, lo nomin\u00f2 suo erede, a discapito di Enrico di Guisa.\nEnrico di Borbone, di fede ugonotta, per farsi accettare dai francesi dovette dichiararsi cattolico. In quell'occasione pronunci\u00f2 la famosa frase \u00abParigi val bene una messa\u00bb, per indicare la sua scarsa convinzione. Nel 1598, il re eman\u00f2 il famoso editto di Nantes, che proclamava la libert\u00e0 religiosa in Francia.\nPoco dopo divise l'ex regno in due parti, la parte meridionale and\u00f2 alla Spagna, mentre quella settentrionale and\u00f2 alla Francia: questo era il prezzo per la pace e la riconquista del sud della Francia.\nMor\u00ec per mano di un fanatico religioso nel 1610, dopo 21 anni di regno. Gli successe il figlio, ancora bambino, Luigi XIII.\nLa dinastia dei Borbone manterr\u00e0 il potere fino alla Rivoluzione francese e alla decapitazione di Luigi XVI (gennaio 1793), anche se dopo Napoleone ci furono altri due monarchi appartenenti a questa dinastia: Luigi XVIII e Carlo X.\nIl pi\u00f9 grande esponente di questa dinastia fu Luigi XIV, \"il Re Sole\", che regn\u00f2 dal 1643 al 1715 e che fu artefice di una complessa politica militare, che accrebbe la potenza della Francia all'interno dell'Europa. Infatti la Francia, durante il suo regno, conquist\u00f2 molti territori al Sacro Romano Impero, che perse nel 1697, con la pace di Rijswick fatta eccezione per la citt\u00e0 di Strasburgo, prima citt\u00e0 da lui conquistata. Miglior sorte ebbe la politica coloniale: oltre a potenziare le compagnie mercantili francesi, s'impadron\u00ec del Senegal. Con la guerra di successione spagnola (1701-1714), i Borbone si insedieranno anche sul trono di Spagna con Filippo V, nipote di Luigi XIV.\nBorbone di Spagna.\nAltri rami della famiglia Borbone si stabilirono a partire dal XVIII secolo su troni stranieri.\nIl primo fu quello dei Borbone di Spagna. Capostipite Filippo V, nipote di Luigi XIV, il quale, nominato erede nel testamento di Carlo II, fu proclamato re di Spagna il 2 ottobre 1700; egli tuttavia fu riconosciuto dalle monarchie europee solo con i trattati di Utrecht e di Rastatt, che ponevano fine alla cosiddetta guerra di successione spagnola (1701-1714).\nI sovrani di questa famiglia, il cui unico esponente ricco di personalit\u00e0 fu Carlo III (1759-1788), gi\u00e0 sovrano fino al 1759 di Napoli e di Sicilia con il nome di Carlo di Borbone), attraversarono periodi burrascosi; due volte furono detronizzati (1808 e 1868), dovettero affrontare guerre civili (guerre carliste) e abbandonare la Spagna nel 1931 pur senza rinunziare ai propri diritti. Infatti i Borbone sono tornati sul trono con Juan Carlos I, figlio del pretendente Giovanni, che, designato dal 1969 come successore del generale Francisco Franco, \u00e8 diventato re di Spagna nel 1975.\nJuan Carlos ha abdicato nel giugno 2014, dopo 39 anni di regno, in favore del figlio Felipe, che \u00e8 divenuto nuovo re di Spagna col nome di Filippo VI.\nBorbone - Due Sicilie.\nIl principale ramo italiano fu quello dei \"Borbone della Real Casa delle Due Sicilie\", fondato nel 1734 dal figlio di Filippo V di Spagna e di Elisabetta Farnese, il gi\u00e0 citato Carlo di Borbone. Asceso quest'ultimo al trono di Spagna (1759) con il nome di Carlo III, dopo un governo a Napoli che pass\u00f2 alla storia per le sue riforme riparatrici di malanni secolari, gli succedette il figlio terzogenito Ferdinando IV di Napoli (III di Sicilia), che, torn\u00f2 in possesso dei due Regni in seguito al Trattato di Casalanza firmato presso Capua del 20 maggio 1815, li unific\u00f2 nel dicembre 1816 e assunse il nome di Ferdinando I delle Due Sicilie e regn\u00f2 lungamente fino al 1825, tranne che per due brevi interruzioni, sulla parte continentale del regno, nel 1799 (Repubblica Partenopea) e nel 1806-1815 (regni di Giuseppe Bonaparte e di Gioacchino Murat).\nA lui seguirono fino al 1860, anno in cui il Regno delle Due Sicilie fu annesso al Regno di Sardegna, Francesco I (1825-1830), Ferdinando II (1830-1859) e Francesco II (1859-60), ultimi sovrani che guidarono il regno meridionale d'Italia, prima dell'Unit\u00e0.\nLa dinastia:\nIl Regno di Spagna (sentenza del Consiglio di Stato del 1984) e altre casate europee (Parma, Portogallo, Orleans, Austria e altre case reali non pi\u00f9 regnanti in Europa) riconoscono come attuale Capo della Real Casa Borbone delle Due Sicilie S.A.R. il Principe Don Pietro di Borbone-Due Sicilie e la sua discendenza maschile col primogenito S.A.R. Don Jaime, Duca di Noto e non suo cugino Carlo, Duca di Castro e nipote di Ranieri Maria Gaetano di Borbone-Due Sicilie, bench\u00e9 pretendente al titolo di Capo della Real Casa in funzione della disputa dinastica sorta alla morte di Ferdinando Pio di Borbone-Due Sicilie.\nBorbone di Parma.\nUltimo ramo sorto fu quello dei Borbone di Parma, di cui fu capostipite il figlio cadetto di Filippo V, don Filippo (1720-1765), il cui nipote Ludovico I dovette scambiare il Ducato di Parma col Regno di Etruria per l'imposizione di Napoleone Bonaparte nel 1801.Spodestata anche da questo trono, la famiglia dei Borbone-Parma al Congresso di Vienna ottenne il Ducato di Lucca, in attesa di potere riottenere, alla morte di Maria Luisa d'Asburgo-Lorena, quello di Parma. Ci\u00f2 si verific\u00f2 nel 1847 con Carlo II che, dopo un periodo di regno travagliato, abdic\u00f2 nel 1849. Il suo successore Carlo III fu ucciso nel 1854 e l'ultimo duca, il piccolo Roberto, fu rovesciato dalla rivoluzione del 1859 che port\u00f2 all'unificazione italiana.Il ramo prospera tuttora e, dal 1964, alcuni nipoti di Roberto sono Granduchi del Lussemburgo per il matrimonio avvenuto tra la granduchessa Carlotta del Lussemburgo e il principe Felice di Borbone-Parma.\nBorbone del Lussemburgo.\nI Borbone del Lussemburgo sono un ramo cadetto dei Borbone di Parma, e sono sorti come ramo nel 1964, allorch\u00e9 Giovanni di Borbone-Parma, figlio della granduchessa Carlotta, \u00e8 salito al potere nel Granducato del Lussemburgo. Giovanni ha mantenuto il potere come granduca fino al 2000, allorquando ha abdicato in favore del figlio Enrico, che \u00e8 attualmente il granduca regnante. Dal 1986, in seguito alle tensioni conseguenti al matrimonio non paritario dell'allora Granduca ereditario Enrico, questo ramo della famiglia ha rinunciato all'appartenenza ai Borbone, riconoscendosi nella dinastia degli Nassau-Weilburg ed assumendo il titolo di \"principi del Lussemburgo\" in vece di quelli legati al patrimonio dinastico dei Borbone-Parma.\nBorbone-Orl\u00e9ans.\nRamo della famiglia generatosi da Filippo I di Borbone-Orl\u00e9ans, figlio minore del re di Francia Luigi XIII, e quindi fratello del Re Sole Luigi XIV. I membri di questa famiglia furono sempre vicini alla famiglia reale, fino a costituirsi in una sorta di \"dinastia ombra\". Se Filippo II di Borbone-Orl\u00e9ans fu reggente durante la minore et\u00e0 di Luigi XV, all'epoca della Rivoluzione francese, l'allora duca di Orl\u00e9ans, Luigi Filippo, detto \"Filippo \u00c9galit\u00e9\", fu l'unico aristocratico di sangue reale a sostenere attivamente la rivoluzione, fino al punto di votare a favore dell'esecuzione del cugino Luigi XVI, attirando cos\u00ec su di s\u00e9 e sui suoi discendenti l'odio di una gran parte dei monarchici francesi. Egli stesso, tuttavia, venne condannato alla ghigliottina.\nNel 1830, a seguito della Rivoluzione di luglio che port\u00f2 alla nuova cacciata di Carlo X, la casa d'Orl\u00e9ans divenne regnante con il \"re borghese\" Luigi Filippo, figlio di Filippo \u00c9galit\u00e9: egli regn\u00f2 come monarca costituzionale, con il titolo di re \"dei Francesi\" e non pi\u00f9 \"di Francia\", ma fu costretto ad abdicare a seguito della Rivoluzione del 1848. Tuttora i suoi discendenti, fiorenti, sono i pretendenti al trono di Francia."}
{"id": "873707", "revid": "219110", "url": "https://it.wikipedia.org/wiki?curid=873707", "title": "Villa Le Molina", "text": "La Villa Le Molina si trova in localit\u00e0 Molina di Quosa presso San Giuliano Terme (PI).\nLa villa, edificata nella prima met\u00e0 del '600 dalla nobile famiglia Alliata pass\u00f2 nel 1840 ai principi Corsini poi ai Pozzo di Borgo.\nL'edificio composto da un corpo centrale, ornato da un loggiato a cinque arcate, con due ali laterali. Internamente \u00e8 arricchito da affreschi e arredi. La villa \u00e8 situata in un parco di circa 10 ettari, attraversato da sentieri che conducono a luoghi di sosta ornati da statue e altri elementi di arredo tra cui un edificio neogotico. L'acqua \u00e8 un elemento predominante all'interno del parco infatti oltre a una serie di fontane e scherzi d'acqua, sul retro della villa scorre un fiumiciattolo in cui si getta una cascatella."}
{"id": "873711", "revid": "287204", "url": "https://it.wikipedia.org/wiki?curid=873711", "title": "152 (disambigua)", "text": ""}
{"id": "873712", "revid": "287204", "url": "https://it.wikipedia.org/wiki?curid=873712", "title": "153 (disambigua)", "text": ""}
{"id": "873715", "revid": "287204", "url": "https://it.wikipedia.org/wiki?curid=873715", "title": "154 (disambigua)", "text": ""}
{"id": "873717", "revid": "287204", "url": "https://it.wikipedia.org/wiki?curid=873717", "title": "155 (disambigua)", "text": ""}
{"id": "873718", "revid": "287204", "url": "https://it.wikipedia.org/wiki?curid=873718", "title": "156 (disambigua)", "text": ""}
{"id": "873721", "revid": "287204", "url": "https://it.wikipedia.org/wiki?curid=873721", "title": "157 (disambigua)", "text": ""}
{"id": "873726", "revid": "287204", "url": "https://it.wikipedia.org/wiki?curid=873726", "title": "158 (disambigua)", "text": ""}
{"id": "873728", "revid": "287204", "url": "https://it.wikipedia.org/wiki?curid=873728", "title": "159 (disambigua)", "text": ""}
{"id": "873736", "revid": "287204", "url": "https://it.wikipedia.org/wiki?curid=873736", "title": "160 (disambigua)", "text": ""}
{"id": "873738", "revid": "287204", "url": "https://it.wikipedia.org/wiki?curid=873738", "title": "Villa Fehr", "text": " \nVilla Fehr si trova a Vicopisano (PI) in via del Pretorio 21.\nStoria e descrizione.\nLa villa si trova sulla sommit\u00e0 del colle di Vicopisano e dai primi dell'Ottocento \u00e8 di propriet\u00e0 della famiglia Fehr-Walser, di origini svizzere. Oltre alla Villa \u00e8 presente un grande parco (non visitabile) che nella sua estensione abbraccia quasi tutto il versante nord del colle ed \u00e8 delimitato a meridione dalla possente fortificazione brunelleschiana. \nUn tempo l'area su cui ora sorge la Villa, oltre alla Rocca del Brunelleschi ancora esistente, ospitava anche il Monastero di San Francesco che, dopo un'esistenza travagliata, fu sconsacrato e venduto a privati alla fine del'700, al tempo delle soppressioni delle Compagnie Religiose effettuate da Pietro Leopoldo. \nDalla fine del '700 l'area della Villa e tutte le emergenze monumentali circostanti sono entrate a far parte del patrimonio immobiliare di diverse famiglie, che ne hanno modificato l'aspetto. Sui resti della Chiesa del Convento \u00e8 stata costruita nel 1830 la Villa, su progetto dell'architetto Bellincioni, mentre le altre strutture conventuali sono state modificate e ridotte ad edifici rurali, recentemente oggetto di lavori di ristrutturazione ad opera della famiglia Fehr-Walser.\nIl complesso monumentale della Rocca del Brunelleschi \u00e8 stato oggetto di un intervento di restauro, condotto tra il 1995 ed il 1998, che ne ha consentito l'apertura al pubblico."}
{"id": "873740", "revid": "287204", "url": "https://it.wikipedia.org/wiki?curid=873740", "title": "161 (disambigua)", "text": ""}
{"id": "873741", "revid": "287204", "url": "https://it.wikipedia.org/wiki?curid=873741", "title": "162 (disambigua)", "text": ""}
{"id": "873742", "revid": "376939", "url": "https://it.wikipedia.org/wiki?curid=873742", "title": "Neoplasie", "text": ""}
{"id": "873747", "revid": "287204", "url": "https://it.wikipedia.org/wiki?curid=873747", "title": "163 (disambigua)", "text": ""}
{"id": "873751", "revid": "287204", "url": "https://it.wikipedia.org/wiki?curid=873751", "title": "Contea di Stewart (Georgia)", "text": "La contea di Stewart, in inglese Stewart County, \u00e8 una contea dello Stato della Georgia, negli Stati Uniti. La popolazione al censimento del 2000 era di 5.252 abitanti. Il capoluogo della contea \u00e8 Lumpkin.\nGeografia fisica.\nLo United States Census Bureau certifica che l'estensione della contea \u00e8 di 1.200 km\u00b2, di cui 1.188 km\u00b2 composti da terra e 12 km\u00b2 composti di acqua.\nStoria.\nLa contea di Stewart fu costituita il 23 dicembre 1830."}
{"id": "873753", "revid": "287204", "url": "https://it.wikipedia.org/wiki?curid=873753", "title": "164 (disambigua)", "text": ""}
{"id": "873754", "revid": "1924342", "url": "https://it.wikipedia.org/wiki?curid=873754", "title": "Everybody's Changing", "text": "Everybody's Changing \u00e8 un singolo del gruppo musicale britannico Keane, pubblicato il 12 maggio 2003 dalla Fierce Panda Records.\nIl singolo raggiunse la posizione 122 nella Official Singles Chart, ma quando venne ripubblicato il 3 maggio 2004 come il secondo estratto dal primo album in studio \"Hopes and Fears\", riusc\u00ec a raggiungere la quarta posizione nella classifica inglese.\nDescrizione.\nComposta nel 2001 dal pianista Tim Rice-Oxley poco dopo l'abbandono del chitarrista Dominic Scott, il brano \u00e8 stato registrato inizialmente in un appartamento privato per poi essere registrata nuovamente agli Helioscentric Studios di Rye (East Sussex), nel Regno Unito. Lo stile del brano viene descritto come piano rock, in quanto il pianoforte gioca un ruolo fondamentale per tutta la durata della canzone.\nVideo musicale.\nIl video musicale mostra il gruppo eseguire il brano su uno sfondo totalmente bianco e nel corso della canzone i vari membri si trasformano in varie persone, come un eschimese, un cestista, un medico o un militare. Una versione alternativa mostra scene dei Keane che eseguono il brano su uno sfondo di un tramonto con altre alternate a vari concerti tenuti durante l'Hopes and Fears Tour.\nTracce.\nTesti e musiche di Tim Rice-Oxley, Tom Chaplin e Richard Hughes, eccetto dove indicato."}
{"id": "873756", "revid": "287204", "url": "https://it.wikipedia.org/wiki?curid=873756", "title": "165 (disambigua)", "text": ""}
{"id": "873759", "revid": "287204", "url": "https://it.wikipedia.org/wiki?curid=873759", "title": "166 (disambigua)", "text": ""}
{"id": "873760", "revid": "287204", "url": "https://it.wikipedia.org/wiki?curid=873760", "title": "167 (disambigua)", "text": ""}
{"id": "873763", "revid": "6923", "url": "https://it.wikipedia.org/wiki?curid=873763", "title": "Tacco", "text": "Il tacco \u00e8 un elemento della calzatura posto sotto il calcagno. La sua funzione principale \u00e8 estetica, ovvero aumentare la statura e dare slancio al polpaccio. Si trova applicato a scarpe, stivali o sandali.\nVenne introdotto nel II secolo d.C. in Persia per dare maggiore stabilit\u00e0 ai cavalieri sulle staffe durante le battaglie. Successivamente, intorno al 1350 d.C., comparve in Turchia e in Ungheria. Attorno al 1605, la presenza dei tacchi nei primi listini prezzi testimonia la loro diffusione in Europa, dove la funzione era puramente estetica, con lo scopo di far apparire la persona pi\u00f9 alta: infatti era a forma di cuneo, posto tra la suola e il tallone. Mentre nell'epoca barocca trova la sua massima espressione per altezza e decorazioni, agli inizi del XIX secolo perde importanza a favore di scarpe di seta prive di tacco.\nI materiali con i quali si realizza il tacco sono: cartone, recuperi del cuoio, plastica e gomma con la funzione di isolante. Gli strati sono incollati uno sopra l'altro. Il cartone \u00e8 utilizzato perch\u00e9 si tratta di un materiale decisamente pi\u00f9 economico e pi\u00f9 leggero rispetto alla vera pelle. Se il tacco \u00e8 realizzato in cartone, solitamente viene posto un penultimo strato di pelle e l'ultimo di gomma. Sia con un tacco di vero cuoio, che di cartone, la gomma \u00e8 applicata all'ultimo strato, a contatto con il terreno, per proteggere la pelle e/o il cartone dall'umidit\u00e0 e dalla pioggia, assicurando una maggiore durata della scarpa.\nL'avvento della tecnologia ha caratterizzato anche la produzione dei tacchi, specie quelli da donna, che ormai si producono esclusivamente in plastica per poi essere rivestiti di pelle o cuoio, e talvolta anche verniciati. I materiali utilizzati sono il polistirolo (PS) nel caso di tacchi da rivestire e l'ABS nel caso di tacchi da verniciare.\nLa plastica viene fusa ed iniettata in stampi; questa innovazione ha portato alla possibilit\u00e0 di realizzare tacchi delle forme pi\u00f9 svariate, spesso impensabili con i vecchi metodi. I tacchi particolarmente alti e sottili contengono un'anima in acciaio del diametro di 5\u00a0mm che si inserisce nello stampo prima di iniettarvi il materiale plastico.\nPer proteggere il tacco dal contatto col pavimento si aggiunge il sottotacco, prodotto in poliuretano (PU), una plastica molto resistente all'abrasione.\nL'utilizzo abituale e prolungato di tacchi alti (indicativamente sopra i di altezza) pu\u00f2 determinare una iperlordosi, con retrazione ed accorciamento del tendine di Achille.\nUomo.\nNelle calzature maschili il tacco \u00e8 generalmente basso, alto solitamente 3\u00a0cm, con poche eccezioni. I tacchi simmetrici a ferro di cavallo sono i pi\u00f9 comuni, anche se ne esistono di asimmetrici, a trapezio a base larga (utilizzati principalmente per scarpe sportive) e a base stretta (per scarpe a punta). Pu\u00f2 essere rinforzato con una placchetta metallica per evitare l'usura o per produrre rumore nel caso di alcuni tipi di danza come il tip tap o lo step. Negli stivali da \"cowboy\", oltre ad una maggiore altezza il tacco ha una forma particolare, inclinata in avanti verso la punta, per evitare di infilare lo stivale eccessivamente nella staffa col rischio di rimanervi incastrato. Il tacco maschile pi\u00f9 famoso \u00e8 il tacco cubano, leggermente conico, molto pratico per la sua robustezza e comodit\u00e0. La sua altezza pu\u00f2 variare dai 4 ai 6\u00a0cm con rare eccezioni di 7\u00a0cm. Nel 2015, durante la settimana della moda maschile, Yves Saint Laurent propose una collezione di stivaletti neri a punta, chiamata \"French Boots\", con tacco quadrato e dall'altezza di 8,5\u00a0cm. \u00c8 comunque molto in voga (soprattutto tra gli uomini di bassa statura) l'utilizzo di scarpe con suole rialzate internamente, con altezze interne che vanno dai 5 agli 8\u00a0cm (per esempio: introducendo dentro ad uno stivaletto con un tacco di , una suola col rialzo alto 7\u00a0cm, si otterrebbe un'altezza di 10\u00a0cm, altezza pari ad un classico stiletto femminile).\nDonna.\nI tacchi delle calzature femminili presentano tutte le altezze, da pochi centimetri fino ai 12\u00a0cm e pi\u00f9, con finalit\u00e0 estetiche: per ottenere l'effetto ottico di allungamento della gamba, dare risalto alla caviglia e maggior eleganza al piede. Ovviamente maggiore \u00e8 l'altezza del tacco e minore \u00e8 la stabilit\u00e0 della calzatura e la sicurezza dell'incedere. Per aumentare ancora di pi\u00f9 l'altezza della calzatura, si ricorre all'utilizzo del \"plateau\". I tacchi femminili vengono generalmente divisi in \"tacchi a spillo\" (o stiletto) e \"piattaforme\"."}
{"id": "873766", "revid": "1251388", "url": "https://it.wikipedia.org/wiki?curid=873766", "title": "Sigtuna", "text": "Sigtuna \u00e8 una cittadina (\"t\u00e4tort\") della Svezia centrale, situata nella contea di Stoccolma, nel comune omonimo. Il letterato Gunnar Ekel\u00f6f ci mor\u00ec. A dispetto delle sue modeste proporzioni, gode del titolo di citt\u00e0. Nonostante al giorno d'oggi la sua importanza sia molto relativa, questo centro ha avuto un ruolo molto importante nella storia svedese. Essa infatti risulta essere una delle cittadine pi\u00f9 antiche di tutta la Svezia, essendo stata fondata nel 970.\nInfrastrutture e trasporti.\nQui si trova l'aeroporto di Stoccolma-Arlanda, il principale scalo della Svezia, dato che serve la citt\u00e0 di Stoccolma."}
{"id": "873770", "revid": "287204", "url": "https://it.wikipedia.org/wiki?curid=873770", "title": "168 (disambigua)", "text": ""}
{"id": "873771", "revid": "110157", "url": "https://it.wikipedia.org/wiki?curid=873771", "title": "Vallentuna (comune)", "text": "Vallentuna \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "873775", "revid": "287204", "url": "https://it.wikipedia.org/wiki?curid=873775", "title": "169 (disambigua)", "text": ""}
{"id": "873778", "revid": "287204", "url": "https://it.wikipedia.org/wiki?curid=873778", "title": "170 (disambigua)", "text": ""}
{"id": "873781", "revid": "287204", "url": "https://it.wikipedia.org/wiki?curid=873781", "title": "171 (disambigua)", "text": ""}
{"id": "873803", "revid": "701660", "url": "https://it.wikipedia.org/wiki?curid=873803", "title": "Terme Tettuccio", "text": "Lo stabilimento delle terme Tettuccio \u00e8 uno dei pi\u00f9 famosi stabilimenti termali di Montecatini Terme, situato in viale Verdi, 71.\nLe acque.\nVi confluiscono acque caratterizzate da varie propriet\u00e0 minerali e curative.\nLe sorgenti sono denominate: Rinfresco, Leopoldina, Regina e Tettuccio.\nStoria e descrizione.\nLo \"stabilimento Tettuccio\", conosciuto come \"Bagno nuovo\" fin dal XIV secolo, fu cos\u00ec nominato per la presenza di una tettoia che copriva la prima sorgente.\nL'edificio, realizzato su progetto dell'architetto Gaspero Maria Paoletti fra il 1779-1781, era caratterizzato da un portale in bugnato di grande effetto scenografico. Nel 1916 l'architetto fiorentino Ugo Giovannozzi present\u00f2 un progetto di ristrutturazione dell'intero complesso impostato sul concetto delle terme romane; sar\u00e0 portato a termine nel 1928. Lo stabilimento si trova immerso in un parco ricco di cedri del Libano, palme, sequoie, acacie, allori, glicini, pini, tigli e ornato da imponenti colonnati, tribune, esedre, fontane e grandi aiuole fiorite bordate di bosso. Il monumentale ingresso \u00e8 protetto da una grande cancellata e da un'ampia tettoia in ferro battuto e vetrate policrome, opera della \"manifattura Berti\" di Pistoia. Sulla sommit\u00e0 del prospetto principale sono collocate quattro grandi statue in marmo di Carrara, scolpite da Corrado Vigni, che rappresentano: la Sorgente; la Medicina; l'Igiene; la Salute. I fastosi elementi decorativi della facciata sono stati realizzati da Aristide Aloisi. Il fregio \u00e8 opera del gessista fiorentino Mario Ceccherini.\nL'elemento che caratterizza l'edificio \u00e8 una fonte in granito, a forma di conchiglia, sorretta da un gruppo bronzeo di figure marine (una grande piovra, due pesci, due coccodrilli, alcune rane), opera dello scultore fiorentino Sirio Tofanari, il cui nome risalta sul carapace di un grosso granchio. L'acqua termale che sgorga dalla fonte d\u00e0 il nome allo stabilimento, ed \u00e8 raccolta in una piscina con un parapetto ornato da cavallucci marini. Ai lati della fonte si erge un colonnato a semicerchio, che evidenzia sull'architrave l'iscrizione: .\nNel 1926, il pittore pescarese Basilio Cascella, per la \"galleria dei banchi di mescita\", disegna sette pannelli allegorici policromi di grandi dimensioni, realizzati in mattonelle di ceramica. Ciascun pannello riporta un architrave in marmo dove si legge il titolo delle diverse raffigurazioni; immagini e parole che esaltano gli effetti benefici dell'acqua nelle diverse et\u00e0 della vita: L'Infanzia; L'Adolescenza; La Bellezza; La Fonte; La Forza; La Maturit\u00e0; La Vecchiaia. \nAl centro dell'ultimo pannello, in basso, \u00e8 nitidamente riportato il nome dell'autore e l'anno di installazione dell'opera (1927), curiosamente preceduto da un rosso cornetto portafortuna.\nNel pannello dell'Adolescenza, sulla mattonella posta nel vertice in basso a sinistra, \u00e8 riprodotto lo stemma della \"Fabbrica Mattonelle Smaltate G.R. Percossi e C. Civita Castellana\".\nSul lato destro del piazzale interno \u00e8 collocata una tribuna circolare rialzata, adibita a sede dell'orchestra. La cupola \u00e8 caratterizzata dagli affreschi di Ezio Giovannozzi, che ritraggono i diversi gruppi di strumentisti, con le diciture: \"Archi e Pianoforte\" - \"Ottoni e Timpani\" - \"Oboe e Flavti\" - \"Organo ed Arpa\". I quattro gruppi sono inframezzati da pitture Trompe-l'\u0153il che raffigurano tenori, baritoni e soprano mentre cantano sporgendosi dai palchetti. \nL'architrave posto sopra le colonne della tribuna riporta un'iscrizione che recita: . \nAll'interno del complesso si trova una sala per convegni e manifestazioni ristrutturata nel 1989 da Paolo Portoghesi."}
{"id": "873805", "revid": "36426", "url": "https://it.wikipedia.org/wiki?curid=873805", "title": "Glicini", "text": ""}
{"id": "873808", "revid": "25550", "url": "https://it.wikipedia.org/wiki?curid=873808", "title": "R&amp;D", "text": ""}
{"id": "873813", "revid": "1924342", "url": "https://it.wikipedia.org/wiki?curid=873813", "title": "Bedshaped", "text": "Bedshaped \u00e8 un singolo del gruppo musicale britannico Keane, pubblicato il 16 agosto 2004 come terzo estratto dal primo album in studio \"Hopes and Fears\".\nDescrizione.\nComposta nel 2001 dal pianista Tim Rice-Oxley, una prima versione del brano apparve come b-side dell'edizione originaria del singolo \"Everybody's Changing\" commercializzata nel 2003 dalla Fierce Panda.\nVideo musicale.\nIl videoclip, diretto da Corin Hardy e basato sul suo cortometraggio d'animazione \"Butterfly\", mostra un uomo nudo e raggrinzito, visibilmente triste e solo, che si risveglia da uno scatolone posto in mezzo ad alcuni rifiuti e affoga i suoi dispiaceri nell'alcool. Successivamente, si dirige strisciando verso un bagno dove si nasconde e scrive alcune frasi tratte dal testo della canzone, come \"Don't laugh at me\" (Non ridere di me) o \"Don't look away\" (Non guardare lontano). Un gatto entra nel bagno trascinando con s\u00e9 un sacchetto contenente dei vestiti e lo consegna all'uomo, il quale li indossa e decide di avventurarsi fuori. Tuttavia, non appena esce, l'uomo vede alcune persone riunite in un ristorante che lo fissano e, in seguito alle sue allucinazioni, esse si trasformano in mostri e questo costringe l'uomo a rintanarsi nel bagno. Poco dopo, le pareti del bagno si spaccano e l'uomo si ritrova su uno sfondo bianco insieme alle versioni animate dei membri dei Keane intenti ad eseguire la canzone e, avendo apparentemente trovato conforto in questa scena insolita, sfuma nella luce insieme al gruppo.\nTracce.\nTesti e musiche di Tim Rice-Oxley, Tom Chaplin, Richard Hughes, eccetto dove indicato."}
{"id": "873814", "revid": "36426", "url": "https://it.wikipedia.org/wiki?curid=873814", "title": "Villa Forini Lippi", "text": "Villa Forini Lippi si trova a Montecatini Terme in via Provinciale Lucchese 39.\nStoria e descrizione.\nLa villa, risultato di una successiva aggregazione di fabbricati rurali, all'epoca del Granduca Pietro Leopoldo apparteneva a una nobile famiglia fiorentina, che la utilizzava come residenza estiva. \nLa facciata \u00e8 caratterizzata da una bella scala a doppia rampa in pietra serena sormontata da un'elegante loggetta con tre arcate sorrette da colonnine. L'edificio \u00e8 circondato da un parco di quasi due ettari nel quale si trovano ippocastani, lecci, cedri del Libano ed altre essenze secolari.\nNel corso della seconda guerra mondiale la villa fu sede di uno degli orfanotrofi dell'Opera della Divina Provvidenza Madonnina del Grappa di don Giulio Facibeni. \nAttualmente la villa \u00e8 sede della biblioteca comunale. \nLuogo di rifugio degli ebrei perseguitati durante l'Olocausto.\nDurante l'occupazione tedesca trovarono rifugio nell'orfanotrofio della Madonnina del Grappa almeno tre bambini ebrei (i fratelli Cesare e Vittorio Sacerdoti e un piccolo profugo dalla Grecia di nome Elio), i quali furono cos\u00ec salvati dalla deportazione. "}
{"id": "873816", "revid": "1347902", "url": "https://it.wikipedia.org/wiki?curid=873816", "title": "Reinhold Ewald", "text": "Nel 1983 si \u00e8 diplomato in fisica sperimentale presso l'Universit\u00e0 di Colonia dove, nel 1986, ha conseguito anche il PhD. \u00c8 sposato ed ha tre figli, pratica il calcio ed \u00e8 cintura nera di karate.\nNel 1990 \u00e8 stato selezionato nel gruppo di astronauti tedeschi ed ha seguito l'addestramento per prendere parte ad una missione con equipaggio verso la stazione spaziale russa Mir. \u00c8 stato la riserva di Flade nella missione Sojuz TM-14. Nel febbraio 1997 \u00e8 partito verso la Mir con la missione Sojuz TM-25. Ha trascorso in orbita 19 giorni, 16 ore e 34 minuti durante i quali ha eseguito esperimenti di biomedicina, di scienza dei materiali e dei test in funzione della ISS. \u00c8 rientrato sulla Terra con la Sojuz TM-24.\nNel 1999 \u00e8 entrato nel gruppo di astronauti dell'ESA."}
{"id": "873818", "revid": "365417", "url": "https://it.wikipedia.org/wiki?curid=873818", "title": "Carlos Sainz", "text": "Carriera.\nIl debutto e l'approdo in Toyota.\nCarlos Sainz ha iniziato a correre nei rally nel 1980, a 18 anni, e nel 1987 ha conquistato il suo primo titolo, vincendo il Campionato spagnolo, ripetendo l'impresa l'anno successivo. Sempre nel 1987 ha anche debuttato nel Campionato mondiale, alla guida di una Ford Sierra nel Rally di Portogallo nel quale vinse subito la Superspeciale d'apertura, ma ritirandosi poi durante il rally. Sainz viene contattato cos\u00ec dalla Ford per disputare alcune gare della stagione 1988. Con lui in squadra c'\u00e8 anche il giovane Didier Auriol, che con l'incredibile vittoria nel Tour de Corse 1988 mette in ombra la stella del madrileno e si guadagna un contratto con il team pi\u00f9 vittorioso del momento, la Lancia.\nIl talento di Sainz (che disputa comunque buone gare, come il Rally di Sanremo) per\u00f2 non sfugge ad Ove Andersson, che lo mette sotto contratto con la Toyota, team che si prepara a interrompere il predominio della Lancia. Nel 1989, con la Toyota, Sainz sale per tre volte sul podio ed ottiene un buon ottavo posto in classifica generale.\nIl primo titolo mondiale.\nNel 1990 la Toyota si prepara a sfidare la Lancia con Armin Schwarz, Mikael Ericsson e Carlos Sainz che, visto il ritorno di Juha Kankkunen al team italiano, diventa il pilota di punta del team di Ove Andersson. Dopo aver perso per un soffio il rally di Monte Carlo e quello di Corsica concludendo dietro alla Lancia di Auriol ed aver battagliato con Biasion per la vittoria del Rally del Portogallo, in Grecia, Sainz vince finalmente il suo primo rally a bordo della Celica ST 165, avendo la meglio sulle Lancia Delta di Biasion e Kankkunen e sulla Celica del suo compagno di scuderia Ericsson. Con questo successo Sainz \u00e8 il primo pilota spagnolo a vincere una prova del mondiale rally ed, inoltre, si porta in testa al Mondiale, visto il ritiro di Auriol.\nSainz vince ancora in Nuova Zelanda e, dopo aver terminato al secondo posto in Argentina, Sainz \u00e8 il primo pilota non nordico a vincere il rally di Finlandia, sempre a bordo della Celica. Lo spagnolo termina poi alle spalle di Juha Kankkunen in Australia e, al Rally di Sanremo gli basta un terzo posto per laurearsi Campione del Mondo, che ottiene anche grazie ad un miracolo dei meccanici Toyota, che rimettono in sesto un'auto che sembrava destinata al ritiro dopo una brutta uscita di strada. Sainz poi vincer\u00e0 anche l'ultimo rally in programma in Gran Bretagna.\nIl secondo titolo mondiale.\nNel 1991, Sainz e Kankkunen partecipano a 12 rally e ottengono ben 10 vittorie equamente divise (di Armin Schwarz e Didier Auriol i due successi di altri piloti), ma il titolo andr\u00e0 al pilota finlandese della Lancia per soli sette punti.\nLa Toyota sostituisce la Celica ST 165 con la nuova ST 185 per il 1992, ma le cose non sembrano andare bene: Sainz, nella prima parte della stagione, vince solo il Safari Rally, mentre Auriol ottiene il record di 6 vittorie in un campionato del mondo rally (record poi battuto da S\u00e9bastien Loeb), spesso precedendo proprio il pilota spagnolo. Sainz vince in Nuova Zelanda e, mentre Auriol si ritira per incidenti e guai tecnici, fa suo anche il rally di Catalogna riaprendo il campionato, grazie ai piazzamenti ottenuti. Nell'ultima gara in Gran Bretagna, Auriol si ritira ancora, questa volta per una candela difettosa: Sainz vince cos\u00ec gara e titolo, il secondo della sua carriera.\nGli anni in Lancia, Subaru e Ford.\nPer via di varie divergenze con gli sponsor, nel 1993, Toyota e Sainz si separano ed il pilota spagnolo firma per la Lancia. La Delta per\u00f2 sembra non riuscire a tenere pi\u00f9 il passo della Celica ST 185 nonch\u00e9 delle nuove Subaru Impreza e Ford Escort Cosworth, e Sainz, non vince nemmeno una gara.\nNel 1994 il pilota madrileno trova l'accordo per guidare una Subaru Impreza. Inizialmente il titolo sembra una questione a 5, con le Toyota di Auriol e Kankkunen, la Ford di Fran\u00e7ois Delecour e le Subaru di Sainz e Colin McRae che appaiono pi\u00f9 o meno sullo stesso livello; Delecour per\u00f2 si infortuna per via di un incidente e si pregiudica la possibilit\u00e0 di lottare per il titolo, mentre McRae prima e Kankkunen poi, perdono terreno in classifica generale. La sfida \u00e8 cos\u00ec tra Sainz (che torna a vincere in Grecia interrompendo il digiuno) ed Auriol che battagliano fino all'ultima gara, dove lo spagnolo esce e regala il titolo al francese.\nNel 1995 le Subaru Impreza 555 si dimostrano superiori alla concorrenza e la sfida \u00e8 tutta tra Sainz e McRae. Sainz perde ancora una volta il titolo all'ultima gara e nel 1996 firma per la Ford, ritornando cos\u00ec nel team che lo aveva lanciato nel palcoscenico mondiale. La Mitsubishi di Tommi M\u00e4kinen per\u00f2 si dimostra imbattibile e Sainz termina al terzo posto in classifica generale dietro anche a Colin McRae per sole tre lunghezze.\nNel 1997 la Ford Escort sembra dimostrare un po' il peso degli anni e Sainz ottiene un miracoloso terzo posto in classifica generale preceduto sempre da M\u00e4kinen e McRae. Nello stesso anno Sainz vincer\u00e0 la sua prima Race of Champions (una serie di Super Speciali tra i pi\u00f9 forti piloti di rally con eliminazione diretta e vettura a rotazione).\nL'epilogo del 1998.\nNel 1998 Sainz torna alla Toyota che ha appena lanciato la Corolla WRC. Al via della stagione con il rally del Montecarlo, le nuove Corolla di Sainz ed Auriol combattono gi\u00e0 per la vittoria contro la Mitsubishi di Makinen. Ed \u00e8 proprio Carlos Sainz a vincere la sua prima gara della nuova avventura con Toyota. Makinen poi precede Sainz in Svezia che si ritira al Safari e termina dietro a McRae per soli due secondi in Portogallo. Sainz combatte con Auriol per la vittoria in Spagna, ma un errore lo relega al quarto posto, mentre non fa punti in Francia e termina secondo dietro a Makinen in Argentina. In Nuova Zelanda le Corolla si dimostrano superiori alla Mitsubishi Lancer di Tommi M\u00e4kinen e Sainz, dopo un bel duello, precede Didier Auriol tornando alla vittoria. In Finlandia per\u00f2 vince Makinen davanti a Carlos Sainz e poi si ripete in Italia con il pilota spagnolo che ottiene solamente un quarto posto.\nLa gara successiva in Australia, penultima della stagione, \u00e8 ricca di tensioni: Tommi Makinen viene infatti penalizzato di un minuto per via di una lieve irregolarit\u00e0, minuto che per\u00f2 infine gli viene tolto tra mille polemiche. Il rally australiano accoglie comunque un duello senza precedenti tra quattro piloti: Makinen, Auriol, McRae e Sainz. Alla fine, a spuntarla sar\u00e0 il finlandese della Mitsubishi, che supera di due punti in classifica generale Sainz, giunto secondo. McRae invece, con un quarto posto finale dietro ad Auriol dice addio ai suoi sogni iridati. L'ultimo rally in calendario, in Gran Bretagna, \u00e8 quindi decisivo. Il finlandese della Mitsubishi scivola sull'olio perso da un'auto storica in una gara di contorno al rally, distrugge una ruota ed \u00e8 costretto alla resa. Carlos Sainz dunque amministra e lascia Richard Burns e Colin McRae a combattere per la vittoria. A trecento metri dall'arrivo per\u00f2 la Corolla WRC dello spagnolo si ferma con il motore rotto, mandando letteralmente in fumo, tra lo stupore generale, il titolo che pareva gi\u00e0 in tasca al madrileno.\nGli ultimi anni nel mondiale.\nNel 1999 troviamo Sainz ancora alla guida della Corolla WRC dove giunge per\u00f2 solo quinto in classifica generale. La Toyota si ritira dalle competizioni e cos\u00ec nel 2000 Sainz torna ancora una volta in Ford dove lo attende la nuova Focus. La vettura per\u00f2 non si dimostra all'altezza per il titolo iridato e Sainz ottiene comunque un buon terzo posto in classifica generale. Nel 2001 va peggio e lo spagnolo termina sesto. Nel 2002 la Peugeot 206 si dimostra troppo veloce rispetto alla Focus aggiornata e Sainz termina terzo nel campionato.\nNel 2003 lo spagnolo passa alla Citro\u00ebn e si gioca il campionato fino all'ultima gara con Loeb e Solberg terminando per\u00f2 ancora terzo alle spalle del norvegese e del francese.\nIl 2004 vede Sainz, che a fine stagione lascia il mondo dei rally, terminare quarto in classifica generale. Visti gli scarsi risultati di Duval, Sainz torner\u00e0 comunque a correre due rally anche nel 2005.\nLa partecipazione alla Dakar.\nAbbandonato il Mondiale, nel 2006 e nel 2007 ha partecipato al Rally Dakar, alla guida di una Volkswagen, mostrando ottime doti velocistiche, ma rallentato da problemi tecnici che lo hanno allontanato dalla vittoria.\nAncora con la Volkswagen Sainz partecipa anche alla Dakar 2009, svoltasi in Sud America, con ambizioni di vittoria, ma viene di nuovo ostacolato dalla cattiva sorte. Infatti, dopo aver vinto sei tappe \u00e8 leader della classifica auto quando uno strano incidente lo costringe al ritiro: durante una prova speciale, in un tratto di fuoripista finisce in un terrapieno di circa quattro metri che a suo dire non era stato segnalato dall'organizzazione della corsa.\nCi riprova nel 2010, riuscendo a portare a casa il primo posto, sempre nella categoria auto, replica il successo nel 2018 con la Peugeot e nel 2020 con la Mini.\nLe vittorie nel WRC.\nCarlos Sainz, in totale ha collezionato 196 rally mondiali, con 26 vittorie (era un record, prima che venisse superato da S\u00e9bastien Loeb), 97 podi e 756 prove speciali vinte. L'ultima gara disputata \u00e8 stata il Rally dell'Acropoli (Grecia) 2005 (ha corso al posto del giovane Duval messo a riposo dal team dopo una lunga serie di errori) dove \u00e8 riuscito a salire ancora una volta sul podio, mentre nel 2004 ha ottenuto la sua ultima vittoria nel Rally d'Argentina.\n\u00c8 stato uno dei piloti che hanno fatto la storia dei Rally degli anni 90, sempre competitivo su ogni fondo e su ogni vettura, dai gruppi B alle moderne WRC. In particolare grazie alla sua costanza di rendimento ed alla capacit\u00e0 di sviluppo delle vetture lavorando in maniera eccellente con gli ingegneri e i tecnici delle diverse squadre."}
{"id": "873819", "revid": "486946", "url": "https://it.wikipedia.org/wiki?curid=873819", "title": "Parco Nazionale del Cilento", "text": ""}
{"id": "873820", "revid": "380654", "url": "https://it.wikipedia.org/wiki?curid=873820", "title": "Kevin James", "text": "Biografia.\nSi trasferisce con la famiglia in tenera et\u00e0 a Stony Brook, sempre nello stato di New York. Al liceo si dedica al wrestling dove conosce la futura star della WWE Mick Foley. Dopo il 1983 comincia a studiare football management per dedicare la vita a questo sport, ma ben presto capisce che questa non \u00e8 la sua strada. Alla ricerca di qualcosa oltre lo sport inizia, nell'estate del 1986, una serie di piccoli lavoretti. Prova tra le altre cose ad ottenere con successo una parte in un piccolo teatro. Innamorato della recitazione inizia a recitare in teatri a Long Island e abbandona il suo vero cognome per quello di James. Suo fratello, anch'egli attore, si far\u00e0 chiamare Gary Valentine. Nel 1989, Kevin James debutta all'East Comedy Central come comico e ottiene un deciso successo. Seguono una serie di apparizioni in alcuni dei templi della comicit\u00e0 televisiva americana, tra cui The tonight show with Jay Leno nel 1992.\nCarriera.\nLa sua prima apparizione in televisione \u00e8 nel telefilm \"Tutti amano Raymond\". Lo scrittore e protagonista di questo telefilm, Ray Romano, \u00e8 un suo grande amico e proprio lui aveva proposto di farlo entrare nel cast. Kevin \u00e8 per\u00f2 famoso per il telefilm \"The King of Queens\" di cui \u00e8 protagonista, e per il quale \u00e8 stato anche nominato agli Emmy Awards. Ha prestato la voce per il film d'animazione del 2006, \"Monster House\"; \u00e8 poi apparso nei film \"Hitch - Lui s\u00ec che capisce le donne\" e \"Io vi dichiaro marito e marito\".\nNel 2009 \u00e8 protagonista della commedia \"Il superpoliziotto del supermercato\", con produzione della Happy Madison di Adam Sandler, gi\u00e0 protagonista insieme a lui in \"Io vi dichiaro marito e marito\". Nel 2010 gira la commedia \"Un weekend da bamboccioni\" con Adam Sandler e Chris Rock. Nel 2012 partecipa al film \"Colpi da maestro\".\nVita privata.\nJames \u00e8 sposato con Steffiana De La Cruz dal 2004 e la coppia ha avuto quattro figli.\nDoppiatori italiani.\nNelle versioni in italiano dei suoi film, Kevin James \u00e8 stato doppiato da:\nDa doppiatore \u00e8 sostituito da:"}
{"id": "873823", "revid": "1372005", "url": "https://it.wikipedia.org/wiki?curid=873823", "title": "Marca Orientale", "text": "La Marca Orientale, pi\u00f9 precisamente Marca orientale bavarese, corrisponde alle odierne Alta e Bassa Austria. Venne istituita da Carlo Magno come marca di confine nell'VIII secolo, per proteggere i confini dagli popolazioni esterne all'Impero carolingio, in particolare dagli Avari prima e dagli Ungari poi. Infatti, per questa ragione in determinate fasi della sua storia il suo territorio, o parte di esso, venne ribattezzato \"Awarenmark\" o \"Ungarnmark\" (rispettivamente \"marca avara\" e \"marca ungara\"), a seconda di quali fossero i principali nemici di quel momento.\nFu per tutto il Medioevo scenario di guerre, invasioni e battaglie e segn\u00f2 per tutto l'arco della sua esistenza il confine tra il mondo occidentale franco, e quello orientale slavo; proprio grazie a questa sua posizione al centro dell'Europa divenne luogo di grandi attivit\u00e0 commerciali tra occidente e oriente, e punto di incontro tra le varie popolazioni e culture. Infine, conobbe un grande sviluppo sotto la dinastia bavarese dei Babenberg, che ottenne l'elevazione della marca a ducato.\nGeografia.\nLa marca comprendeva terre a nord e a sud del Danubio. A ovest il confine con il ducato di Baviera era costituito dal fiume Enns. La frontiera orientale con la pianura Pannonica, abitata da popolazioni magiare, correva lungo i fiumi Morava e Leita. Nel nord la regione era delimitata dal Ducato di Boemia dei P\u0159emyslidi, mentre le terre pi\u00f9 sud appartenevano ai duchi di Carinzia. La marca corrisponde alle odierne Alta e Bassa Austria.\nI Babenberg forse risiedevano originariamente a P\u00f6chlarn, lungo l'antico limes romano, oppure gi\u00e0 presso Melk, citt\u00e0 che in seguito avrebbe assunto definitivamente il ruolo di sede dei governatori. Il primo nucleo della marca coinciderebbe invece con la valle della Wachau, cui segu\u00ec un ampliamento verso est fino alla Selva Viennese. Con il margravio Ernesto il Coraggioso venne colonizzato a nord il Waldviertel fino al fiume Thaya e vennero annesse la Moravia e la marca ungara. La residenza dei marchesi venne in seguito spostata a Klosterneuburg, sul Danubio, fino al 1142, anno in cui Vienna divenne la capitale ufficiale. La regione disponeva di un sistema di difesa costituito di numerosi castelli costruiti sulla catena montuosa della Selva Viennese e lungo il Danubio. Le zone circostanti vennero colonizzate e cristianizzate dai vescovi bavaresi di Passavia, con alcuni importanti centri ecclesiastici presso l'abbazia benedettina di Sankt P\u00f6lten, l'abbazia di Klosterneuburg e l'abbazia di Heiligenkreuz.\nStoria.\nNel tardo VIII secolo, allo scopo di garantire una linea difensiva contro le invasioni degli Avari, vennero istituite da Carlo Magno su territori di confine che erano appartenenti agli Agilolfingi, duchi dei Bavari, la marca Orientale e la marca di Carantania, le quali le aree corrispondono alle attuali Austria e la Slovenia. In particolare, la marca Orientale, corrispondeva a una frontiera lungo il Danubio dal Traun fino a Szombathely e il fiume R\u00e1ba, incluso il bacino di Vienna. Dopo la caduta del khanato avaro la principale minaccia al confine orientale divennero gli slavi occidentali, che fondarono il regno della Grande Moravia, il quale per\u00f2 scomparve nel corso dell'ultimo decennio del IX secolo. Inizialmente, queste marche di confine, assieme alla marca di Pannonia, vennero poste sotto la giurisdizione del margraviato del Friuli, ma con l\"'Ordinatio Imperii\" dell'817, l'imperatore Ludovico il Pio assegn\u00f2 questi ultimi territori a suo figlio Ludovico il Germanico. Dopo il 799, alcuni prefetti furono Guarniero e Gotafrido, mentre dall'828 la marca di Pannonia venne assegnata al prefetto della marca Orientale Ratbod. Dopo la sconfitta del prefetto Liutpoldo di Baviera nella battaglia di Presburgo del 907, furono perdute tutte le terre del Regno dei Franchi Orientali al di l\u00e0 del fiume Enns.\nNel 955 Ottone I di Sassonia diede inizio alla riconquista vincendo la battaglia di Lechfeld. Le informazioni relative a questo periodo storico sono poche, ma accanto alle altre marche che nel 952 vennero incorporate al ducato di Baviera (Carniola, Carinzia, e Verona) si ipotizza dovesse esistere una marca orientale, governata da Burcardo, figura di cui si sa molto poco, ma che permette di supporre l'esistenza continuativa di un margravio della regione gi\u00e0 durante la prima met\u00e0 del secolo. Gran parte della Bassa Pannonia per\u00f2 rimase sotto il controllo magiaro.\nNel 976 l'imperatore Ottone II eresse una nuova marca Orientale, scorporandola dalla Baviera, nel corso della riorganizzazione che segu\u00ec l'insurrezione del duca Enrico II il litigioso. Leopoldo l'illustre, appartenente alla casa dei Babenberg, come ricompensa per la fedelt\u00e0 dimostrata al sovrano ne fu nominato margravio. Nel 1041 l'imperatore Enrico III il Nero riprese le ostilit\u00e0 contro il Regno d'Ungheria riuscendo a ottenere nel 1043 l'annessione dell'area compresa tra i fiumi Leita e Fischa, con la linea di confine che passava dalla confluenza Fischa nel Danubio sino a Strachot\u00edn, in Moravia. Enrico III costitu\u00ec su questo territorio la marca ungara, inizialmente affidata a un certo Liutpoldo, il quale mor\u00ec a Ingelheim am Rhein il 9 dicembre 1043, pochi giorni dopo l'assegnazione. Cos\u00ec, Enrico III la affid\u00f2 a Sigfrido I di Sponheim, come testimoniano alcuni documenti datati tra il 1045 e il 1048. Nel 1065, alla morte di Sigfrido, la marca venne assegnata al margravio d'Austria Ernesto di Babenberg, che riun\u00ec le due marche. I margravi d'Austria raggiunsero il periodo di massimo splendore con Leopoldo III, grande amico della Chiesa e fondatore di abbazie. Appoggi\u00f2 la crescita della citt\u00e0 e port\u00f2 la regione ad un importante livello di autonomia territoriale. Nel 1139 Leopoldo IV eredit\u00f2 la Baviera. Nel 1156 il suo successore Enrico II ne venne privato, ottenendo per\u00f2 dall'imperatore Federico Barbarossa l'elevazione della marca orientale a ducato grazie al \"privilegium minus\". Dal 1192 i Babenberg ottennero anche il controllo del vicino ducato di Stiria. La dinastia si estinse con la morte del duca Federico II durante la battaglia del fiume Leita del 1246. Con la battaglia di Marchfeld del 1278 Rodolfo I d'Asburgo sconfisse Ottocaro II di Boemia e ottenne il controllo del ducato."}
{"id": "873825", "revid": "1924342", "url": "https://it.wikipedia.org/wiki?curid=873825", "title": "This Is the Last Time", "text": "This Is the Last Time \u00e8 un singolo del gruppo musicale britannico Keane, pubblicato il 13 ottobre 2003 dalla Fierce Panda Records.\nIl singolo venne ripubblicato il 22 novembre 2004 come il quarto estratto dal primo album in studio \"Hopes and Fears\".\nVideo musicale.\nUn primo videoclip \u00e8 stato pubblicato nel 2003 (anno in cui il gruppo pubblic\u00f2 il singolo con la Fierce Panda) e mostra una serie di alberi sotto un cielo rosa e una pioggia cadente. Questa idea fu utilizzata anche dalla Island Records per filmare un secondo video che mostra una scena simile ma questa volta i Keane appaiono in esso.\nIl terzo video, diretto da Howard Greenhaigh e girato tra il 4 e il 5 ottobre 2004, mostra i Keane eseguire il brano in mezzo a una strada, dopodich\u00e9 Tom Chaplin inizia a camminare in mezzo alla strada portando con s\u00e9 il microfono. Quando il cavo del microfono diventa troppo corto per proseguire oltre, Chaplin prende una radiolina da un taxi e continua a proseguire e a cantare. Quando anche il cavo della radiolina diventa troppo corto, sale su un autobus e canta all'interno di esso, insieme a Rice-Oxley e Hughes che eseguono anch'essi il brano; quando anche in quel caso il cavo del microfono (rimasto alla fermata dell'autobus) diventa troppo corto, Chaplin lo lascia cadere fuori dalla strada ed entra in un negozio di musica dove esegue insieme agli altri membri dei Keane il finale in mezzo al pubblico.\nTracce.\nTesti e musiche di Tim Rice-Oxley, Tom Chaplin, Richard Hughes e James Sanger, eccetto dove indicato."}
{"id": "873827", "revid": "31886", "url": "https://it.wikipedia.org/wiki?curid=873827", "title": "Cambiamenti territoriali della Polonia dopo la seconda guerra mondiale", "text": "Con i cambiamenti territoriali della Polonia dopo la seconda guerra mondiale del 1945, avvenuti a seguito delle decisioni prese dagli Alleati durante le conferenze di Jalta e di Potsdam, il confine orientale della Polonia fu spostato verso ovest, anche a causa dell'insistenza dell'Unione Sovietica in tal senso. \nI territori orientali, acquisiti dalla Polonia dopo la guerra sovietico-polacca e che l'Unione Sovietica (eccetto la regione di Bia\u0142ystok) aveva rioccupato nel 1939, furono annessi dalla stessa URSS che ne espulse inoltre la maggior parte della popolazione polacca. \nOggi questi territori fanno parte di Bielorussia, Ucraina e Lituania.\nIl territorio polacco dal 1919 fino a prima della guerra era estesa 386.418 km\u00b2; nel 1947 l'estensione della Polonia era ridotta invece a 312.679 km\u00b2, quindi il Paese perse complessivamente 73.739 km\u00b2 di territori.\nA compensazione di queste perdite, alla Polonia fu assegnato il territorio della parte meridionale della Prussia orientale, e quelli della Pomerania, Posnania e Slesia, fino ai fiumi Oder e Nei\u00dfe stabilendo sui loro corsi il confine tra la Germania e la Polonia e luoghi da dove la popolazione tedesca fu a sua volta espulsa. La Polonia acquist\u00f2 inoltre uno sbocco sul Mar Baltico di gran lunga maggiore rispetto a quello fino al 1939.\nIn queste regioni fu permesso l'insediarsi delle popolazioni polacche in precedenza espulse dall'URSS o provenienti dalla Polonia centrale. \nL'area di Zaolzie, annessa dalla Polonia dopo l'occupazione tedesca della Cecoslovacchia nel 1938, fu invece restituita a quest'ultima per volere di Stalin."}
{"id": "873828", "revid": "119031766", "url": "https://it.wikipedia.org/wiki?curid=873828", "title": "Parco di Pinocchio", "text": "Il Parco di Pinocchio \u00e8 un parco commemorativo della celebre fiaba ed \u00e8 situato a Collodi, frazione del comune di Pescia (PT).\nCollodi \u00e8 il paese dove Carlo Lorenzini, l'autore delle \"Avventure di Pinocchio\", trascorse la fanciullezza e da cui in seguito trasse il suo pseudonimo.\nIl Parco di Pinocchio \u00e8 gestito dalla Fondazione Nazionale Carlo Collodi, che ne \u00e8 anche la proprietaria.\nStoria.\nNel 1953, per il settantesimo anniversario della pubblicazione del romanzo di Pinocchio, su iniziativa del prof. Rolando Anzilotti (allora sindaco di Pescia), venne indetto un concorso nazionale per la realizzazione di un monumento del burattino. Il concorso prevedeva l'abbinamento di architetti e scultori. Tra i 165 progetti, esaminati da una commissione composta dal pittore Gentilini, dagli scultori Griselli e Manz\u00f9, dallo storico dell'arte Enzo Carli e dall'architetto Giovanni Michelucci, risultarono vincitori ex aequo il gruppo statuario \"Pinocchio e la Fatina\" di Emilio Greco e la piazzetta dei mosaici, progettata dagli Architetti Renato Baldi e Lionello De Luigi e realizzata dallo scultore Venturino Venturi.\nNel 1956, utilizzando contributi statali e comunali nonch\u00e9 i proventi di una sottoscrizione nazionale fra gli alunni delle scuole inferiori, fu realizzato quindi un parco commemorativo di carattere tradizionale costituito da un boschetto di lecci che avvolge una piazza lastricata e delimitata da muretti sagomati. I muretti vennero decorati a mosaico, con scene dalla storia di Pinocchio, dall'artista Venturino Venturi, ed anche la pavimentazione, dallo stesso realizzata, riproduce, vista dall'alto, un'opera astratta. La sagomatura dei muretti perimetrali doveva dialogare con le siepi di bosso similmente sagomate che delimitano il parco settecentesco della limitrofa Villa Garzoni; in uno spazio tutto suo, vicino all'ingresso, venne invece collocata la scultura in bronzo di Emilio Greco.\nIntanto nel 1956 si era costituita la societ\u00e0 Sviluppo turistico di Collodi S.r.l. (poi trasformata in S.p.a.), mentre nel 1962 venne riconosciuta ufficialmente la Fondazione Nazionale Carlo Collodi (nata dall'omonimo comitato costituito nel 1954).\nCon il passare degli anni il parco si \u00e8 arricchito di nuove realizzazioni. Nel 1963 fu inaugurata l'Osteria del Gambero Rosso, opera dell'architetto Giovanni Michelucci. In progetto c'era anche un museo-biblioteca, ove raccogliere le varie edizioni del Pinocchio e le pubblicazioni tematicamente affini (mai realizzato secondo i piani originari) del quale si conservano per\u00f2 alcuni disegni schematici del 1959 di Anne Marie Mahieu De Luigi.\nLa Societ\u00e0 Sviluppo Turistico Collodi assunse la committenza dell'Osteria e la finanzi\u00f2 attraverso crediti agevolati per il settore turistico-alberghiero (inizialmente Anzilotti contava su donazioni di privati, poi non attuate), inoltre incaric\u00f2 Pietro Consagra e l'architetto Marco Zanuso, secondi classificati al concorso del 1953, di progettare l'ampliamento del parco su un'area contigua (il \"Paese dei Balocchi\"), con un percorso scandito da sculture e piccole costruzioni simboliche (come la \"Balena\"). Vi vennero installate ventuno sculture in bronzo di Pietro Consagra, che rappresentano i personaggi, le situazioni e gli ambienti della fiaba.\nPer la sistemazione a verde venne chiesta la collaborazione di Pietro Porcinai, che progett\u00f2 fitte siepi di sempreverdi e, in prossimit\u00e0 delle sculture, piante perenni e annuali i cui colori di fioritura rimandassero simbolicamente all'episodio rappresentato, come ad esempio l'aiuola di fiori bianchi e azzurri che circonda la statua della bambina dai capelli turchini. Questa seconda fase del parco viene attuata lentamente per carenza di finanziamenti e inaugurata solo nel 1972.\nNel 1986 fu aggiunto il Laboratorio delle Parole e delle Figure (poi rinominato Laboratorio del Fare e del Dire), da uno schizzo dell'architetto Giovanni Michelucci, spazio dove vengono realizzate mostre sull'illustrazione per l'infanzia e laboratori didattici.\nDescrizione.\nIl parco \u00e8 concepito come parco tematico per l'educazione dell'infanzia, non \u00e8 il consueto parco di divertimenti, ma piuttosto un luogo in cui si ha la sensazione di ripercorrere una fiaba vivente all'interno di un percorso scandito da connubio tra arte e natura.\nVicino all'ingresso si incontra la scultura di Emilio Greco di \"Pinocchio e la Fata\", presso un'aiuola sistemata a disegnare l'effigie del celebre burattino. Segue una zona con un teatrino e un ristoro. La \"Piazzetta dei mosaici\" conserva i mosaici di Venturino Venturi. Segue il \"Villaggio di Pinocchio\" e le varie sculture, realizzate da Pietro Consagra (il \"Carabiniere, il Gatto e la Volpe\" e il \"Serpente\"), Marco Zanuso e Augusto (Bobo) Piccoli (il \"Grande Pescecane\")."}
{"id": "873829", "revid": "36426", "url": "https://it.wikipedia.org/wiki?curid=873829", "title": "Avventure di Pinocchio", "text": ""}
{"id": "873836", "revid": "124123", "url": "https://it.wikipedia.org/wiki?curid=873836", "title": "Vasilij Vasil'evi\u010d Cibliev", "text": "Cibliev \u00e8 nato nell'Unione delle Repubbliche Socialiste Sovietiche nella Repubblica Socialista Sovietica ucraina (oggi Ucraina); \u00e8 sposato ed ha due figli.\nIl 26 marzo 1987 \u00e8 selezionato come cosmonauta. Ha volato come comandante della missione Sojuz TM-17 (partita dal cosmodromo di Baikonur il 1\u00ba luglio 1993 e rientrata il 14 gennaio 1994) e nella missione Sojuz TM-25 (dal 10 febbraio 1997 al 14 agosto dello stesso anno), entrambe dirette verso la stazione spaziale russa Mir. Si \u00e8 ritirato il 19 giugno 1998."}
{"id": "873840", "revid": "125628869", "url": "https://it.wikipedia.org/wiki?curid=873840", "title": "Good Morning, Vietnam", "text": "Good Morning, Vietnam \u00e8 un film del 1987 diretto da Barry Levinson e interpretato da Robin Williams, Forest Whitaker, J. T. Walsh e Bruno Kirby. Tratta della permanenza a Saigon, durante la guerra del Vietnam, del disc jockey dell'aviazione Adrian Cronauer, a cui viene affidata la conduzione della radio, che gli regala moltissima popolarit\u00e0 ma anche non pochi detrattori tra i suoi superiori.\nTrama.\nSaigon, 1965: Adrian Cronauer \u00e8 un aviere dell'Aviazione degli Stati Uniti d'America che arriva in Vietnam dopo aver svolto il suo lavoro di disc-jockey a Creta, riscuotendo un grande successo, con il compito di risollevare la radio locale dell'esercito (AFRS). All'aeroporto il primo incontro \u00e8 con Edward Garlick, che lo conduce alla stazione radio: durante il tragitto Cronauer mostra la sua vivacit\u00e0 cercando di approcciare delle ragazze vietnamite, ma il giovane soldato lo dissuade, venendo per\u00f2 colpito dalla personalit\u00e0 dell'uomo. L'irriverenza di Cronauer contrasta con le personalit\u00e0 dei suoi due diretti superiori, il sergente maggiore Phillip Dickerson ed il tenente Steven Hauk, mentre il generale addetto alla stazione radiofonica, Taylor, ne \u00e8 favorevolmente colpito.\nFin dalla prima trasmissione Cronauer, che apre con uno stentoreo \"Gooood Morning, Vietnam!\", sconvolge i programmi e le regole della stazione: abolisce i comunicati ufficiali e la musica tradizionale, manda in onda solo musica rock tra una battuta sarcastica e uno scherzo irriverente. Gli altri DJ (tra cui il sergente Dreiwitz), gli addetti alla gestione della radio (tra cui Garlick) e molti altri soldati (tra cui Abersold, assistente di Hauk) vengono trascinati dall'entusiasmo e dalla bravura di Cronauer. Hauk invece \u00e8 scontento del tipo di comicit\u00e0 e musica utilizzati, mentre Dickerson continua a non poter sopportare il carattere istrionico e disinvolto del nuovo arrivato.\nAdrian prosegue con la sua conduzione \"anomala\", ed in poco tempo diventa il beniamino dei soldati, che vanno pazzi per il suo stile, le sue imitazioni, i suoi sberleffi. Un giorno Cronauer nota una giovane vietnamita, Trinh, di cui si innamora a prima vista. Per poterle stare vicino prende il posto di insegnante di inglese in una scuola vietnamita (pi\u00f9 che altro insegnando slang e parolacce), dove ha la possibilit\u00e0 di entrare in contatto con la popolazione locale, diventando celebre anche qui per il suo stile e la sua simpatia. Per poter conoscere meglio la giovane Trinh, Cronauer diventa amico del giovane Tuan (che chiama \"Spiritello\"), fratello della ragazza: lo porta anche a bere nel bar di Jimmy, frequentato perlopi\u00f9 da militari. Qui Adrian scatena una rissa per prendere le difese del giovane asiatico, poich\u00e9 due soldati statunitensi non volevano il \"muso giallo\" nel locale, e Dickerson lo rimproverer\u00e0 aspramente per quanto avvenuto.\nIl tempo passa e il comportamento di Adrian convince Tuan ad organizzare un incontro con Trinh, che per\u00f2 si porta dietro, da tradizione, amici e parenti. Intanto le trasmissioni proseguono, Adrian e il suo rock and roll continuano a mietere grande successo, nonostante i rimproveri (ai quali Taylor per\u00f2 non fa seguire sanzioni) di Dickinson e Hauk per alcune \"uscite\" non proprio ortodosse del DJ, tra le quali un montaggio \"particolare\" di una conferenza stampa di Nixon. Tra le regole che Cronauer non gradisce c'\u00e8 anche la censura preventiva di due addetti dell'esercito che, per mantenere alto il morale delle truppe, impediscono la trasmissione di molte notizie sull'escalation del conflitto, sui morti e sul terrorismo.\nLa situazione per\u00f2 cambia quando Tuan porta improvvisamente Adrian fuori dal bar di Jimmy, e pochi istanti dopo nel locale esplode una bomba, uccidendo due persone e provocando moltissimi feriti. Cronauer viene sconvolto dall'accaduto: la guerra si affaccia nella sua routine quotidiana, in tutto il suo orrore. Tornato in radio, vede che la notizia dell'attentato terroristico viene cestinata; davanti al microfono cerca di non pensarci e di eseguire gli ordini, ma alla fine comunica ugualmente la notizia. Il suo gesto stavolta ha delle serie conseguenze: il generale Taylor, pur conscio della grande popolarit\u00e0 di Adrian e della sua utilit\u00e0 per sollevare il morale dei soldati, \u00e8 costretto a sospenderlo. Mentre Hauk prende, con conseguenze disastrose, il posto di DJ, uno sconfortato Cronauer si d\u00e0 all'alcol, e la sua situazione peggiora quando i suoi tentativi di creare un legame pi\u00f9 forte con Trinh (nonostante l'aiuto di Tuan) falliscono miseramente.\nA Radio Saigon intanto la mancanza di Adrian si fa sentire: Hauk si rivela totalmente incapace di essere divertente e coinvolgente, la sua musica (polka soprattutto) fa infuriare gli ascoltatori, che chiamano e sommergono la stazione radiofonica di lettere per far tornare Cronauer. Il generale Taylor decide cos\u00ec di richiamare Adrian: nonostante l'insistenza di Garlick per\u00f2 il DJ non vuole tornare, depresso e stanco delle limitazioni che dovrebbe subire. Garlick si infuria, ma in suo aiuto viene il destino: mentre i due sono in macchina incrociano un convoglio di soldati in attesa di andare al fronte. Sollecitato da Garlick e dai suoi estimatori tra i soldati, Adrian improvvisa una trasmissione l\u00ec per l\u00ec: il successo \u00e8 grandioso, i ragazzi, destinati al fronte, con il loro entusiasmo contagiano Cronauer, che esce dallo sconforto e riprende con passione il suo lavoro.\nUn giorno Cronauer decide di andare, assieme a Garlick, a intervistare alcuni soldati che combattono al fronte: nonostante Dickerson sia a conoscenza che la zona che attraverseranno \u00e8 assai pericolosa per la presenza di vietcong, non avverte nessuno. La notizia viene censurata e quindi non passa nemmeno per radio. Cronauer e Garlick vengono cos\u00ec attaccati da alcuni giovani Vietcong mentre si trovavano su una jeep: si salvano e riescono a fuggire per la giungla, allontanandosi dal nemico e cercando un posto sicuro. Poco dopo a Saigon Tuan viene a conoscenza del luogo dove si \u00e8 recato l'amico, e, recatosi sul posto, trova i due soldati: i tre verranno riportati a Saigon poco dopo da un elicottero militare.\nAl suo ritorno Cronauer ha un incontro con Dickerson: con grande stupore e rabbia Adrian viene a sapere che Tuan \u00e8 il vietcong responsabile dell'attentato al bar, e che solo grazie a ci\u00f2 Cronauer \u00e8 sopravvissuto alla bomba. Sono le conoscenze di Tuan tra i ribelli che gli hanno permesso di penetrare nella zona controllata dai vietcong per cercare l'amico disperso. Dickerson fa capire a Cronauer che il suo tempo in Vietnam \u00e8 finito, poich\u00e9 la paventata amicizia con un infiltrato nemico costringe il seppur riluttante generale Taylor a farlo tornare in patria: data la gravit\u00e0 della situazione proteggere il DJ \u00e8 impossibile. Nell'ultimo colloquio tra Dickerson e Cronauer il sergente manifesta tutta la sua avversione per l'uomo, che di risposta lo offende andandosene dall'ufficio. Dickerson esce per affrontare Adrian, ma viene fermato da Taylor, che gli comunica, con grande dispiacere del sergente, che verr\u00e0 trasferito a Guam, come punizione per il comportamento tenuto in radio in quel periodo.\nCronauer si reca da Trinh e si fa portare dal fratello: una volta trovato Tuan, gli esprime tutta la sua delusione per ci\u00f2 che ha scoperto, ma il ragazzo risponde dicendo che in quella guerra terribile, dove ha perso molti parenti e amici, lui combatte il nemico in qualunque modo. Terminato il dialogo Tuan se ne va, lasciando Adrian triste, colpito ma anche deluso dalle parole del suo \"amico\". Il giorno dopo, mentre viene portato all'aeroporto, Adrian si ferma dai suoi \"allievi\" della scuola per una divertente partita di softball, al termine della quale saluta tutti, specialmente Trinh: la loro storia non \u00e8 mai iniziata. Mentre l'aereo riporta Cronauer in America, Garlick, che ha preso il posto dell'amico come DJ, trasmette il nastro con l'ultima trasmissione di Adrian, che inizia con l'emblematico \"Goooodbye Vietnam!\", e si conclude augurando a tutti i ragazzi in Vietnam di tornare, come lui stava facendo, un giorno a casa.\nProduzione.\nIl vero Adrian Cronauer aveva proposto ad alcune reti televisive un progetto di sitcom basato sulla sua esperienza di disc jockey in Vietnam, ma il progetto fu rifiutato perch\u00e9 la guerra non era ritenuta argomento da commedia. Un successivo adattamento cinematografico capit\u00f2 nelle mani di Robin Williams, che si dimostr\u00f2 interessato. A questo punto venne chiesto l'intervento dello sceneggiatore Mitch Markowitz, che elabor\u00f2 un copione rispettando poco o nulla l'idea originale.\nIl copione aveva molte idee non definite per permettere a Williams di improvvisare davanti al microfono della radio: questa trovata fu provvidenziale perch\u00e9 Williams dimostr\u00f2 grande talento nel recitare a braccio. Il film fu girato in Thailandia.\nColonna sonora.\nDi seguito viene riportato l'elenco completo dei brani musicali che si possono ascoltare nel film. Non tutti sono contenuti nelle edizioni in commercio della colonna sonora su supporto CD.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nLa pellicola incass\u00f2 in Nord America, diventando il quarto pi\u00f9 alto incasso del 1987.\nCritica.\nIl film venne accolto con ottime critiche. Sul sito Rotten Tomatoes registra il 90% delle recensioni professionali positive, definendolo \"una miscela ben calibrata di commedia frenetica e dramma commovente\" che \"offre uno sguardo accattivante a una vasta gamma di regali cinematografici da parte di Robin Williams\". Su IMDb ha una valutazione positiva di 7,3/10. Su Metacritic ha invece un punteggio di 67 su 100 basato su 15 recensioni.\nRoger Ebert diede al film un giudizio di quattro stelle su quattro, con particolari lodi rivolte al personaggio principale, definito \"di gran lunga il miglior lavoro che Williams abbia mai fatto in un film\". Richard Corliss del \"Time\" la etichett\u00f2 \"la migliore commedia militare dopo \"M*A*S*H\"\", e nomin\u00f2 il film come uno dei migliori dell'anno. Vincent Canby del \"New York Times\" defin\u00ec la pellicola un \"tour de force\" cinematografico e descrisse la performance di Robin Williams come \"il lavoro di un attore affermato\". L'acclamata performance frutt\u00f2 all'interprete un Golden Globe e la sua prima candidatura all'Oscar al miglior attore.\nTuttavia il film non fu esente da pareri discordanti. Hal Hinson del \"Washington Post\" recens\u00ec negativamente la pellicola, lodando l'interpretazione del protagonista, ma definendo il tutto come un semplice \"film concerto di Robin Williams saldato goffamente sulla trama di una vecchia pellicola di Danny Kaye\".\nRiconoscimenti.\nNel 2000 l'American Film Institute ha inserito \"Good Morning, Vietnam\" al 100\u00ba posto della classifica delle cento migliori commedie americane di tutti i tempi."}
{"id": "873841", "revid": "71433", "url": "https://it.wikipedia.org/wiki?curid=873841", "title": "Good morning, Vietnam", "text": ""}
{"id": "873844", "revid": "767487", "url": "https://it.wikipedia.org/wiki?curid=873844", "title": "B\u00e1\u0148ovice", "text": "B\u00e1\u0148ovice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "873848", "revid": "38120", "url": "https://it.wikipedia.org/wiki?curid=873848", "title": "Stivali", "text": ""}
{"id": "873849", "revid": "75421", "url": "https://it.wikipedia.org/wiki?curid=873849", "title": "McKinsey e Bain &amp; Co.", "text": ""}
{"id": "873851", "revid": "767487", "url": "https://it.wikipedia.org/wiki?curid=873851", "title": "Bedn\u00e1rec", "text": "Bedn\u00e1rec \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "873852", "revid": "81195", "url": "https://it.wikipedia.org/wiki?curid=873852", "title": "Hartree-Fock", "text": ""}
{"id": "873855", "revid": "767487", "url": "https://it.wikipedia.org/wiki?curid=873855", "title": "Bedn\u00e1re\u010dek", "text": "Bedn\u00e1re\u010dek \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "873858", "revid": "1543377", "url": "https://it.wikipedia.org/wiki?curid=873858", "title": "OFC Champions League", "text": "LOFC Champions League (in italiano \"Coppa dei Campioni dell'OFC\"), gi\u00e0 nota come OFC Club Championship (in italiano \"Campionato per club dell'OFC\"), \u00e8 la massima competizione calcistica per squadre di club dell'Oceania ed \u00e8 organizzata dalla OFC.\nFondata nel 1987 come \"Campionato oceaniano per club\" (nome ufficiale \"Oceania Club Championship\"), fu rinnovata nella formula nel 1999 e ha assunto la denominazione attuale nel 2007.\nFormula.\nLa competizione \u00e8 divenuta annuale solo dal 2005, favorita dalla creazione del Campionato mondiale per club FIFA che riservava un posto alla squadra campione d'Oceania.\nL'attuale formula \u00e8 in vigore dal 2018. Il torneo comprende quattro gruppi da quattro squadre ciascuno che si affrontano una sola volta. Le prime due classificate dei quattro gruppi avanzano ai quarti di finale. La finale consiste in due match (andata e ritorno) per stabilire la vincitrice finale. La compagine campione d'Oceania ha avuto accesso diretto al Mondiale per club FIFA nelle edizioni del 2005 e del 2006. A partire dal Mondiale 2007, invece, la squadra vincitrice della OFC Champions League disputa un turno preliminare per l'accesso al torneo.\nStoria.\nNelle prime quattro edizioni (1987, 1999, 2001, 2005) si \u00e8 verificato un netto e incontrastato dominio delle squadre australiane con quattro vittorie finali su quattro.\nDall'edizione del 2006 le compagini australiane hanno lasciato la competizione per partecipare alla Champions League asiatica, dal tasso tecnico oggettivamente superiore.\nCon l'uscita di scena delle squadre australiane il dominio continentale \u00e8 passato alle compagini neozelandesi, le quali si sono aggiudicate le quattro edizioni successive.\nNel 2006 ha vinto l'Auckland City, battendo in finale i tahitiani del Pirae per 3-1.\nNel 2007 la vittoria finale \u00e8 andata al Waitakere United che ha avuto la meglio, grazie alla regola dei gol in trasferta, sui figiani del Ba nella doppia finale; la compagine neozelandese si \u00e8 poi ripetuta nell'edizione 2007/08 battendo il Kossa delle Isole Salomone, divenendo il primo club a bissare la vittoria in questa competizione.\nNell'edizione 2008/09 la vittoria finale \u00e8 andata nuovamente all'Auckland City che ha cos\u00ec vinto il suo secondo titolo; i neozelandesi hanno avuto la meglio sulla squadra del Koloale Honiara, campione nazionale delle Isole Salomone, vincendo con ampio margine la finale d'andata, giocata in trasferta, ed amministrando la gara casalinga di ritorno, conclusa in parit\u00e0.\nStorica, nel 2010, la vittoria dell'PRK Hekari United che sconfigge nel doppio confronto i neozelandesi del Waitakere United 3-0 in casa e perdendo soltanto per 2-1 in Nuova Zelanda.\nL'edizione 2011 ha visto trionfare nuovamente i neozelandesi dell'Auckland City che si sono imposti nel doppio confronto di finale sui campioni di Vanuatu dell'Amicale (vittoria per 2-1 in trasferta e per 4-0 in casa) conquistando cos\u00ec il terzo titolo continentale della loro storia.\nL'Auckland City si \u00e8 nuovamente ripetuto nell'edizione 2012, imponendosi complessivamente per 3-1 sul Tefana, conquistando cos\u00ec il 4\u00ba titolo d'Oceania. L'anno successivo la squadra di Auckland ha ottenuto il terzo titolo consecutivo, il quinto in totale, battendo nella finale in gara unica i compatrioti del Waitakere United. Altre due vittorie consecutive per il team neozelandese, nell'edizione 2014 contro l'Amicale e poi, in quella 2015 contro il Team Wellington, per una serie di cinque vittorie consecutive.\nL'edizione del 2019 risult\u00f2 essere la prima in assoluto priva di squadre neozelandesi in finale, in cui invece ci fu un derby fra squadre della Nuova Caledonia, vinto dall'Hiengh\u00e8ne Sport contro il Magenta. \nAlbo d'oro.\nSino al 2006 la competizione era denominata Oceania Club Championship e tutte le gare si svolgevano ogni anno in un singolo paese che organizzava la manifestazione.\nDall'edizione 2007 il nome ufficiale \u00e8 diventato OFC Champions League, e il nuovo formato prevede che le squadre si affrontino in gare di andata e ritorno nei rispettivi stadi.\n\"Per ogni edizione \u00e8 riportato il risultato della finale.\""}
{"id": "873860", "revid": "110157", "url": "https://it.wikipedia.org/wiki?curid=873860", "title": "Bla\u017eejov", "text": "Bla\u017eejov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "873861", "revid": "124117061", "url": "https://it.wikipedia.org/wiki?curid=873861", "title": "T\u0159ebo\u0148", "text": "T\u0159ebo\u0148 (in tedesco \"Wittingau\") \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale. \u00c8 sede del birrificio Regent.\nIl castello.\nIl castello rinascimentale di T\u0159ebo\u0148 venne edificato nel XVI secolo, all'epoca degli ultimi P\u0159emyslidi, sul luogo di una precedente fortezza medievale.\nFin dagli inizi appartenne alla nobile famiglia Rosenberg. Particolare importanza ebbe il castello al tempo di Wilhelm von Rosenberg, nella seconda met\u00e0 del XVI secolo, quando nel castello soggiornarono, tra gli altri, gli alchimisti inglesi John Dee e Edward Kelley.\nDopo la guerra dei trent'anni il castello divenne propriet\u00e0 degli Schwarzenberg, per quasi trecento anni.\nGli interni storici mostrano allestimenti che celebrano le due nobili famiglie che abitarono il castello.\nL'originale giardino rinascimentale venne trasformato, nel XIX secolo, in un parco all'inglese.\nIl collegamento ferroviario espresso tra Praga e Vienna passava attraverso la citt\u00e0 di T\u0159ebo\u0148. Il presidente Masaryk visit\u00f2 ufficialmente la citt\u00e0 due volte in treno, nel 1919 e nel 1925.\nIl lago Sv\u011bt e la tomba Schwarzenberg.\nNelle vicinanze di T\u0159ebo\u0148 si trova il lago \"Sv\u011bt\" ('Il mondo'), un ampio stagno creato artificialmente nel XVI secolo al fine di garantire cibo alle popolazioni locali tramite l'attivit\u00e0 della pesca.\nSulla riva del lago (in realt\u00e0 in comune di Doman\u00edn) si trova la tomba di famiglia degli Schwarzenberg, edificata in stile neogotico - negli anni Settanta del XIX secolo - dagli architetti Friedrich von Schmidt e Damasius Deworetzky.\nAmministrazione.\nLa citt\u00e0 \u00e8 gemellata con:"}
{"id": "873868", "revid": "124546169", "url": "https://it.wikipedia.org/wiki?curid=873868", "title": "Aynsley Dunbar", "text": "Ha suonato come membro di numerosi e importanti gruppi sia come musicista d'accompagnamento che come ospite ed \u00e8 stato pure leader di un proprio gruppo, gli Aynsley Dunbar Retaliation.\nBiografia.\nNasce a Liverpool e da giovane suona la batteria in gruppi di blues, nel fenomeno del British Blues. Suona con John Mayall e i suoi Bluesbreakers per poi formare un gruppo a suo nome, Aynsley Dunbar Retaliation, con quattro LP di blues all'attivo. Tra l'altro con questa band ha scritto il pezzo \"Warning\" che poi \u00e8 stato ripreso come \"cover\" dai Black Sabbath nel loro album d'esordio. Poi Frank Zappa lo chiama a suonare nei suoi dischi e nelle date dal vivo con le Mothers of Invention. Ha sostenuto un provino per suonare con Jimi Hendrix, assieme a Mitch Mitchell (il quale poi \u00e8 passato effettivamente al gruppo); secondo Chas Chandler fu la sorte (tramite il lancio di una moneta) a fargli preferire Mitchell.\nHa lavorato con alcuni dei massimi artisti rock, compresi Frank Zappa, Lou Reed, Jeff Beck, David Bowie, Whitesnake, Sammy Hagar, UFO, Jefferson Starship e con i primi Journey."}
{"id": "873869", "revid": "1442080", "url": "https://it.wikipedia.org/wiki?curid=873869", "title": "Route 66 (brano musicale)", "text": "(Get Your Kicks On) Route 66, meglio noto semplicemente come Route 66, \u00e8 un brano musicale composto nel 1946 da Bobby Troup, ed inciso per la prima volta da Nat King Cole con il The King Cole Trio nel 78 giri \"(Get Your Kicks On) Route 66/Everyone Is Sayin' Hello Again (Why Must We Say Goodbye)\" nello stesso anno.\nLa \"Route 66\" di cui tratta la canzone \u00e8 la U.S. Route 66, la \"highway\" che collega Chicago a Santa Monica.\nIl brano.\nBobby Troup ebbe l'idea per la canzone mentre era in auto guidando dalla Pennsylvania alla California. Volendo tentare la carriera di compositore per Hollywood, insieme alla moglie Cynthia, era partito verso la West Coast a bordo della sua Buick del 1941. Il viaggio inizi\u00f2 sulla US\u00a040 e prosegu\u00ec sulla US\u00a066 sulla costa californiana. Inizialmente Troup pens\u00f2 di scrivere un pezzo sulla Route 40, ma Cynthia sugger\u00ec invece il titolo \"Get Your Kicks on Route 66\". La canzone fu composta durante un viaggio durato dieci giorni, e completata all'arrivo della coppia a Los Angeles.\nIl testo della canzone elenca varie citt\u00e0 e paesi che si incontrano percorrendo la Route 66, come St. Louis; Joplin, Missouri; Oklahoma City, Oklahoma; Amarillo, Texas; Gallup, Nuovo Messico; Flagstaff, Arizona; Winona, Arizona; Kingman, Arizona; Barstow, California; e San Bernardino, California. Winona \u00e8 l'unica citt\u00e0 logisticamente fuori posizione: si tratta di una piccola cittadina a Est di Flagstaff, facilmente trascurabile se non fosse che nel testo della canzone viene appunto detto: \"\u00abDon't forget Winona\u00bb\" (\"Non dimenticatevi di Winona\"), per far rima con \"Flagstaff, Arizona\".\nCover.\n\"Route 66\" \u00e8 stata successivamente riarrangiata anche da molti altri artisti quali Chuck Berry nel 1961, i Rolling Stones nel 1964, The Manhattan Transfer (dalla colonna sonora del film \"Pelle di sbirro\") nel 1982 (Grammy Award for Best Jazz Vocal Performance, Duo or Group 1983) ed i Depeche Mode nel 1987, Natalie Cole nel 1991 (nell'album \"Unforgettable... with Love\"), John Mayer nel 2006 (per il film d'animazione Disney \"Cars motori ruggenti\") e di Glenn Frey nel 2012.\nNel 2006 le Cheetah Girls l'hanno pubblicata come singolo."}
{"id": "873870", "revid": "289247", "url": "https://it.wikipedia.org/wiki?curid=873870", "title": "San Fedele Martire (in Como)", "text": ""}
{"id": "873871", "revid": "1522738", "url": "https://it.wikipedia.org/wiki?curid=873871", "title": "Trixie Tang", "text": ""}
{"id": "873872", "revid": "81195", "url": "https://it.wikipedia.org/wiki?curid=873872", "title": "Pletismografo", "text": "Il pletismografo (dal greco \"pl\u0113thysm\u00f2s\"=aumento, riempimento e \"gr\u00e0phein\"=scrivere), \u00e8 un'apparecchiatura medica utilizzata per la valutazione dei volumi polmonari. La metodica \u00e8 chiamata pletismografia. Fu inventato da Angelo Mosso, fisiologo italiano (1846-1910), ma migliorato in maniera significativa da Amedeo Herlitzka, che ne \u00e8 considerato il padre.\nDescrizione.\nL'apparecchio \u00e8 composto da una cabina a pressione e temperatura controllate, nella quale il paziente siede e respira collegando la bocca ad uno pneumotacografo (misuratore di flusso dell'aria).\nFunzioni.\nIl pletismografo mette in relazione le variazioni di pressione nella cabina con le modificazioni del volume dell'aria presente nei polmoni sfruttando la legge di Boyle, la quale afferma che a temperatura costante (ovvero in condizioni isoterme) pressione e volume di un gas sono inversamente proporzionali, ovvero:\nessendo:\nIn particolare \u00e8 utile per misurare la quantit\u00e0 di aria presente nei polmoni dopo un'espirazione massimale (in modo da ottenere il valore del volume residuo).\nAl termine di una espirazione a volume corrente un otturatore chiude il boccaglio e si chiede al paziente di compiere dei respiri brevi e frequenti.\nMentre il paziente tenta di inspirare, espande il gas contenuto nei polmoni e produce un aumento del volume polmonare e un conseguente incremento della pressione nella cabina (il gas della cabina diminuisce infatti di volume), mentre avviene il contrario quando tenta di espirare.\nLa variazione di pressione si misura alla bocca, mentre la variazione di volume viene dedotta dalla variazione di pressione nella cabina.\nConoscendo la pressione iniziale \"P\", il suo incremento \u0394P e la variazione di volume \u0394V (3 valori su 4 termini) \u00e8 possibile calcolare il volume iniziale V, mediante la legge di Boyle, essendo:\nin cui:\nse \"P &gt; P'\" e \"V &lt; V'\".\nSe invece \"P &lt; P'\" e \"V &gt; V'\", abbiamo:"}
{"id": "873874", "revid": "767487", "url": "https://it.wikipedia.org/wiki?curid=873874", "title": "The Jacket", "text": "The Jacket \u00e8 un film del 2005 diretto da John Maybury, liberamente ispirato al romanzo \"Il vagabondo delle stelle\" di Jack London del 1915, con Adrien Brody nella parte di \"Jack Starks\", Keira Knightley nella parte di \"Jackie Price\", Jennifer Jason Leigh nella parte della \"dottoressa Lorenson\" e con Kris Kristofferson nella parte del \"dottor Becker\".\nTrama.\nJack Starks, un sergente reduce della guerra del Golfo, soffre di amnesia post-traumatica. Accusato di omicidio, viene rinchiuso in un manicomio criminale e sottoposto ad una cura sperimentale a base di psicofarmaci. Mentre \u00e8 legato con una camicia di forza gli vengono somministrate delle \"medicine\" che lo portano in un'altra dimensione spazio-temporale. Ritrovatosi nel 2007 incontra Jackie Price, una ragazza che nel 1992 quando era ancora bambina, insieme alla madre era stata aiutata dallo stesso Starks, il quale dopo aver riparato il guasto che aveva causato l'arresto della loro auto, le regala le proprie piastrine militari identificative.\nMalgrado l'iniziale scetticismo da parte della ragazza, in quanto Jack Starks risulta essere deceduto il 1\u00ba gennaio del 1993 a causa di un colpo alla testa, Jackie decide di aiutarlo a scoprire le circostanze che hanno causato la sua morte. Dopo essere tornato nel presente attraverso la terapia (consistente oltre che nella somministrazione di farmaci, nel giacere per diverse ore all'interno di un lungo cassetto simile a quello degli obitori) Jack si sposta di tanto in tanto da una dimensione spazio-temporale all'altra, per poi riportare nel 1992 diverse informazioni apprese nel futuro, tra cui una inerente al caso di un bambino con problemi di apprendimento di cui si occupa la dottoressa Lorensen, che porter\u00e0 alla totale guarigione del bambino.\nIl primo gennaio del 1993, ovvero la sua data di morte, dopo aver consegnato una lettera alla madre di Jackie (all'interno della quale diceva che la donna sarebbe morta, in quanto svenuta con una sigaretta accesa, che avrebbe provocato un incendio), presso l'ingresso del manicomio Jack Starks finisce con lo scivolare sulla neve per poi battere violentemente la testa contro il pavimento. In punto di morte Jack chiede ai medici di ricorrere alla terapia, per tornare nel 2007 e salutare un'ultima volta Jackie. Una volta tornato nel futuro, sentendo Jackie parlare al telefono con la madre, il protagonista scopre che la lettera da lui scritta aveva impedito la morte della donna e di conseguenza apprende di aver cambiato il corso degli eventi."}
{"id": "873879", "revid": "1652635", "url": "https://it.wikipedia.org/wiki?curid=873879", "title": "Argine", "text": "L'argine \u00e8 un'opera di difesa passiva del territorio atta ad impedire lo straripamento dei corsi d'acqua. Esso \u00e8 generalmente costituito da un rilevato impermeabile in terra simile ad una diga che pu\u00f2 raggiungere altezze anche considerevoli (in Italia sia il fiume Po sia il fiume Adige hanno argini che superano i 10 metri di altezza).\nSecondo la convenzione della destra e sinistra orografica, ponendosi rivolti nella direzione del corso dell'acqua, le spalle alla sorgente, si dice \"argine destro\" quello posto a destra, \"argine sinistro\" l'altro.\nDescrizione.\nTipologie.\nGli argini possono essere disposti in froldo, ovvero a diretto contatto con il flusso idrico, oppure posti a una certa distanza da questo. In questo secondo caso, la fascia di terreno compresa tra l'alveo attivo e l'argine prende il nome di \"golena\".\nL'argine si dispone in froldo quando manca spazio per la sua edificazione pi\u00f9 arretrata o l'area da difendere ha un valore troppo elevato per sacrificarla destinandola a golena. La disposizione in froldo sottopone l'argine ad azioni erosive molto pi\u00f9 spiccate rispetto ad un argine in golena. Infatti il suo piede \u00e8 direttamente a contatto con la parte inferiore della sezione liquida del corso d'acqua, quella cio\u00e8 caratterizzata da maggiore pressione idrostatica ed attivit\u00e0 cinetica. La presenza delle golene, inoltre, consente su di esse l'espansione dei volumi di piena, con conseguenti benefici sia sui livelli idrometrici che sulla propagazione dell'onda di piena a valle.\nDimensionamento.\nL'altezza degli argini di un corso d'acqua \u00e8 dimensionata in base all'entit\u00e0 degli eventi di piena previsti in un arco di tempo pluriennale (definito \"tempo di ritorno\"). Per definire la quota di massima piena a una determinata sezione \u00e8 necessario conoscere la portata del corso d'acqua in corrispondenza di essa. Questa \u00e8 calcolata in base alla superficie del bacino sotteso ed alla piovosit\u00e0 ad esso specifica. Il calcolo della massima piena viene elaborato, per corsi d'acqua di una certa entit\u00e0 o di elevata pericolosit\u00e0 intrinseca (pensilit\u00e0 dell'alveo) o di contesto (caratteristiche del territorio da difendere), per tempi di ritorno di 100 anni. La quota di sommit\u00e0 arginale viene determinata integrando il livello di massima piena, calcolato come sopra indicato, di un ulteriore margine di sicurezza detto \"franco arginale\". Esso ha entit\u00e0 variabile, tanto maggiore quanto pi\u00f9 elevato \u00e8 il grado di pericolosit\u00e0 idraulica del corso d'acqua e del suo contesto territoriale. Di norma, per corsi d'acqua primari, si adotta un franco di 1,00\u00a0m. - 1,20\u00a0m sulla massima piena. \nNella regimazione dei corsi d'acqua \u00e8 necessario porre particolare attenzione alle preesistenti opere d'arte, in particolare ai ponti stradali e ferroviari che sono spesso collocati in corrispondenza di un restringimento d'alveo che pu\u00f2 provocare un innalzamento dei livelli idrometrici a monte. \nDissesti arginali.\nLe pi\u00f9 comuni cause di dissesto arginale sono l'erosione, il sormonto, il sifonamento, il franamento e lo sfiancamento. \nErosione.\nL'erosione si verifica quando un corpo arginale esposto direttamente alla corrente (argine in froldo) viene da questa progressivamente eroso sino alla sua perforazione, con conseguente rotta arginale ed esondazione delle acque.\nSormonto.\nIl sormonto avviene quando il livello di piena supera la sommit\u00e0 arginale. Esso pu\u00f2 verificarsi per diverse cause, tra cui le principali sono superamento della portata di progetto, sottovalutazione della scabrezza dell'alveo e conseguente sopravvalutazione della portata esitabile, assestamento del rilevato in seguito alla sua costruzione o sopraelevazione, subsidenza del terreno di imposta. In alcuni casi si pu\u00f2 riuscire a impedire il sormonto con un intervento tempestivo, sopraelevando l'argine con riporti di terra o sacchetti di sabbia o, in casi estremi, con l'aratura della sommit\u00e0.\nSifonamento.\nIl sifonamento consiste nella progressiva asportazione di materiale costituente il corpo arginale per l'effetto erosivo di moti filtranti emergenti alla superficie del suolo sul lato a campagna. Il rischio di sifonamento si manifesta con l'apparire di fontanazzi al piede arginale o in sua prossimit\u00e0. Se l'acqua esce limpida, non vi \u00e8, al momento, trasporto solido, se invece \u00e8 torbida, il fenomeno \u00e8 pericoloso e progressivo. In questi casi il materiale asportato si deposta intorno al fontanazzo, formando le cosiddette \" soil boil\". Si pu\u00f2 provare ad arrestare il trasporto solido del fontanazzo, costruendo intorno alla sua emergenza una coronella, ossia circondandolo con sacchetti di sabbia in modo da innalzare il livello idrico al suo interno, formando cos\u00ec una contropressione, sino al venir meno del trasporto solido. \u00c8 opportuno lasciare sfogo alle acque limpide del fontanazzo in modo da evitare la semplice traslazione del suo punto di emersione.\nIl sifonamento pu\u00f2 essere favorito dalla presenza radici di alberi, specialmente se la specie arborea \u00e8 idrofila. Un'altra possibile causa \u00e8 costituita dalle tane di animali (ad esempio nutrie), che costituiscono una via d'innesco del fenomeno.\nSfiancamento.\nLo sfiancamento si verifica quando la massa del materiale costituente il corpo arginale, a causa della sua completa imbibizione d'acqua (sia essa di deflusso che di pioggia), viene colpita da cedimenti. L'innescarsi di una situazione di imminente sfiancamento \u00e8 segnalata dal fatto che l'argine diventa cedevole al piede (definito a \u201cporco grasso\u201d o a \u201cventre di vecchia\u201d, secondo la terminologia tradizionale).\nFranamento.\nIl franamento dell'argine pu\u00f2 essere dovuto a varie cause che generano l'instabilit\u00e0 del rilevato. Tra di esse le pi\u00f9 frequenti sono l'erosione al piede e lo smottamento di grosse zolle dovuto allo sradicamento di alberature presenti lungo la linea di sponda.\nGestione delle opere idrauliche.\nAl fine di far fronte ai suddetti e ad altri dissesti, gli argini, cos\u00ec come le altre opere idrauliche, sono oggetto di periodici interventi di sistemazione e manutenzione effettuati dagli enti preposti. In Italia, essi sono, in base alla vigente legislazione, le regioni (Geni civili), per la rete idrografica principale, i consorzi di bonifica, per la rete irrigua e di scolo e l'A.I.PO (Agenzia Interregionale per il Fiume Po), gi\u00e0 Magistrato per il Po, costituita dalle regioni Piemonte, Lombardia, Emilia-Romagna e Veneto, con sede centrale a Parma."}
{"id": "873881", "revid": "1888309", "url": "https://it.wikipedia.org/wiki?curid=873881", "title": "Oratorio di San Fedele", "text": "Loratorio di San Fedele (detto anche tempietto di San Fedelino o pi\u00f9 semplicemente San Fedelino) venne eretto a cavallo del X-XI secolo, sul luogo del martirio di san Fedele protomartire della Chiesa di Como.\nL'oratorio venne eretto nell'antico punto terminale settentrionale del Lago di Como (che, allora, non era diviso dall'attuale Lago di Mezzola e, quindi, guadagnava circa 10 chilometri verso nord), l\u00ec dove vi si getta il fiume Mera, il quale apriva la via del passo dello Spluga e del Settimo. Si trattava, in pratica, di una delle principali vie di comunicazione fra Milano e le provincie retiche e danubiane.\nRappresenta una vera curiosit\u00e0 il fatto che l'edificio si trova sulla riva occidentale del lago (in territorio di Sorico) nella provincia di Como, ma \u00e8 di propriet\u00e0 della parrocchia di Novate Mezzola in provincia di Sondrio, in una posizione oggi un po' isolata, dal momento che oggi la strada scorre sulla riva orientale. Ma esattamente l\u00ec passava, a ben oltre il medioevo, l'antico tracciato delle Via Regina, che collegava Como alle Alpi. Ad esempio vi erano collocati, a tutto il '600, i modesti trinceramenti di frontiera eretti dai Grigioni allora padroni della Valchiavenna.\nStoria.\nL'oratorio \u00e8 dedicato a san Fedele, protomartire della Chiesa di Como ucciso intorno al 303-305 ai tempi delle persecuzioni di Diocleziano e Massimiano.\nFedele era un soldato dell'imperatore, che, essendosi convertito al Cristianesimo, si rifiut\u00f2 di fare offerte sacrificali agli dei prima di una battaglia. Per questo venne condannato a morte, insieme ad altri soldati anch'essi convertiti (la cosiddetta Legione Tebea); Fedele, per scampare alla condanna, fugg\u00ec verso Como e risal\u00ec il lago con una barca, fino a giungere a quello che ai tempi era il paese pi\u00f9 settentrionale del Lario, Samolaco, dove fu raggiunto dai sicari dell'imperatore e decapitato. Sul luogo del martirio viene inizialmente edificato un sacello, poi dimenticato. All'inizio del VI secolo il suo sepolcro fu visto da Ennodio, vescovo di Pavia. \nAlcuni rilievi archeologici hanno mostrato come l'attuale oratorio sia stato realizzato sulla base di un precedente edificio. \nSecondo la tradizione, nel 964 le reliquie vennero riscoperte, grazie ad una donna del luogo che avrebbe visto in sogno San Fedele che le indicava il luogo del seppellimento: il vescovo Gualdone, informato del sogno, ordin\u00f2 di scavare alla ricerca delle reliquie, che vennero effettivamente ritrovate nel luogo indicato ed in seguito trasportate a Como per essere custodite basilica di santa Eufemia che per l'occasione venne intitolata a san Fedele. Sul luogo del ritrovamento invece venne eretto l'oratorio che ancora vediamo, rimasto pressoch\u00e9 intatto durante i secoli.\nDurante la dominazione spagnola del Ducato di Milano, dal 1624 al 1627 l'oratorio di san Fedelino fu adibito a fortino ad uso delle truppe ducali, mentre durante il secolo successivo serv\u00ec come magazzino per le maestranze impiegate nelle vicine cave di granito. Secondo alcune teorie, non \u00e8 da escludere che l'origine dell'oratorio sia da legare proprio alla vicinanza delle cave, luoghi che in passato erano sovente dotati di uno spazio dedicato al culto.\nUn restauro dell'oratorio avvenne, a pi\u00f9 riprese, nel corso del Novecento.\nL'edificio.\nEdificato in pietra raccolta nelle montagne circostanti, gli archetti dell'abside e delle finestre in tufo del vicino Pian di Spagna, la base del tetto in lastre di Moltrasio con copertura in \"piode\".\nLa chiesetta ha due ingressi, uno sul lato sud e un altro quasi opposto sul lato nord, entrambi terminanti con arco a tutto sesto. Come nel caso della basilica comasca di San Carpoforo, la facciata, situata sul lato ovest, \u00e8 contro-terra.\nLa pianta \u00e8 quasi quadrata e misura m. 3,42 per i lati nord e sud, m.3,46 per la facciata (ovest), m. 3,52 per il lato est dove si trova l'abside. \nL'illuminazione \u00e8 affidata a due finestrelle, una nell'abside l'altra sul lato sud.\nLa copertura \u00e8 sorretta da una piccola volta a crociera nervata, sostenuta in tre angoli da semplici peducci mentre in quello ovest da una maschera antropomorfa. L'abside \u00e8 semicircolare, segnato da una finestrella centrale, monofora a doppia strombatura.\nSia l'interno che l'esterno erano completamente coperti di affreschi. Scomparsi quelli esterni rimangono parti di quelli interni ora gravemente danneggiati dall'umidit\u00e0 e dalle traversie patite. La decorazione meglio conservata \u00e8 nell'abside, sulla volta \u00e8 raffigurato \"Cristo pantocratore\" tra due angeli adoranti, degli apostoli sulla parete rimangono tracce solo delle teste. Questi affreschi risalgono all'XI secolo. Della restante decorazione, una fascia con decorazione geometrica di tipo irlandese e figure di santi, poco rimane.\n \nL'esterno dell'abside \u00e8 ingentilito da tre coppie di archetti pensili, una banda decorativa in cotto corona la muratura appena sotto la gronda, il tetto \u00e8 coronato da un fastigio con tetto a capanna e un arco cieco, costruito coevamente alla struttura e unico nell'architettura romanica.\nLo stile romanico denuncia chiaramente l'ambito di origine dei costruttori, fra i Magistri comacini, ovvero i maestri tagliatori di pietra, scultori ed architetti provenienti dai villaggi della diocesi di Como.\nLa struttura ha subito due restauri, il primo del 1901, il secondo nel 1992 con particolare attenzione all'indagine archeologica che ha portato alla luce tracce di costruzioni preesistenti e alla salvaguardia degli affreschi."}
{"id": "873890", "revid": "2039709", "url": "https://it.wikipedia.org/wiki?curid=873890", "title": "Joe Bonamassa", "text": "Chitarrista esordiente negli anni 2000, dotato di una notevole tecnica, pulizia del suono e professionalit\u00e0 in studio, \u00e8 rapidamente diventato uno fra i pi\u00f9 apprezzati chitarristi del contemporaneo panorama musicale blues/rock. Ha saputo incamerare la lezione antica del blues degli albori, riproponendola con caratteri ed idee moderne ed all'avanguardia.\nBiografia.\nHa iniziato a suonare musica classica finch\u00e9 scopr\u00ec il blues. All'et\u00e0 di soli 12 anni ha partecipato a un tour di B.B. King. Tra le sue influenze, come ricorda egli stesso nelle sue interviste, si trovano personaggi molto importanti all'interno della scena chitarristica blues-rock british, tra cui Eric Johnson, Gary Moore, Jeff Beck, Jimmy Page, Peter Green, Rory Gallagher ed altri, tra cui i maggiori esponenti del blues americano, prevalentemente B.B. King e Stevie Ray Vaughan.\nNel maggio del 2009 ha ospitato Eric Clapton durante un suo concerto a Londra alla Royal Albert Hall, poi edito su DVD.\nNel Giugno 2010 ha partecipato al \"Crossroads Guitar Festival 2010\" a Chicago, raduno del gotha dei chitarristi, organizzato a scopo di beneficenza da Eric Clapton.\nHa formato con Jason Bonham (figlio del celebre John Bonham, batterista dei Led Zeppelin), Derek Sherinian (ex Dream Theater) alle tastiere, e al basso e voce Glenn Hughes (ex Deep Purple e Black Sabbath) il supergruppo rock Black Country Communion, con il quale ha pubblicato il 20 settembre 2010 l'omonimo album di debutto, seguito il 13 giugno 2011 dal secondo album \"2\". Nel 2012 sono invece usciti l'album dal vivo \"Live Over Europe\" e il terzo in studio \"Afterglow\". Il 22 settembre 2017 viene pubblicato l'album del ritorno: \"BCCIV.\"\nHa collaborato con numerosi artisti e gruppi come Buddy Guy, B.B. King, Paul Rodgers, Jack Bruce, Joe Cocker, Gregg Allman, Eric Johnson, Warren Haynes, Foreigner, Beth Hart (con la quale ha inciso due album), Danny Gatton (che fu il suo mentore quando aveva 13 anni) e molti altri.\nStrumentazione.\n\u00c8 endorser Gibson, anche se fa uso di chitarre Fender, Music Man, Chandler, Gretsch e tante altre. Ad oggi possiede una preziosa collezione di Gibson Les Paul della \"golden era\" che include due \"Gold Top\" del 1957 (7 3941 \"Major Tom\" e 7 3945), cinque \"Burst\" del 1959 (9 0829 \"Magellan\", 9 1948 \"Linny\", 9 1951 \"Principal Skinner\", 9 1953 \"Carmelita\" e 9 1688 \"Spot\") e cinque del 1960 (0 0137 \"Batman\", 0 0221 \"Lucky 7\", 0 7453 \"The Runt\", 0 7589 \"Johnny Fever\" e 0 8089 \"The Two Sisters Burst\"). Un'altra chitarra che va citata \u00e8 sicuramente la sua \"Gold Top\" personalizzata. Nel 2011, Joe ha realizzato con il Gibson Custom Shop una chitarra che \u00e8 un ibrido tra la Les Paul e la Firebird: la chitarra si chiama \"Gibson Bonabyrd\". La \"Bonabyrd\" ha il body della Les Paul (con solo il pickup al ponte) e il manico della Les Paul con la paletta reverse della Firebird. Nel 2015 ne ha realizzata un'altra simile ma stavolta, invece che in colorazione Burst, in colorazione \"Pelham Blue Aged\" e, soprattutto, con due pickup invece che uno."}
{"id": "873892", "revid": "765509", "url": "https://it.wikipedia.org/wiki?curid=873892", "title": "Ichigo Momomiya", "text": ""}
{"id": "873900", "revid": "287204", "url": "https://it.wikipedia.org/wiki?curid=873900", "title": "172 (disambigua)", "text": ""}
{"id": "873901", "revid": "287204", "url": "https://it.wikipedia.org/wiki?curid=873901", "title": "173 (disambigua)", "text": ""}
{"id": "873904", "revid": "287204", "url": "https://it.wikipedia.org/wiki?curid=873904", "title": "174 (disambigua)", "text": ""}
{"id": "873908", "revid": "122669696", "url": "https://it.wikipedia.org/wiki?curid=873908", "title": "Ferdinando Sanfelice", "text": "Biografia.\nLa fonte principale per le notizie riguardanti la sua vita \u00e8 la biografia scritta dal suo amico Bernardo De Dominici, e pubblicata nel 1745, quando l'architetto era ancora in vita. Il pittore e storico dell'arte Bernardo De Dominici descrisse la figura di Sanfelice: \"\u00c8 il nostro Sanfelice di statura alta e, di robusta e proporzionata complessione, di color bianco, occhi negri, pelo biondaccio.\"\nLa formazione.\nIl 18 febbraio 1675 nacque Ferdinando Sanfelice da Camillo, esponente della nota famiglia Sanfelice, e da Ippolita Moccia. Ferdinando era il loro settimo figlio e sin da ragazzo era invogliato dalle arti meccaniche. Bernardo De Dominici ci informa ancora che Ferdinando: \"Sin dalla sua fanciullezza era invogliato delle arti cos\u00ec in far fruiti di cera li presepi con tanta esquisitezza eseguiti che dava maraviglia a eia che li vedeva e ricamando le sue sorelle in casa si poneva a ricamare con esse e le superava bellezza del lavoro e dando lor regola per bene ombrare i fiori e nell et\u00e0 di sette anni dipinse una soffitta di carta nella sua villa di Ottajano...\". Il padre Camillo indirizz\u00f2 il figlio verso studi giuridici e umanistici la stessa fonte ci rivela una personalit\u00e0 molto perspicace: \"Ed essendosi applicato ne suoi primi anni alle lettere si f\u00e9 ammirare per un ingegno elevato dando speranza di avere a riuscire uno de letterati della sua et\u00e0 avendo imparato fra breve tempo la latina e greca lingua e compiuto gli studi di filosofia, matematica e legge e superava sempre i suoi condiscepoli si \u00e8 dilettato di poesia cos\u00ec italiana come latina vedendosi le sue composizioni stampate in pi\u00f9 raccolte.\" Tuttavia non abbandona gli studi, che prosegue sotto la guida di Carlo Majelli, professore di filosofia, e di Luca Antonio Porzio e Antonio di Monforte entrambi matematici.\nNel 1691 mor\u00ec il padre Camillo e al fratello Antonio (Napoli, 2 luglio 1659 \u2013 Nard\u00f2, 1\u00ba gennaio 1736) fu affidato il compito di educare il Nostro. Grazie al fratello, Ferdinando si avvicin\u00f2 ancora di pi\u00f9 all'architettura grazie alla promozione del restauro della Basilica di Santa Restituta voluto dai canonici Sanfelice, Corcione, Matina e Carlo Celano e affidato ad Arcangelo Guglielmelli, Lorenzo Vaccaro e Bartolomeo Ghetti. Nel medesimo anno sempre Antonio mostr\u00f2 a Francesco Solimena diversi dipinti del giovane, facendo entrare Ferdinando nell'entourage del Solimena.\nNel 1698 spos\u00f2 Agata Ravaschieri, la coppia ebbe tredici figli dei quali sopravvissero solamente tre: Camillo, Agnese (monaca del monastero di Donnalbina) e Fortunata. Nel 1700 dipinse una pala d'altare per la Chiesa di San Carlo all'Arena.\nGli esordi.\nIl primo incarico fu la realizzazione, nel 1701, della Castellana eretta nella reale cappella del Tesoro di san Gennaro per i funerali di Carlo II di Spagna. Nel medesimo anno inizi\u00f2 a lavorare presso i Deputati della Cappella del Tesoro di San Gennaro realizzando macchine da festa per la festivit\u00e0 di San Gennaro il 19 settembre e dagli Eletti della Citt\u00e0 di Napoli ebbe come incarico la risistemazione del Santuario di San Gennaro alla Solfatara, insieme a Lorenzo Vaccaro.\nVenne eletto come rappresentante e revisore in diverse cariche pubbliche e nel 1706 disegn\u00f2 i piperni del palazzo Capuano e dal 1705 lavor\u00f2 presso la chiesa di San Giovanni a Carbonara con la realizzazione della scalinata nel 1708. Nel medesimo periodo di tempo progett\u00f2 gli stucchi e l'altare della chiesa della Redenzione dei Cattivi con la partecipazione di Domenico Antonio Vaccaro nella realizzazione dell'altare.\nDal 1707 al 1709 si occup\u00f2 della ristrutturazione del palazzo Ravaschieri di Satriano e nel 1708 pubblic\u00f2 il \"Parere di D. Ferdinando Sanfelice circa il riparo da darsi alla cupola della cappella del Tesoro di S. Gennaro\" e nel 1709 fu completata l'Edicola di San Gennaro presso la Chiesa di Santa Caterina a Formiello con la partecipazione degli scultori Lorenzo e Domenico Antonio Vaccaro.\nLa maturit\u00e0 artistica e le esperienze di Nard\u00f2 e di Salerno.\nDal 1709 al 1716 fu attivo presso il palazzo dei Duchi di Casamassima, dove progett\u00f2 le decorazioni e una porta in legno intarsiato oggi scomparsa, tra settembre e ottobre 1710 disegn\u00f2 un lavamano e le decorazioni in marmi nella Chiesa di Santa Maria della Misericordia ai Vergini, degli altari nella Basilica di San Lorenzo Maggiore e all'allargamento del portale di Palazzo Staibano al vico Purgatorio ad Arco. Nel 1711 fu significativo il suo intervento nel Duomo di Amalfi. Per il principe Emanuele Maurizio di Lorena progetta a partire dal 1711 Villa d'Elboeuf a Portici. Durante i lavori di costruzione del \"Padiglione estivo\" in Resina, attuale Ercolano (NA), un contadino scavando un pozzo artesiano rinviene i primi resti della citt\u00e0 sepolta di Ercolano e il principe acquista il pozzo e con i reperti che vengono ritrovati abbellisce la sua villa in costruzione. Pi\u00f9 tardi (1738) la villa viene incorporata nel parco della nuova reggia di Portici. Nel 1713 progett\u00f2 le decorazione del Palazzo Petra, appartenuto a Don Nicola Petra, e nel 1714 fu autore delle cappelle di San Nicola di Bari e di San Gaetano nella Chiesa dei Santi Apostoli.\nIl fratello Antonio fu nominato Vescovo di Nard\u00f2 il 28 agosto 1707 e Ferdinando fu attivo presso la citt\u00e0 pugliese dal 1710; nel 1714 fu operativo presso la Basilica Cattedrale Santa Maria Assunta dove disegn\u00f2 complessivamente la chiesa, nel convento della Chiesa di San Domenico, nella Chiesa di Santa Chiara e nella Chiesa di Santa Maria della Purit\u00e0. In quest'ultima chiesa si risentono le reminiscenze borrominiane nella composizione della facciata. Nella Chiesa di San Trifone esegu\u00ec una tela raffigurante San Gregorio Armeno.\nNel 1715 progett\u00f2 gli ornamenti per i soffitti di Palazzo Ischitella e nel medesimo anno sovraintese ai lavori del cappellone dell'Immacolata nella Chiesa dei Santi Apostoli, il cappellone si configura specularmente al cappellone dei Filomarino del Borromini. Nel 1717 realizz\u00f2 il pavimento e la balaustra del presbiterio della Chiesa di San Giorgio dei Genovesi e disegn\u00f2 un soffitto per il palazzo Casamassima.\nNel 1718, per disposizioni volute da Don Giovan Battista Ravaschieri reggente di Roccapiemonte, fu edificata la chiesa della Beata Vergine dei Sette Dolori e contemporaneamente iniziarono i lavori di rifacimento del palazzo Serra di Cassano a Pizzofalcone. Nel 1718 prepar\u00f2 i disegni per il Cappellone della Pentecoste (o Lembo) nella Cattedrale di Salerno, per l'esecuzione dell'opera ci saranno Francesco Solimena, Francesco De Mura e Matteo Bottiglieri. A Salerno rimase fino agli anni trenta con la costruzione del campanile della Chiesa della Santissima Annunziata, di Palazzo d'Avossa e di Palazzo Conforti, oltre la radicale ristrutturazione della Chiesa di San Giorgio e del Duomo. Intorno al 1720 iniziarono i lavori di Palazzo Palmarice dove successivamente Paolo De Matteis esegu\u00ec diverse tele per la galleria del Principe, della Chiesa di Santa Maria Succurre Miseris ai Vergini e del palazzo Pignatelli di Monteleone, nel cantiere di quest'ultimo vi parteciparono Andrea e Nicola Tagliacozzi Canale.\nAl 1720 risale la Castellana fatta per il Funerale di Eleonora di Neoburgo, imperatrice e consorte dell'imperatore Leopoldo I d'Asburgo, e progett\u00f2 la chiesa di Santa Chiara a Nola. Nel 1726 lavor\u00f2 alle decorazioni del Palazzo di Majo e contemporaneamente continuarono i lavori del proprio palazzo di famiglia, palazzo Sanfelice, iniziati nel 1724 e che termineranno due anni dopo, nel 1728. Inoltre, anche i lavori di consolidamento e di rifacimento della chiesa di Santa Maria Donnalbina e della villa Giannone a Due Porte furono condotti in questo periodo di tempo. Nel 1731 disegn\u00f2 la Castellana per il giureconsulto napoletano Gaetano Argento nella cappella di famiglia edificata su progetto del Sanfelice gi\u00e0 nel 1719 nella Chiesa di San Giovanni a Carbonara. Nel novembre 1731 fu completato il portale del palazzo Filomarino. Il successivo anno progett\u00f2 per il convento di San Giovanni a Carbonara la biblioteca a pianta stellata in una torre della murazione aragonese. Dal 1731 al 1734 costruisce una chiesa a Ripabottoni, piccolo centro del Molise a poca distanza da Lucito, il cui marchese era suo genero.\nCon un atto del 23 maggio 1734 risale il disegno della facciata della Basilica di San Lorenzo Maggiore per l'ingresso di Carlo III di Spagna in citt\u00e0 e collabora con altri nobili delle famiglie Dentice e Caracciolo alla sistemazione della statua del dio Nilo. Nel 1737 progett\u00f2 ed edific\u00f2 la Chiesa di Santa Maria della Consolazione a Villanova e probabilmente risale al medesimo periodo la Chiesa di Santa Maria del Faro a Marechiaro. Nel 1738 fu operativo presso la nuova famiglia reale, gli venne commissionata una fiera per le nozze di Carlo di Borbone in Largo di Castello. Sempre in quell'anno, inoltre, il Sanfelice sar\u00e0 esecutore dell'opera forse pi\u00f9 rilevante della sua carriera e del panorama architettonico napoletano: il palazzo dello Spagnolo. Per questo edificio l'architetto napoletano riusc\u00ec a dare un'interpretazione dello spazio e dello stile in maniera straordinaria, vedendo il culmine dell'opera concentrato nella scalinata aperta sul cortile ad \"ali di falco\", differenti rispetto a quelle del palazzo Sanfelice costruito qualche anno prima.\nNel 1740, insieme al Tagliacozzi Canale e al Fuga, fu allestita la grande fiera per la nascita del primo figlio del re. In questa occasione costruisce nel largo di fronte al palazzo reale una grande torre a pagoda ispirata alla moda allora molto diffusa delle cineserie. Dal 1741 fu direttore dei lavori del Palazzo dell'Archivio agli Studi e progett\u00f2 l'apparato effimero nella sala del trono del Palazzo Reale in seguito al corteo orientale dell'inviato ottomano Hagi Hussein Effend\u00ec. Al 1742 risal\u00ec l'altare della Basilica di Santa Chiara. Ristruttur\u00f2 palazzo Bonito all'Anticaglia i cui lavori terminarono nel 1744.\nGli ultimi anni.\nNel 1744 progett\u00f2 la cona di marmo nella chiesa della Chiesa di Santa Maria delle Grazie ed eseguita dal marmoraro Domenico Astarita, padre dell'ingegnere architetto Giuseppe Astarita. Il successivo anno fu ricco di eventi, mor\u00ec la sorella Chiara, dopo il fratello Antonio nel 1736, e la morte di Domenico Antonio Vaccaro, suo antagonista e amico del Sanfelice. In agosto del 1745 disegn\u00f2 gli intagli del coretto della chiesa di Santa Chiara a Nola e della facciata della chiesa di Santa Maria dei Vergini insieme a Giuseppe Astarita. Nel 1746 disegn\u00f2 le scene di paesaggi arcadici per il refettorio della Chiesa di San Giuseppe dei Ruffi realizzate dal riggiolaio Gennaro Chiajese.\nCon Martino Buonocore, Nicola Tagliacozzi Canale e Antonio Canevari disegn\u00f2 l'inferriata esterna della Basilica dello Spirito Santo e contemporaneamente, insieme a Luca e Bartolomeo Vecchione, la cancellata della cappella di Santa Candida nella chiesa di Sant'Angelo a Nilo. Lavor\u00f2 nel bosco di Capodimonte nella realizzazione della palazzina della fabbrica di porcellana. Nel 1747 mor\u00ec il suo maestro Francesco Solimena ed eresse la chiesa di San Gennaro nel bosco di Capodimonte. Le ultime commissioni furono i lavori a Villa Durante ad Ercolano, del Duca di Girifalco e del rifacimento di Palazzo Cassano Ayerbo D'Aragona.\nIl Sanfelice mor\u00ec il 1\u00ba aprile 1748 e tre giorni dopo il figlio Camillo organizz\u00f2 la Castellana, realizzata da Giovanni Grieco, sotto la direzione di Giuseppe Astarita che complet\u00f2 le fabbriche lasciate incomplete dal Sanfelice."}
{"id": "873909", "revid": "287204", "url": "https://it.wikipedia.org/wiki?curid=873909", "title": "175 (disambigua)", "text": ""}
{"id": "873911", "revid": "287204", "url": "https://it.wikipedia.org/wiki?curid=873911", "title": "Colle della Scala", "text": "Il Colle della Scala (in francese \"Col de l'\u00c9chelle\") e' un valico alpino delle Alpi Cozie, posto in territorio francese poco pi\u00f9 a ovest del confine tra la Francia e l'Italia, congiungendo la Val di Susa in Piemonte (Italia) con la Val della Clar\u00e9e nel dipartimento delle Hautes-Alpes (Francia). Con un'altezza di 1.762\u00a0m s.l.m., \u00e8 il pi\u00f9 basso valico stradale che congiunge l'Italia con la Francia lungo tutta la catena delle Alpi Occidentali e pur essendo agevole per l'altezza, \u00e8 sempre passato in secondo piano rispetto ai vicini Colle del Moncenisio e Colle del Monginevro.\nStoria.\nPer secoli il colle della Scala \u00e8 stato il collegamento pi\u00f9 agevole tra Bardonecchia e la Francia. Nel Medioevo veniva utilizzato dai viaggiatori che non volevano pagare il pedaggio che veniva praticato al Colle del Moncenisio.\nFino alla seconda guerra mondiale ha segnato il confine tra Italia e Francia. Gli italiani negli anni trenta lo avevano particolarmente fortificato denominando il sistema di fortificazioni \"Caposaldo Scala\". Inoltre avevano costruito una teleferica che dal Pian del Colle portava i materiali fino al colle.\nDopo la seconda guerra mondiale il colle si trova totalmente in territorio francese. Il Colle \u00e8 sempre stato francese dopo la cessione del Delfinato alla Francia, mentre il Colle della Scala italiano a mt. 1.779, oggigiorno chiamato \"Mauvais Pas\", \u00e8 diventato francese nel 1947. Il confine dalla Guglia Rossa alle Cime di Sueur passava a circa 1748 metri. Il vero colle della scala 1.790 mt s.l.m \u00e8 stato distrutto dal distaccamento dell'armata di Vittorio Amedeo II nel 1708 di ritorno da una puntata a la Vachette.\nDescrizione.\nPercorso da Bardonecchia fino a N\u00e9vache.\nDa Bardonecchia ci si dirige verso la frazione Melezet per proseguire fino a Pian del Colle. Subito dopo si raggiunge l'attuale confine con la Francia e si lascia sulla destra la strada che prosegue per la Valle Stretta iniziando l'ascesa al colle. In cima al colle ci sono diversi sentieri che portano alla Guglia Rossa. Infine scende nella Valle della Clar\u00e9e incrociando sul fondo valle la strada che unisce Brian\u00e7on al centro abitato di N\u00e9vache (RD\u00a0301).\nLa strada attuale \u00e8 stata costruita dai francesi e dagli italiani nel 1966 soprattutto per poter dare una comunicazione stradale diretta alla valle Stretta, diventata anch'essa francese dopo il periodo bellico ed una via pi\u00f9 breve per Bardonecchia con la Francia. \nLa strada, regolarmente asfaltata, \u00e8 aperta solo alle autovetture ed ai piccoli autoveicoli commerciali ."}
{"id": "873915", "revid": "287204", "url": "https://it.wikipedia.org/wiki?curid=873915", "title": "176 (disambigua)", "text": ""}
{"id": "873916", "revid": "287204", "url": "https://it.wikipedia.org/wiki?curid=873916", "title": "177 (disambigua)", "text": ""}
{"id": "873918", "revid": "767487", "url": "https://it.wikipedia.org/wiki?curid=873918", "title": "U.s.u.r.a.", "text": "Gli U.s.u.r.a. sono stati un progetto dance italiano, nato a Padova nel 1991 ad opera del proprietario della Time Records Giacomo Maiolini, coadiuvato dai produttori Claudio Varola, Alessandro Gilardi, Claudio Calvello e Walter Cremonini. La formazione iniziale vedeva la presenza di Michele Comis, della vocalist Elisa Spreafichi e del gi\u00e0 menzionato Claudio Calvello.\nCarriera.\nNell'ottobre del 1992 venne lanciato il primo singolo del gruppo, intitolato \"Open your mind\". La canzone nacque da un\u2019idea del D.J. Claudio Calvello e fu costruita effettuando una serie di campionamenti basati sulla hit dei Simple Minds \"New Gold Dream\", cui si unirono, rispettivamente, una frase importata dal film del 1990 \"Atto di forza\", un breve spezzone del singolo Solid degli Ashford &amp; Simpson e, infine, l'abbaiare di un cane (preso a sua volta da \"Acappella Sunshine\" dei Rockers Revenge); i succitati sample furono innestati su una base di tipo techno-dance, e al tutto venne aggiunto un inedito giro di basso. Il brano riusc\u00ec ben presto a imporsi nel panorama musicale di settore, tanto da entrare per la prima volta in una classifica dance gi\u00e0 il 31 ottobre: in quella data fece infatti il suo ingresso nella top 20 della Deejay Parade, dove sarebbe rimasto sino al marzo del 1993.\nProprio nel 1993 uscir\u00e0 il singolo \"Sweat\", che conquister\u00e0 un pi\u00f9 che onorevole quarto posto nella classifica italiana, pur senza attestarsi sui livelli di vendita del lavoro precedente. A settembre dello stesso anno sar\u00e0 poi la volta di \"Tear It Up\", terzo capitolo della discografia del gruppo patavino.\nA questo periodo risalgono anche i remix di numerose canzoni, fra cui le hit del rocker Vasco Rossi \"Gli spari sopra\" e \"Delusa\" (al numero uno per quattro settimane) e \"Non ci spezziamo\" degli \"883.\" \nA chiudere l'annata troviamo infine i remix realizzati per un altro progetto dance nostrano, \"Jinny\", ascrivibile sempre ai produttori Varola, Gilardi e Cremonini: a essere remixate, in questo caso, saranno le due hit \"Feel the rhythm\" e \"One more time\", presenti anch'esse nella top annuale dei singoli pi\u00f9 venduti in Italia.\nDel 1994 \u00e8 il singolo \"Drive me Crazy\", registrato con la collaborazione della cantante Nicole McCloud.\nNel 1995 sar\u00e0 poi la volta di \"Infinity\", frutto della collaborazione con un altro storico gruppo dance italiano, i Datura, e assurto col tempo al rango di vero e proprio anthem di entrambi i progetti.\nSull'onda del successo ottenuto, la band continuer\u00e0 a sfornare singoli di discreto successo come \"The Spaceman\", nel 1995, e l'anno successivo \"Flying High\" e \"In the Bush\".\nNel 1997 va segnalato un omaggio a firma del Dj Quicksilver, autore di un apprezzato remix del loro pezzo d'esordio \"Open your mind\".\nLa parabola del gruppo trover\u00e0 il proprio epilogo nel 1998, con la pubblicazione dell'ultimo singolo \"Trance Emotions\"."}
{"id": "873920", "revid": "287204", "url": "https://it.wikipedia.org/wiki?curid=873920", "title": "178 (disambigua)", "text": ""}
{"id": "873924", "revid": "287204", "url": "https://it.wikipedia.org/wiki?curid=873924", "title": "179 (disambigua)", "text": ""}
{"id": "873932", "revid": "123000474", "url": "https://it.wikipedia.org/wiki?curid=873932", "title": "Ragionevoli dubbi", "text": "Ragionevoli dubbi \u00e8 un romanzo giallo, del genere thriller legale, scritto da Gianrico Carofiglio e pubblicato da Sellerio nel 2006.\n\u00c8 il terzo romanzo con protagonista l'avvocato Guido Guerrieri, dopo \"Testimone inconsapevole\" (Sellerio, 2002) e \"Ad occhi chiusi\" (Sellerio, 2003), pubblicati anche nella raccolta \"I casi dell'avvocato Guerrieri\" (Sellerio, 2007). Tradotto in inglese, spagnolo, tedesco e olandese, ha avuto tre seguiti: \"Le perfezioni provvisorie\" (Sellerio, 2010), \"La regola dell'equilibrio\" (Einaudi, 2014) e \"La misura del tempo\" (Einaudi, 2019).\nTrama.\nPoco dopo esser stato lasciato dalla sua fidanzata Margherita, all'avvocato Guido Guerrieri viene sottoposto un caso molto particolare: Fabio Paolicelli detto \"Rayb\u00e0n\", ex picchiatore di estrema destra, al ritorno dalle vacanze in Montenegro \u00e8 stato incriminato per aver nascosto un gran quantitativo di droga nella sua macchina. Per non coinvolgere la moglie, in un primo momento l'uomo si dichiara colpevole e in processo di primo grado viene condannato a 16 anni di carcere, nonostante l'intervento alla difesa di un avvocato romano, Corrado Macr\u00ec, che si era proposto alla moglie di \"Rayb\u00e0n\" come difensore, sbucando quasi dal nulla. Quando era ragazzo, Guerrieri era stato malmenato da \"Rayb\u00e0n\" a causa delle loro divergenze politiche; tuttavia decide di difenderlo in secondo grado.\nGuido fa la conoscenza di Natsu Kawabata, moglie giapponese del Paolicelli; tra i due pian piano si stabilisce una relazione fondata sulla rispettiva solitudine, nonostante Natsu sia moglie di un suo cliente che peraltro \u00e8 una figura scomoda del suo passato. Intanto Guerrieri conduce un'indagine volta a verificare il coinvolgimento di Fabio nel reato, e scopre che effettivamente l'uomo \u00e8 stato suo malgrado coinvolto inconsapevolmente nel traffico di droga: l'avvocato Macr\u00ec, che lo aveva difeso, era in realt\u00e0 al soldo del clan mafioso che aveva commissionato il transito della droga, e che cerca di addossare a Paolicelli la colpa per non suscitare ulteriori indagini.\nGiunto il giorno del processo di secondo grado, Guerrieri sottopone alla corte le nuove prove rinvenute: di conseguenza Paolicelli viene assolto con formula piena, che comporta l'immediata scarcerazione; questo significa tuttavia troncare la relazione con Natsu, e i due si dicono infatti addio subito dopo il processo. Rimasto di nuovo solo, Guido stringe per\u00f2 amicizia col commissario Carmelo Tancredi, che lo ha aiutato durante l'indagine."}
{"id": "873938", "revid": "767487", "url": "https://it.wikipedia.org/wiki?curid=873938", "title": "Is It Any Wonder?", "text": "Is It Any Wonder? \u00e8 un singolo del gruppo musicale britannico Keane, pubblicato il 29 maggio 2006 come secondo estratto dal secondo album in studio \"Under the Iron Sea\".\nVideo musicale.\nIl videoclip, diretto da Kevin Godley, mostra il gruppo eseguire il brano circondati da delle montagne russe in scala ridotta, sulla quale si trova la telecamera, che per tutta la durata della canzone si muove sulle montagne russe per riprendere i Keane.\nTracce.\nTesti e musiche di Tim Rice-Oxley, Tom Chaplin e Richard Highes."}
{"id": "873939", "revid": "1602064", "url": "https://it.wikipedia.org/wiki?curid=873939", "title": "Hastings Banda", "text": "Biografia.\nL'infanzia.\nKamuzu Banda nacque nei pressi di Kasungu, in Malawi, (a quel tempo colonia britannica) da Mphonongo Banda e sua moglie Akupingamnyama Phiri. La data di nascita \u00e8 sconosciuta e, risalendo al periodo in cui le registrazioni delle nascite non erano ufficiali, \u00e8 impossibile determinare l'anno preciso. Il suo biografo, Philip Short, la stima in febbraio 1898. Lui stesso sostenne di essere nato il 14 maggio 1906, e questa data \u00e8 stata inclusa in alcune biografie. Comunque, il suo certificato di morte riporta l'et\u00e0 di 99 anni, nonostante alcune voci confermassero un 101. Prese il nome cristiano di Hastings dopo essere stato battezzato nella Chiesa di Scozia intorno al 1905. Verso il 1915-16 lasci\u00f2 la casa per trasferirsi a vivere con Hanock Msokera Phiri, uno \"zio\" impiegato come insegnante nella scuola della vicina missione di Livingstonia, trasferendosi a piedi fino a Hartley in Zimbabwe (ai tempi Rhodesia del Sud) e quindi nel 1917, sempre a piedi, fino a Johannesburg in Sudafrica. Svolse numerosi lavori presso la miniera Witwatersrand Deep sulla Transvaal Reef per molti anni. Nel 1925 si trasfer\u00ec a New York, sponsorizzato dal Vescovo W.T. Vernon della Chiesa Metodista Africana.\nLa maturit\u00e0 (1925 - 1958).\nBanda studi\u00f2 presso la scuola superiore di Wilberforce Institute (ora nota come Central State University) a Wilberforce, Ohio, e si diplom\u00f2 nel 1928. Si iscrisse alla facolt\u00e0 di Medicina presso la Indiana University e, dopo quattro semestri, si trasfer\u00ec alla University of Chicago, dove si laure\u00f2 in storia nel 1931. Studi\u00f2 medicina al Meharry Medical College del Tennessee, dal quale ottenne una seconda laurea nel 1937 ma, per poter operare come medico nei territori dell'Impero britannico, avrebbe avuto bisogno di ulteriori studi. Frequent\u00f2 e termin\u00f2 con successo la School of Medicine del Royal College of Physicians and Surgeons dell'Universit\u00e0 di Edimburgo nel 1941. Tra il 1942 ed il 1945 lavor\u00f2 come medico presso il \"North Shields\". Divenne Presbiteriano, e pass\u00f2 molti anni lavorando come medico condotto in Scozia ed in Inghilterra.\nNel 1946, in seguito ad una richiesta ufficiale del sindaco Mwase di Kasungu, che l'aveva incontrato in Inghilterra nel 1939, e di altri politici malawiani, rappresent\u00f2 il congresso del Nyasaland presso il quinto Congresso Pan Africano di Manchester. Da questo momento si interess\u00f2 sempre pi\u00f9 del suo paese natale, fungendo da consigliere per il Congresso e fornendogli un supporto finanziario. Grazie alla sua comprensione dell'inglese funse anche da \"ambasciatore\" a Londra. Si oppose agli sforzi di Sir Roy Welensky, premier della Rhodesia del Sud, di creare una federazione tra le parti della Rhodesia, federazione che, seconda Banda, avrebbe cancellato alcuni diritti dei neri di Nyasaland. La (come lui la chiam\u00f2) \"stupida federazione\" venne istituita nel 1953. Si vocifer\u00f2 che volesse tornare a Nyasaland nel 1951, ma all'ultimo momento si trasfer\u00ec invece nella Costa d'Oro, in Africa Occidentale. Molti capi influenti del Congresso, inclusi Henry Chipembere, Kanyama Chiume, Dunduzu Chisiza e T.D.T. Banda (nessuna parentela) si impegnarono per convincerlo a tornare nel suo paese prendendone il comando, ed il 6 luglio 1958 lo fece dopo un'assenza di 42 anni. In agosto, a Nkata Bay, venne acclamato leader del Congresso.\nIl ritorno in patria.\nInizi\u00f2 subito a girare per il paese, tenendo comizi contro la Federazione Centrafricana (nota anche con il nome di Federazione di Rhodesia e Nyasaland), e invogliando i cittadini ad entrare a far parte del partito. Secondo alcune voci, era cos\u00ec digiuno della propria lingua natale, il Chichewa, che ebbe bisogno di un interprete, ruolo apparentemente svolto da John Tembo, il quale rimase a fianco di Banda per la maggior parte della sua carriera. Ricevette risposte entusiastiche in ogni luogo, e l'odio crebbe nel paese. Dal febbraio 1959 la situazione divenne seria abbastanza da costringere le truppe Rhodesiane ad intervenire per mantenere la calma, e venne dichiarato lo stato di emergenza. il 3 marzo Banda, con centinaia di altri Africani, venne arrestato nel corso dell'\"Operation Sunrise\". Venne imprigionato a Gwelo (ora Gweru) nella Rhodesia del sud, e la carica di leader del Partito del Congresso del Malawi (il Nyasaland African Congress sotto nuovo nome) venne assunta temporaneamente da Orton Chirwa, rilasciato dal carcere nell'agosto 1959.\nNel frattempo in Gran Bretagna si discuteva sull'opportunit\u00e0 di abbandonare le Colonie. Banda venne rilasciato nell'aprile 1960 ed immediatamente richiamato a Londra per discutere dell'indipendenza. Le elezioni si tennero nell'agosto 1961. Nonostante Banda venne nominato Ministro della Terra, Risorse Naturali e Governo Locale, divenne di fatto il primo ministro del Nyasaland, titolo assunto formalmente il 1\u00ba febbraio 1963. Insieme al ministro MCP svilupp\u00f2 l'educazione secondaria, riform\u00f2 le Native Courts, soppresse alcune tasse agricole e fece altre riforme. Nel dicembre 1962 R. A. Butler, segretario di stato britannico per l'Africa, accett\u00f2 di porre fine alla Federazione. Il 6 luglio 1964, esattamente sei anni dopo il suo rientro in patria, il Nyasaland divenne la Repubblica del Malawi.\nFu lo stesso Banda a scegliere il termine \"Malawi\"; l'aveva letto su di una vecchia mappa francese come \"Lake Maravi\" nella terra di Bororo.\nDittatore del Malawi.\nSolo un mese dopo l'indipendenza, il Malawi ebbe una crisi di governo. Molti ministri presentarono a Banda la richiesta di autolimitarsi i poteri. Venne accusato di comportamenti autocratici. La risposta di Banda fu decisa; dimission\u00f2 quattro ministri, ed altri due si dimisero. I dissidenti dovettero fuggire dal Paese. Banda divenne il primo Presidente del Malawi il 6 luglio 1966. Contemporaneamente, il MCP venne dichiarato unico partito legalizzato. Nel 1970 un congresso del MCP nomin\u00f2 Banda presidente a vita. L'anno successivo venne dichiarato Presidente a vita del Malawi. Il titolo ufficiale fu \"Sua Eccellenza il Presidente a Vita della Repubblica del Malawi, Ngwazi Dr Hastings Kamuzu Banda\". Il titolo di \"Ngwazi\" significa \"grande leone\" (o, secondo qualcuno, \"conquistatore\") in Chiche\u0175a.\nBanda veniva visto all'estero come un leader buono sebbene eccentrico; elegante grazie al completo in stile inglese, il fazzoletto ed il Fly-whisk. All'interno dello Stato suscitava sentimenti diversi, dall'adorazione al terrore. Banda (ed i suoi seguaci durante la vecchiaia) comandava uno Stato di polizia in cui i dissidenti non erano tollerati. Gli oppositori venivano esiliati (come Kanyama Chiume) o uccisi (come Dick Matenje o il Dr Attati Mpakati).\nIl governo era rigidamente autoritario, anche per gli standard africani del tempo. Fu l'oggetto di un pervasivo culto della personalit\u00e0. Ogni edificio commerciale era obbligato ad esporre una foto ufficiale di Banda sul muro e non erano permessi poster, orologi o immagini pi\u00f9 grandi di quella foto. Prima di ogni film veniva mostrato un video del Presidente con in sottofondo l'inno nazionale. Quando Banda visitava una citt\u00e0, un gruppo di donne doveva attenderlo all'aeroporto e ballare per lui. Per le ballerine era obbligatorio indossare un abito con l'immagine del Presidente. Le chiese dovevano essere approvate dal Governo. Tutti i film erano passati al Malawi Censorship Board che provvedeva a censurarne i contenuti non approvati. Anche le videocassette dovevano essere sottoposte al Board. Dopo essere stato controllato, il film riceveva un adesivo che ne attestava la liceit\u00e0, e veniva rispedito al mittente. Pagine, o parti di pagine, venivano tolte alle riviste come \"Newsweek\" e \"Time\". La stampa e la radio erano rigidamente controllate, e molte di loro servivano per la propaganda di regime. La televisione era vietata.\nIstitu\u00ec anche un codice di abbigliamento. Alle donne non era permesso mostrare le cosce o indossare pantaloni. Banda sosteneva che questi obblighi non erano tesi a opprimere le donne, ma a stimolare un maggior rispetto. Per gli uomini, capelli lunghi e barba erano un segno di dissenso e vennero messi fuorilegge. Gli uomini potevano essere presi con la forza e costretti a subire un taglio di capelli a discrezione degli agenti di polizia. Non ci si poteva baciare in pubblico, n\u00e9 vedere film che mostravano baci. Lo studio della storia precedente al regime di Banda fu scoraggiato, e molti libri sull'argomento vennero bruciati. Ci furono persecuzioni delle trib\u00f9 del nord (in particolare i Tumbuka), vietandone lingua, libri e talvolta insegnanti. Gli europei che criticavano tutte queste leggi venivano bollati come \"PI'ed\" (ovvero dichiarati Prohibited Immigrants, Immigrati Clandestini, ed espulsi). La posta veniva aperta e letta, le telefonate intercettate e le comunicazioni interrotte se veniva pronunciata qualche parola invisa al governo. Non si poteva parlare di Banda e chi lo faceva poteva essere punito con l'arresto, la deportazione o addirittura la morte.\nTutti gli adulti dovevano essere membri del MCP. Le tessere di partito dovevano essere sempre portate con s\u00e9 e mostrate durante le ispezioni di polizia.\nAnche gli stranieri erano soggetti al codice di abbigliamento. Negli anni ottanta i turisti venivano avvisati in anticipo prima di ricevere il visto d'ingresso:\nNonostante tutto, Banda era un sostenitore dei diritti delle donne rispetto ad altri legislatori africani. Fond\u00f2 la Chitukuko Cha Amai m'Malawi (CCAM) per discutere necessit\u00e0, diritti ed opportunit\u00e0 delle donne. Questa istituzione motiv\u00f2 le donne ad eccellere nell'educazione e governo convincendole a giocare ruoli decisivi nella comunit\u00e0, chiesa e famiglia. La fondatrice del National Advisor fu Cecilia Tamanda Kadzamira, hostess ufficiale dell'ex presidente.\nBanda fece molto per le infrastrutture del paese: strade principali, aeroporti, ospedali e scuole. Fond\u00f2 una scuola sulla falsariga di quella di Eton, chiamata Kamuzu Academy, in cui ai ragazzi Malawaiani venne insegnato il latino ed il greco antico da insegnanti espatriati, e puniti se scoperti a parlare il Chichewa.\nSi suppone che Banda, durante il suo governo, abbia accumulato almeno 320 milioni di dollari in beni personali. Fu anche il solo Stato africano ad aprire rapporti diplomatici con il Sudafrica durante l'apartheid. Molti stati africani intrattenevano rapporti commerciali con il Sudafrica, non essendo economicamente indipendenti, ma il Malawi fu il solo scambiare ambasciate con quel regime.\nNel 1990 Banda ricevette papa Giovanni Paolo II, in visita pastorale in Africa. Il pontefice tratt\u00f2 con simpatia il vecchio dittatore, abbracciandolo in pubblico. A destare stupore fu l'abbigliamento di Banda (e dei suoi dignitari), vestito con una marsina e un cilindro neri che sembravano rimandare a un'altra epoca.\nVittoria della democrazia, 1994.\nIl sistema monopartitico venne smantellato nel 1993 in seguito ad un referendum. Poco dopo una speciale assemblea tolse a Banda il titolo di Presidente a vita, insieme a molti altri poteri.\nDopo aver avuto problemi di salute, Banda concorse alle elezioni presidenziali del 1994, le prime elezioni democratiche. Venne facilmente battuto da Bakili Muluzi, uno WaYao della regione meridionale del paese. Banda mor\u00ec in un ospedale sudafricano nel novembre 1997, all'et\u00e0 di 99 anni. Il partito che guid\u00f2 dopo averlo ereditato da Orton Chirwa nel 1960, il Malawi Congress Party, prosegu\u00ec dopo la sua morte restando una delle maggiori forze politiche del Malawi."}
{"id": "873941", "revid": "1305772", "url": "https://it.wikipedia.org/wiki?curid=873941", "title": "Backmasking", "text": "Il backmasking \u00e8 una tecnica che riguarda l'inserimento di messaggi nascosti nelle registrazioni audio.\nCaratteristiche.\nUn messaggio in backmasking \u00e8 udibile solo se il brano \u00e8 riprodotto al contrario e la sua efficacia come messaggio subliminale non \u00e8 mai stata dimostrata. I messaggi di questo tipo sarebbero di varia natura: mentre alcuni autori avrebbero utilizzato il backmasking solo per inserire messaggi innocui e scherzosi, altri avrebbero immesso nella loro canzone delle incitazioni all'uso di droghe o al satanismo.\nEsempi famosi.\nUno dei primi brani in cui fu segnalato un presunto messaggio inserito in backmasking \u00e8 stato \"Revolution 9\" dei Beatles. Il messaggio ascoltato al dritto ripeteva in continuazione \"Number nine, Number nine...\" (Trad.: \"numero nove, numero nove...\"). Ascoltato al contrario, invece, il messaggio era \"Turn me on, dead man...\" (Trad.: \"eccitami uomo morto\").\nNell'album The Wall dei Pink Floyd si pu\u00f2 trovare un messaggio \"nascosto\" ascoltando al contrario la traccia \"Empty Spaces\". il messaggio dice:\nIl messaggio, evidente parodia dei messaggi subliminali, , fondatore ed ex-leader dei Pink Floyd, allontanato dal gruppo per problemi comportamentali causati principalmente dall'assunzione di droghe psicotrope. Infatti Funny Farm \u00e8 un termine in slang inglese con il quale si indicano gli ospedali psichiatrici.\nUn esempio in Italiano \u00e8 la canzone \"Shock in my town\" di Franco Battiato, che contiene la frase \"di amminoacidi... nelle mie orbite si scontrano trib\u00f9 di suburbani, di amminoacidi\", pronunciata anche nel verso normale nella stessa canzone.\nIllusioni uditive.\nVi sono molte leggende metropolitane riguardo a veri e presunti messaggi (che alcuni definiscono erroneamente subliminali) presenti nelle canzoni e udibili solo al contrario in alcuni brani dei Led Zeppelin, dei Black Sabbath e in numerosi pezzi di molti gruppi rock e metal. In realt\u00e0, molto spesso si tratta di casi di pareidolia acustica (un tipo di illusione subcosciente)."}
{"id": "873943", "revid": "33689", "url": "https://it.wikipedia.org/wiki?curid=873943", "title": "180 (disambigua)", "text": ""}
{"id": "873944", "revid": "287204", "url": "https://it.wikipedia.org/wiki?curid=873944", "title": "181 (disambigua)", "text": ""}
{"id": "873945", "revid": "287204", "url": "https://it.wikipedia.org/wiki?curid=873945", "title": "182 (disambigua)", "text": ""}
{"id": "873950", "revid": "287204", "url": "https://it.wikipedia.org/wiki?curid=873950", "title": "183 (disambigua)", "text": ""}
{"id": "873954", "revid": "287204", "url": "https://it.wikipedia.org/wiki?curid=873954", "title": "184 (disambigua)", "text": ""}
{"id": "873959", "revid": "762538", "url": "https://it.wikipedia.org/wiki?curid=873959", "title": "VM Motori", "text": "VM Motori S.p.A. \u00e8 un'azienda motoristica italiana sita a Cento, in provincia di Ferrara, operante dal 1947 nel campo dei motori diesel, appartenente a Stellantis.\nStoria.\nLa societ\u00e0 nasce a Cento nel 1947 ad opera di due imprenditori locali, Vancini e Martelli da cui deriva la sigla VM.\nL'azienda acquisisce fama ed importanza non solo territoriale ma anche nazionale quando qualche tempo dopo la sua fondazione costruisce il primo motore diesel italiano, la cui produzione fuoriesce ben presto dai confini nazionali.\nNel 1970, Stabilimenti Meccanici Triestini, joint venture SNIA-IRI/Finmeccanica per la produzione di macchinari per la creazione di fibre tessili si trova ad affrontare una profonda crisi societaria dovuta alla riduzione delle commesse che SNIA si era trovata ad affidarle, in seguito ad un periodo di grave contrazione del mercato tessile. Per risanare le attivit\u00e0 di SMT e riprendere l'operativit\u00e0 aziendale, Finmeccanica acquista il pacchetto di azioni SNIA e, al termine di lunghe trattative con VM Motori, nel 1972 d\u00e0 il via alla fusione per incorporazione di SMT in VM, originando una nuova societ\u00e0, la Stabilimenti Meccanici VM S.p.A. con stabilimenti, il primo a Cento per la realizzazione di motori industriali e il secondo a Trieste per la realizzazione di motori marini e gruppi elettrogeni. Con tale operazione di fusione l'azienda entr\u00f2 a far parte del gruppo IRI-Finmeccanica.\nQualche anno dopo, nel 1979, VM Motori present\u00f2 al Salone dell'Auto di Francoforte la prima vettura dotata di un motore diesel prodotto nello stabilimento di Cento, ovvero un'Alfa Romeo Alfetta.\nNel 1978 l'EFIM, che nel 1975 aveva assunto il controllo della Ducati cedette la casa motociclistica bolognese alla VM Motori e questo, unito alle difficolt\u00e0 sul mercato patite dalla Casa per mano delle Case giapponesi (specialmente quello statunitense), videro la Ducati concentrarsi sulla produzione di motori diesel per conto della controllante e a toglier le moto dalla lista delle priorit\u00e0.\nNel 1979 Finmeccanica diede vita al raggruppamento diesel che affiancava la Ducati alla VM di Cento e di Trieste, la Isotta Fraschini di Bari e di Saronno e il Centro esperienze studi impiego diesel (Cesid). con una produzione motoristica diversificata. Nel 1985 la Ducati venne ceduta alla Cagiva.\nNel 1989 la VM venne privatizzata.\nNel gennaio 1990 a Milano l'azienda present\u00f2 un nuovo tipo di motore, il \"turbotronic\", il quale, attraverso l'impiego dell'elettronica nel processo di combustione del motore, fu definito il motore pi\u00f9 pulito del mondo. Tale motore per auto, rivoluzionario, grazie alla sovralimentazione e all'impiego dell'elettronica nel controllo del processo di combustione, era in grado di fornire ottime prestazioni in termini di potenza e di meritarsi l'appellativo di \u201cmotore diesel pi\u00f9 pulito al mondo. Parecchie case automobilistiche nel corso degli anni si sono approvvigionate dalla VM per ottenere propulsori, tutti sovralimentati, con i quali equipaggiare i loro modelli; si possono citare tra gli altri Alfa Romeo, Toyota, Opel, Rover, Chrysler, Jeep, Ford, Dodge e General Motors.\nNel corso degli anni l'assetto societario ha subito molte modifiche passando di mano varie volte:\nAmbiti produttivi.\nGrazie allo sviluppo delle nuove tecnologie in campo meccanico e industriale, VM Motori, oltre al settore automobilistico, ha ampliato il proprio raggio d'investimento nella produzione di motori industriali, agricoli, stazionari e marini.\nL'azienda \u00e8 presente in tutti i paesi del mondo grazie all'appoggio ad altre societ\u00e0 del settore o con la produzione di prodotti da parte di terze parti su licenza di VM Motori.\nTra gli altri suoi campi operativi vi \u00e8 la produzione di motori industriali da due a sei cilindri raffreddati ad aria o a liquido, anche common rail, e motori marini da 4 a 6 cilindri.\nDi notevole importanza nella produzione VM i motori marini per uso soprattutto professionale. In specie la VM produsse tra gli anni sessanta e gli anni settanta una serie di motori marini raffreddati ad aria con potenze tra 10 e 120 CV che furono usati per la propulsione di molte barche per la piccola pesca e per la pesca delle vongole, soprattutto lungo i litorali adriatici dove i porti sono pochi e la costa per gran parte \u00e8 bassa, cosicch\u00e9 le barche dovevano essere alate a terra. Questi motori permettevano il riscaldamento a terra durante le operazioni di varo e non davano alcun problema per il raffreddamento nei bassi fondali, mancando le pompe dell'acqua per il circuito di raffreddamento. Questi motori a regimi moderati, tra i 1800 ed i 2400 g/m, si dimostrarono semplici e robustissimi, sempre di sicuro funzionamento.\nAnche i motori marini con raffreddamento indiretto ad acqua con 6 cilindri in linea ed a V con 6,8 e 12 cilindri, dalla potenza variabile di circa 100 CV fino a 400 CV, prodotti in quegli anni si dimostrarono buoni motori per piccoli e medi pescherecci strascico. Complessivamente la VM si guadagn\u00f2 la fama di una eccellente produttrice di motori per la pesca professionale che una sua pubblicit\u00e0 dell'epoca, definiva \"amici dei marinai\".\nMotori automobilistici VM.\nI primi propulsori automobilistici prodotti dalla VM Motori risalgono al 1979, il primo veicolo ad esserne equipaggiato fu l'Alfa Romeo Alfetta, nel cui cofano fu installato un motore 1995 cm\u00b3 turbo ad iniezione indiretta, con alesaggio e corsa di 88X82\u00a0mm; il rapporto di compressione era 22:1, la potenza di 82 CV DIN a 4300 giri/min e la coppia di 16,5 Kgm DIN a 2300 giri/min. Tale propulsore soddisfaceva la domanda (conseguente alle due crisi petrolifere degli anni settanta) di motorizzazioni pi\u00f9 parche nei consumi rispetto ai tradizionali motori a benzina, ma sufficientemente brillanti per soddisfare i gusti dei clienti dello storico marchio. Da allora la VM Motori ha realizzato propulsori per diverse case automobilistiche, tutti caratterizzati dalla presenza del turbocompressore, migliorando sempre pi\u00f9 l'efficienza energetica (aumentando le potenze specifiche riducendo nel contempo i consumi) e sviluppando progressivamente le proprie unit\u00e0 grazie all'adozione delle turbine a geometria variabile, le 4 valvole per cilindro e l'iniezione diretta common rail. Da sempre l'azienda ha sviluppato una tecnologia modulare, in cui un'unit\u00e0 cilindri base viene declinata in diversi frazionamenti (3,4,5 o 6 cilindri) per avere un'ampia gamma di cilindrate. Nacquero cos\u00ec, ad esempio, il 5 cilindri 2494 cc che fu installato sull'Alfa Romeo 6, o il 3 cilindri 1779 cm\u00b3 dell'Alfa Romeo 33, rispettivamente derivati dal 2 litri dell'Alfetta e dalla sua maggiorazione 2.4 litri successivamente installata sull'Alfa Romeo 90 e 75.\nDi seguito viene proposta una carrellata dei motori prodotti dalla VM negli ultimi due decenni, suddividendoli proprio per numero di cilindri.\nMotori VM a 3 cilindri.\nIl primo motore 3 cilindri ad uso automobilistico della VM \u00e8 stato il 318 OHV, un 1779 installato sull'Alfa Romeo 33 a partire dal 1986 fino al 1992 e declinato in 2 differenti livelli di potenza: 72 e 84 CV. Derivava dal motore 2.4 4 cilindri ad iniezione indiretta dell'Alfa Romeo 90, Alfa Romeo Alfetta e Alfa Romeo 75 a cui era stato sottratto un cilindro.\nVenne poi montato su diversi mezzi agricoli per via della sua compattezza e robustezza.\nR315 SOHC.\nSi tratta dell'unico motore VM a tre cilindri per uso automotive non pi\u00f9 in produzione, ed \u00e8 stato destinato unicamente a modelli della sudcoreana Hyundai. \u00c8 un tre cilindri monoalbero (SOHC) a 4 valvole per cilindro, con cilindrata e iniezione diretta common rail, di 1493 cm\u00b3 e prodotto in due livelli di potenza: 82 e 108 CV. Le applicazioni comprendono:\nMotori VM a 4 cilindri.\nI motori VM a 4 cilindri sono sei ed annoverano versioni ad iniezione indiretta, diretta e con tecnologia common rail. Anche i tipi di distribuzione variano da una versione all'altra e comprendono configurazioni monoalbero, bialbero ed addirittura a valvole in testa ed asse a camme laterale.\n425 OHV.\nQuesta \u00e8 la versione meno moderna in assoluto tra i 4 cilindri VM, poich\u00e9 prevede ancora la distribuzione a valvole in testa con iniezione indiretta di gasolio. Questo motore ha una cilindrata di 2499 cc e la sua potenza \u00e8 compresa tra 101 e 125\u00a0CV, e con valori di coppia massima compresi tra 232 e 300 Nm.\n\u00c8 stato criticato aspramente dalla stampa per essere soggetto a corrosione della testata, quest'ultima composta di testate singole separabili. Queste ultime, inoltre, possono essere soggette a rottura a causa dell'eccessivo surriscaldamento del motore.\nParticolarit\u00e0 di questo motore \u00e8 la distribuzione a cascata di ingranaggi invece che a cinghia dentata o a catena.\nLe applicazioni di questo motore comprendono:\nR425 DOHV.\nQuesto motore differisce dal precedente unicamente per l'adozione dell'iniezione diretta di gasolio.\nR425 DOHC.\nQuesto motore da 2499 cc \u00e8 invece decisamente pi\u00f9 moderno rispetto alle equivalenti unit\u00e0 VM che l'hanno preceduto: monta infatti la distribuzione bialbero a 4 valvole per cilindro e la tecnologia common rail.\nIn genere la potenza massima \u00e8 compresa tra 118 e 141\u00a0CV a 4000 giri/min, con un picco di coppia compreso fra 300 e 340 N\u00b7m a 2000 giri/min.\nQuesto motore \u00e8 stato montato su:\nUna variante di questo motore, depotenziata a 100\u00a0CV, equipaggia dal 2006 al 2009 i taxi londinesi LTI TX4.\nRA420 SOHC.\nQuesto \u00e8 il 4 cilindri VM di cilindrata pi\u00f9 ridotta. Costruito su licenza in Corea del Sud. Le sue principali caratteristiche tecniche sono descritte di seguito:\nQuesto motore \u00e8 stato montato su:\nR428 DOHC.\nQuesta motorizzazione \u00e8 derivata direttamente dal motore R425 DOHC, la cui cilindrata \u00e8 stata incrementata a 2776 cc. Tre sono i livelli di potenza massima, e cio\u00e8 127, 148 e 163\u00a0CV, cos\u00ec come tre sono anche i livelli di coppia massima, rispettivamente pari a 250, 340 e 400 N\u00b7m.\nTre sono anche le applicazioni di tale motore, le quali, rispettando l'ordine delle sue tre varianti, sono:\nRA428 DOHC.\nQuesta motorizzazione \u00e8 l'evoluzione del motore 2.8L gi\u00e0 installato su Chrysler Voyager e Jeep Cherokee. La cilindrata \u00e8 di 2776 cc. Il livello di potenza massima \u00e8 stato portato a 177\u00a0CV. La coppia raggiunge 460 N\u00b7m a 1800 giri. Caratteristiche principali del nuovo motore sono il sistema di iniezione common rail con iniettori piezoelettrici e turbo a geometria variabile con attuatore elettrico.\nLa applicazioni di tale motore gi\u00e0 disponibili sul mercato sono:\nA428.\nCon la sigla A428 viene denominata la versione Euro 5 del motore 4 cilindri 2.8L. La potenza massima \u00e8 stata incrementata a 200\u00a0CV mentre la coppia pu\u00f2 raggiungere i 500 Nm a 1800 giri. Il sistema di iniezione \u00e8 di tipo common rail con iniettori piezoelettrici e una pressione massima di 1800 bar. Le modifiche principali hanno riguardato il sistema EGR (Exhaust Gas Recirculation) per l'abbattimento delle emissioni nocive e il collettore di aspirazione ora dotato di condotti regolati da valvole a farfalla per il miglioramento del processo di combustione.\nLe applicazioni di tale motore gi\u00e0 disponibili sul mercato sono:\nMotori VM a 5 cilindri.\nIl primo motore VM ad uso automobilistico avente questo tipo di frazionamento \u00e8 stato il 2494 cc da 105\u00a0CV e 206 N\u00b7m di coppia massima a 2400 giri installato nel 1983 sull'Alfa Romeo Alfa 6 2.5 Turbodiesel R5, derivato dal coevo 4 cilindri 1995 cc gi\u00e0 installato su Alfetta e Giulietta aggiungendoci un cilindro. Va segnalato che un anno dopo la commercializzazione di questo propulsore, la VM commercializz\u00f2 il 4 cilindri 2393 installato sull'Alfa 90, pi\u00f9 potente (110\u00a0CV) e parco rispetto al 5 cilindri. Con l'uscita di scena dell'Alfa 6 nel 1987, non furono pi\u00f9 commercializzate altre unit\u00e0 a 5 cilindri fino al 1999. (Toyota land cruiser BJ73 motore VM66A 5 cilindri anni 87-88). nessuna automobile in commercio adotta un motore VM a 5 cilindri.\n531 OHV.\nEssenzialmente si tratta di un motore 425 OHV dotato di un cilindro supplementare: la cilindrata cresce cos\u00ec a 3125 cc, con una potenza massima di 138\u00a0CV e 340 N\u00b7m di coppia massima. \u00c8 stato montato sulle \"Jeep Grand Cherokee\" prodotte tra il 1999 ed il 2001.\nAnalogamente al 4 cilindri da 2.5 litri da cui deriva, \u00e8 esistita anche una variante ad iniezione diretta (R 531 DOHV).\nMotori VM a 6 cilindri.\nQuattro sono i motori VM a 6 cilindri, la maggior parte dei quali deriva direttamente da alcuni dei motori VM gi\u00e0 visti.\n638 OHV.\nSe il motore 531 OHV nasce aggiungendo un cilindro al motore \"425 OHV\", il motore 638 OHV nasce aggiungendo un cilindro al \"531 OHV\". La cilindrata raggiunge cos\u00ec 3749 cc. Vengono mantenute le altre principali caratteristiche, come la distribuzione a valvole in testa ed asse a camme laterale e l'iniezione indiretta. I tre livelli di potenza sono di 116, 135 e 148\u00a0CV, con punte di coppia che vanno da 320 a 400 N\u00b7m.\nQuesto motore ha trovato applicazione su:\nR638 OHV.\nQuesto motore \u00e8 la variante ad iniezione diretta del propulsore appena illustrato.\nD642 OHV.\nQuesto motore deriva dall'unit\u00e0 \"638 OHV\", del quale costituisce una versione maggiorata. La cilindrata sale a 4164 cc. Si tratta in assoluto del primo motore VM ad iniezione diretta. La potenza massima \u00e8 di 158\u00a0CV con una coppia massima di 400 N\u00b7m. \u00c8 stato montato sui \"Bucher-Guyer Duro\" prodotti tra il 2001 ed il 2002.\nA630 DOHC (FPT Multijet II).\nQuesto motore, avente la medesima cilindrata unitaria (e quindi alesaggio e corsa) del RA420 SOHC e del R315 SOHC, si distacca dalle precedenti tre unit\u00e0 motrici a 6 cilindri.\n\u00c8 l'unico ad adottare un'architettura V6 (con angolo di 60 gradi tra le bancate), che ne riduce l'ingombro longitudinale rispetto alle unit\u00e0 in linea; ci\u00f2 n\u00e9 facilita l'installazione anche in spazi ristretti e trasversalmente (in auto a trazione anteriore).\n\u00c8 un motore da 2987 cm\u00b3 che rispetta la normativa Euro 5 sulle emissioni inquinanti e che annovera l'iniezione diretta common rail 1800 bar, distribuzione bialbero a 4 valvole per cilindro, turbocompressore a geometria variabile.\nGrazie all'acquisizione del 50% della VM Motori da parte di Fiat S.p.A., questo motore verr\u00e0 dotato di tecnologia Multijet II.\nQuesto propulsore \u00e8 utilizzato sul Jeep Grand Cherokee e ne \u00e8 previsto l'impiego anche in futuri modelli del gruppo Fiat.\nNella versione standard sviluppa una potenza di 241 CV a 4000 giri e una coppia di 550 Nm tra i 1800 e i 2800 giri, mentre sono previste pure due versioni depotenziate da 190 CV. con 440 Nm e 224 CV.\nQuesto motore trova applicazione su:\nA partire dal 2013 il motore \u00e8 stato ulteriormente sviluppato per rispettare i limiti Euro 5 + e per ridurre i consumi. Le principali novit\u00e0' sono il sistema di iniezione a 2000 bar, il turbocompressore raffreddato ad acqua e le candelette ceramiche. In questa configurazione il motore eroga 250 CV e 570 Nm di coppia.\nQuesto motore trova applicazione su:\nL'elaborazione Maserati.\nNel 2013 il motore \u00e8 stato interessato da una revisione da parte della casa automobilistica italiana Maserati. Il centro sviluppo motori Maserati ha collaborato quindi con i tecnici VM/FPT per realizzare una variante potenziata al 275CV appositamente per essere installato nel modello Ghibli, che lo condivide con la sorella maggiore Quattroporte. Nella Ghibli il motore eroga una potenza di 202\u00a0kW ed \u00e8 dotato di un inedito sistema di sovralimentazione con turbina a geometria variabile volto a migliorare l'efficienza e le prestazioni del motore e ridurre sensibilmente i rumori di combustione. Tuttavia, in Italia, per la normativa \"superbollo\" viene venduto nella versione depotenziata a 250CV. Questo motore trova applicazione unicamente su:\nA630T.\nNel 2014 \u00e8 stato lanciato per il solo mercato Americano questa motorizzazione v6, di 2987 cm\u00b3 capace \u00e8 di 241 cv a 4000 giri/min. Il basamento \u00e8 a pezzo singolo l'assemblaggio (il cui peso totale \u00e8 di 35\u00a0kg) conserva il motore e il fondo del blocco in lega ed \u00e8 tenuto assieme da 6 viti da 12\u00a0mm per ogni principale cuscinetto. Il motore \u00e8 fabbricato in ferro compacted-grafite colato con 4 viti da 14\u00a0mm a cilindro. La testata \u00e8 formata da fusioni in alluminio con 4 valvole per cilindro. L'albero a camme \u00e8 di tipo 4140 forgiato in acciaio. Dotato di tecnologia DOHC, la valvola di aspirazione misura 28.5\u00a0mm, mentre la valvola di scarico misura 25.4\u00a0mm. \u00c8 dotato di iniezione common-rail Bosch con iniettori a solenoide, turbocompressore a geometria variabile a controllo elettronico con raffreddamento ad acqua. Con cilindri disposti a 60\u00b0 con alesaggio e corsa di 83mm x 92\u00a0mm, che con un rapporto di compressione 16,5:1 garantisce una coppia di 550\u00a0nm a 2000 giri/min.\nIl motore rispetta le norme antiquinamento euro 6 grazie anche all'utilizzo del cambio automatico ZF 8 rapporti. Questo motore trova unicamente applicazione su:"}
{"id": "873960", "revid": "767487", "url": "https://it.wikipedia.org/wiki?curid=873960", "title": "Jonathan Cain", "text": "Biografia.\nAd otto anni comincia a prendere lezioni di fisarmonica che ha continuato a suonare insieme al pianoforte nelle feste e nei club, inoltre \u00e8 capace di suonare anche la chitarra e l'armonica a bocca.\nNel 1958 sopravvive al , successivamente frequenta il conservatorio di Chicago prima di trasferirsi a Nashville per un breve periodo e in seguito a Los Angeles.\nDalla met\u00e0 degli anni 70 ha scritto molte canzoni e ha pubblicato il suo primo disco intitolato Windy City Breakdown nel 1976 attraverso la Bearsville Records e sotto il nome Jonathan Cain Band.\nNel 1979 entra nei The Babys apparendo negli album Union Jacks e On The Edge, l'anno successivo lascia il gruppo per entrare nei Journey al posto di Gregg Rolie.\nJonathan ha aiutato il gruppo a raggiungere subito le prime posizioni delle classifiche con l'album \"Escape\" suonando il piano in canzoni come \"Don't Stop Believin'\".\nQuando il cantante Steve Perry lascia i Journey nel 1987, tutti i membri del gruppo percorrono strade separate: Cain si riunisce con i Babys e John Waite forma i Bad English che pubblicheranno 2 album prima di sciogliersi"}
{"id": "873961", "revid": "287204", "url": "https://it.wikipedia.org/wiki?curid=873961", "title": "185 (disambigua)", "text": ""}
{"id": "873964", "revid": "46523", "url": "https://it.wikipedia.org/wiki?curid=873964", "title": "Oscar per i migliori costumi", "text": ""}
{"id": "873967", "revid": "287204", "url": "https://it.wikipedia.org/wiki?curid=873967", "title": "Hofbrauhaus", "text": ""}
{"id": "873970", "revid": "287204", "url": "https://it.wikipedia.org/wiki?curid=873970", "title": "186 (disambigua)", "text": ""}
{"id": "873974", "revid": "287204", "url": "https://it.wikipedia.org/wiki?curid=873974", "title": "187 (disambigua)", "text": ""}
{"id": "873977", "revid": "287204", "url": "https://it.wikipedia.org/wiki?curid=873977", "title": "Cadente", "text": "La cadente \u00e8 l'inclinazione della linea dei carichi totali relativa a una massa di fluido in movimento, \u00e8 quindi una grandezza adimensionale. Viene utilizzata nell'ingegneria idraulica per la determinazione delle perdite di carico dovute all'attrito tra il fluido in movimento e la parete della condotta o dell'alveo.\nDefinizione.\nLa cadente \u00e8 definita come la dissipazione di energia subita dall'unit\u00e0 di peso di fluido nell'unit\u00e0 di percorso e, in termini matematici, il suo valore \u00e8 dato da:\ndove:\nMoto uniforme.\nQuando il moto \u00e8 uniforme, la cadente coincide con l'abbassamento per unit\u00e0 di percorso della linea piezometrica, e prende il nome di \"cadente piezometrica\"; in questo caso il suo valore \u00e8 dato da:\ndove:\nFormule pratiche.\nVarie espressioni permettono di stimare il valore della cadente in funzione della scabrezza; di seguito si riportano le principali.\nDarcy-Weisbach.\nAttraverso la formula di Darcy-Weisbach \u00e8 possibile determinare la cadente in questo modo:\ndove:\nDarcy.\nCon la formula di Darcy, per il moto uniforme, \u00e8 possibile legare la cadente direttamente alla portata:\nDove Q \u00e8 la portata, D \u00e8 il diametro equivalente della condotta e \u03bc un coefficiente che tiene conto della scabrezza della condotta (definito con diverse espressioni da autori quali Gauckler e Strickler, Bazin, Kutter).\nCh\u00e9zy.\nDalla formula di Ch\u00e9zy si definisce la cadente in questo modo:\nDove V \u00e8 la velocit\u00e0 media del fluido, \u03c7 \u00e8 il coefficiente di Ch\u00e9zy, funzione della scabrezza, e R \u00e8 il raggio idraulico (rapporto tra l'area della condotta e il perimetro bagnato della stessa), da non confondere con il raggio della condotta."}
{"id": "873980", "revid": "287204", "url": "https://it.wikipedia.org/wiki?curid=873980", "title": "188 (disambigua)", "text": ""}
{"id": "873984", "revid": "767487", "url": "https://it.wikipedia.org/wiki?curid=873984", "title": "Martijn Spierenburg", "text": "Precedentemente fu membro dei Voyage, insieme a Robert Westerholt e Jeroen van Veen."}
{"id": "873985", "revid": "287204", "url": "https://it.wikipedia.org/wiki?curid=873985", "title": "189 (disambigua)", "text": ""}
{"id": "873987", "revid": "287204", "url": "https://it.wikipedia.org/wiki?curid=873987", "title": "190 (disambigua)", "text": ""}
{"id": "873988", "revid": "287204", "url": "https://it.wikipedia.org/wiki?curid=873988", "title": "191 (disambigua)", "text": ""}
{"id": "873991", "revid": "767487", "url": "https://it.wikipedia.org/wiki?curid=873991", "title": "Jeroen van Veen", "text": "Precedentemente, Jeroen \u00e8 stato membro dei Voyage e degli Spina Bifida, ed \u00e8 in grado di suonare, oltre al basso, anche la batteria. Ha all'attivo un progetto parallelo chiamato JIM Generator."}
{"id": "873992", "revid": "287204", "url": "https://it.wikipedia.org/wiki?curid=873992", "title": "192 (disambigua)", "text": ""}
{"id": "873995", "revid": "110157", "url": "https://it.wikipedia.org/wiki?curid=873995", "title": "Hard to Earn", "text": "Hard To Earn \u00e8 il quarto disco dei Gang Starr pubblicato nel 1994."}
{"id": "873996", "revid": "287204", "url": "https://it.wikipedia.org/wiki?curid=873996", "title": "193 (disambigua)", "text": ""}
{"id": "873997", "revid": "767487", "url": "https://it.wikipedia.org/wiki?curid=873997", "title": "Stephen van Haestregt", "text": "Biografia.\nLa sua prima band \u00e8 stata i Sacrament, successivamente ha fatto parte della band technical thrash metal Paralysis, incidendo un EP (Arctic Sleep).\n\u00c8 stato membro della symphonic metal band Within Temptation dal 2002 fino a aprile 2010 come sostituto di Ivar der Graaf. Prima della sua esperienza con la band olandese, Stephen ha lavorato per anni come ingegnere del suono. Stephen e l'attuale compagna Veroniek hanno avuto il loro primo figlio, di nome Silvin, il 27 giugno 2005.\nSi sono sposati il 26 maggio 2009."}
{"id": "874001", "revid": "287204", "url": "https://it.wikipedia.org/wiki?curid=874001", "title": "194 (disambigua)", "text": ""}
{"id": "874005", "revid": "287204", "url": "https://it.wikipedia.org/wiki?curid=874005", "title": "195 (disambigua)", "text": ""}
{"id": "874007", "revid": "767487", "url": "https://it.wikipedia.org/wiki?curid=874007", "title": "Robert Westerholt", "text": "Biografia.\nThe Circle.\nLa prima band di Robert Westerholt furono i The Circle, fondati nel 1992 da lui stesso e da Ernst van der Loo; la formazione comprendeva Robert e Ernst (entrambi chitarra e voce), Jeroen van Veen (basso) e Martijn Spierenburg (batteria, tastiere). La formazione registr\u00f2 un demo nel dicembre 1992 dal titolo \"Symphony No.1\". Poco dopo, agli inizi del 1993, si aggiunse alla formazione un terzo chitarrista, Arjan Groenedijk. Durante l'estate il gruppo registr\u00f2 il suo secondo demo, \"Promo 1993\", poco prima che Groenedijk e van der Loo lasciassero la band; venne ingaggiata la cantante Carmen van der Ploeg. La nuova formazione registr\u00f2 un terzo demo alla fine dell'anno, \"Promo.tape\". Nel agli inizi 1995 l'etichetta indipendente DSFA Records mise il gruppo sotto contratto, e pubblic\u00f2 una compilation in cui comparivano due brani dei The Circle dal terzo demo, \"Broken Silence\" e \"Frozen\". La band inizi\u00f2 le registrazioni del primo album, \"Embrace\", insieme ad un nuovo membro (il chitarrista Michiel Papenhove), ma il fondatore Robert lasci\u00f2 la band a registrazioni iniziate per divergenze artistiche; il gruppo, rinominatosi Voyage, complet\u00f2 l'album (con Patrick Harreman in sostituzione di Robert), che fu pubblicato nel gennaio 1996, senza tuttavia accreditare Robert, che aveva composto quasi tutti i brani; la fidanzata di Robert Sharon den Adel registr\u00f2 la voce solista per il brano \"Frozen\".\nI Voyage si sciolsero poco dopo.\nWithin Temptation.\nNell'aprile 1996 Robert fond\u00f2 una nuova band, The Portal, insieme alla fidanzata Sharon den Adel, a cui si unirono suo fratello Martijn, Richard Willemse e due ex-membri dei Voyage, van Veen e Papenhove. Dopo alcuni cambi di formazione, la band pubblic\u00f2 il suo primo album, \"Enter\", nell'aprile 1997.\nFino al 2001 Robert lavorava per la gestione delle risorse umane, ma dopo l'enorme successo dei Within Temptation scaturito dal secondo album \"Mother Earth\" (soprattutto il singolo \"Ice Queen\") si ritrov\u00f2 obbligato a lasciare il lavoro per poter continuare con la band.\nDall'agosto 2011 non partecipa pi\u00f9 ai tour con la band, per potersi concentrare meglio sulla composizione e per poter crescere i suoi figli.\nVita privata.\nRobert \u00e8 fidanzato con Sharon den Adel dai tempi del liceo. Hanno tre figli: Eva Luna (nata il 7 dicembre 2005), Robin Aiden (nato il 1\u00ba giugno 2009) e Logan Arwin (nato il 30 marzo 2011)."}
{"id": "874008", "revid": "287204", "url": "https://it.wikipedia.org/wiki?curid=874008", "title": "196 (disambigua)", "text": ""}
{"id": "874016", "revid": "287204", "url": "https://it.wikipedia.org/wiki?curid=874016", "title": "197 (disambigua)", "text": ""}
{"id": "874018", "revid": "287204", "url": "https://it.wikipedia.org/wiki?curid=874018", "title": "198 (disambigua)", "text": ""}
{"id": "874020", "revid": "2209726", "url": "https://it.wikipedia.org/wiki?curid=874020", "title": "Down the Road (Van Morrison)", "text": "Down the road \u00e8 un album discografico del cantante e chitarrista rock britannico Van Morrison, uscito nel 2002."}
{"id": "874021", "revid": "287204", "url": "https://it.wikipedia.org/wiki?curid=874021", "title": "199 (disambigua)", "text": ""}
{"id": "874022", "revid": "1573940", "url": "https://it.wikipedia.org/wiki?curid=874022", "title": "Jean-Paul Aron", "text": "Biografia.\nUniversitario e scrittore multiforme, collabor\u00f2 a riviste come \"Le Nouvel Observateur\". \"Agr\u00e9g\u00e9\" di filosofia e scientifico, scrisse: \nLavor\u00f2 sulla biologia all'inizio del XX secolo in Francia, come ricercatore del CNRS poi all'\u00c9cole des hautes \u00e9tudes en sciences sociales della quale fu direttore di studi a partire dal 1977.\nLa sua opera pi\u00f9 famosa \u00e8 \"Les Modernes\", pubblicata nel 1984.\nJean-Paul Aron pubblic\u00f2 varie opere di carattere storico che esaminavano le pratiche sociali delle classi medie. Fu autore di due studi storici sull'alimentazione (\"Essai sur la sensibilit\u00e9 alimentaire \u00e0 Paris au XIXe si\u00e8cle\", Armand Colin, 1967, e \"Le Mangeur du XIXe si\u00e8cle\", Laffont, 1973). Ha, inoltre, pubblicato \"Anthropologie du conscrit fran\u00e7ais\" (con Emmanuel Le Roy Ladurie, Mouton, 1972), uno studio sull'istituzione letteraria (\"Qu'est-ce que la culture fran\u00e7aise?\", Deno\u00ebl-Gonthier, 1975) e un saggio sulla repressione sessuale (\"Le P\u00e9nis et la d\u00e9moralisation de l'Occident\", con Roger Kempf, Grasset, 1978).\nColpito dall'AIDS, fu uno dei primi a rivelare la sua malattia sulla stampa, nonch\u00e9 una delle prime persone celebri in Francia a morire di questa malattia, alla quale seppe dare un volto umano, sfidandone la percezione sociale. \u00c8 seppellito a Parigi, al numero 6 di rue du Repos."}
{"id": "874032", "revid": "986213", "url": "https://it.wikipedia.org/wiki?curid=874032", "title": "Enrico I di Borbone-Cond\u00e9", "text": "Biografia.\nFiglio primogenito di Luigi I di Borbone-Cond\u00e9, e di sua moglie, Eleonora di Roye, contessa di Roucy, Enrico \u00e8 cresciuto in una famiglia di convinzioni calviniste. Era cugino di Enrico di Navarra, a fianco del quale combatt\u00e9 come capo degli ugonotti.\nCapo del partito protestante.\nDurante la notte di San Bartolomeo (23-24 agosto 1572), dovette abiurare, insieme alla moglie, il calvinismo.\nDopo la sua partecipazione all'assedio di La Rochelle ebbe in ricompensa il governo della Piccardia (1573).\nPartecip\u00f2 alla congiura dei Malcontenti sostenendo contro il re Enrico III il fratello di questi, Francesco Ercole di Valois, duca d'Alen\u00e7on.\nTrov\u00f2 infine rifugio a Strasburgo, dove nel 1575 torn\u00f2 al calvinismo e riprese la lotta contro i cattolici.\nSi mise a capo del partito protestante durante la quarta, la quinta e la sesta guerra religiosa. Profondamente calvinista, il Principe di Cond\u00e9 si rivel\u00f2 il vero leader del partito. Si oppose a suo cugino, il re di Navarra, a cui incolp\u00f2 la sua negligenza religiosa. Di fronte alla minaccia cattolica, i due cugini furono costretti ad allearsi. Combatterono insieme nella battaglia di Coutras (1587).\nMatrimoni.\nPrimo Matrimonio.\nSpos\u00f2, il 10 agosto 1572, Maria di Cl\u00e8ves (1553-1574), figlia di Francesco I di Nevers. Ebbero una figlia:\nSecondo Matrimonio.\nMorta la prima moglie, si rispos\u00f2 il 16 marzo 1586, con Carlotta Caterina de La Tr\u00e9moille (1568-28 agosto 1629), figlia di Luigi III de La Tr\u00e9moille. Ebbero due figli:\nMorte.\nMor\u00ec il 5 marzo 1588, per avvelenamento, sospetto confermato dai medici che dai suoi parenti (incluso suo cugino Enrico IV). La prima sospettata era la moglie, che lo avvelen\u00f2 secondo le accuse rivolte da un servo. Enrico IV sospett\u00f2 anche dei calvinisti. Carlotta viene arrestata e giudicata dal Parlamento di Parigi, ma il procedimento viene interrotto alla notizia della sua gravidanza, e venne semplicemente imprigionata a Saint-Jean-d'Ang\u00e9ly sotto la custodia di Jean de Saint-Memme."}
{"id": "874033", "revid": "339392", "url": "https://it.wikipedia.org/wiki?curid=874033", "title": "San Vitaliano di Como", "text": ""}
{"id": "874035", "revid": "1324281", "url": "https://it.wikipedia.org/wiki?curid=874035", "title": "Colle della Maddalena", "text": "Il Colle della Maddalena (\"Col de Larche\" in francese) \u00e8 un valico alpino alto 1996 m s.l.m., che si si trova nelle Alpi Occidentali, tra Italia e Francia, separando le Alpi Marittime dalle Alpi Cozie, unendo la valle Stura di Demonte (Italia) con la val d'Ubaye (Francia) e segnando il confine tra i due stati (a qualche centinaio di metri dal colle nel versante italiano vi \u00e8 il lago della Maddalena).\nStoria.\nIl colle aveva una posizione strategica dovuta al fatto che la sua altezza \u00e8 minore rispetto ad altri colli che uniscono Italia e Francia. Poteva diventare cos\u00ec una via per una possibile invasione di truppe straniere. \nQualche storico ha ipotizzato che proprio in questo punto Annibale abbia attraversato le Alpi; questa ipotesi sembra falsa, infatti \u00e8 probabile il suo passaggio nei pressi del Moncenisio, mentre il trattato storico \"Annibale ed i Celti Alpini\" colloca il transito per il Colle dell'Autaret sopra Usseglio con dovizia di particolari. Nel 1515 Francesco I di Francia attraversa questo colle per iniziare le sue conquiste in Italia. Durante la guerra di successione austriaca e la Rivoluzione francese l'esercito francese installa dei dispositivi di difesa a Tournoux, incrocio della strada tra la valle dell'Ubaye, il colle di Vars ed il colle della Maddalena, per bloccare le armate austriache e piemontesi.\nNel XIX secolo fu costruito il forte di Tournoux, arroccato come un nido d'aquila alla parete, per bloccare una eventuale armata italiana proveniente dal colle. Nel XX secolo delle fortificazioni in cemento armato (dipendenti dalla linea Maginot delle Alpi) furono aggiunte per il medesimo scopo a Sant'Ours nei pressi di Larche. Vicino alla sommit\u00e0 del colle si trova una stele in onore di Fausto Coppi, che sulla salita del colle diede inizio alla famosa fuga che lo port\u00f2 a trionfare nella tappa Cuneo-Pinerolo nel Giro del '49. Nel 2002 il colle fu teatro di uno dei maggiori teknival della storia italiana e francese."}
{"id": "874045", "revid": "1123217", "url": "https://it.wikipedia.org/wiki?curid=874045", "title": "Phallaceae", "text": "Phallaceae Corda [\"Phalloideae\"], Icon. fung. (Prague) 5: 29 (1842).\nPhallaceae \u00e8 una famiglia di funghi basidiomiceti appartenente all'ordine Phallales.\nAd essa appartengono specie saprofite terricole.\nDescrizione della famiglia.\nIl carpoforo da giovane ha forma di uovo ricoperto da uno strato gelatinoso che circonda la gleba bruno verdastra.\nNegli esemplari adulti il carpoforo, in alcune specie, si allunga fino ad assumere una forma di fallo.\nLe spore sono ellissoidali e lisce.\nA maturit\u00e0 questi funghi hanno un odore intenso e fetido che attrae gli insetti favorendo la dispersione delle spore.\nNonostante ci\u00f2 alcune specie, nello stadio giovanile, sono commestibili.\nGeneri di Phallaceae.\nIl genere tipo \u00e8 \"Phallus\" Junius ex L., altri generi inclusi sono:"}
{"id": "874046", "revid": "827882", "url": "https://it.wikipedia.org/wiki?curid=874046", "title": "Carr", "text": ""}
{"id": "874058", "revid": "125893594", "url": "https://it.wikipedia.org/wiki?curid=874058", "title": "Marco Messeri", "text": "Teatro.\nHa frequentato il Liceo artistico e successivamente l'Accademia di belle arti di Firenze. In seguito \u00e8 stato anche allievo dell'Accademia d'arte drammatica del Piccolo Teatro di Milano.\nDopo essersi esibito con i propri testi nei teatri fiorentini, nemmeno ventenne esordisce a Milano nel 1968 con \"Il Brasile\", teatro dell'assurdo di Juan Rodolfo Wilcock, regia di Paolo Poli, suo mentore teatrale. Lavora nei cabaret milanesi (a lungo \u00e8 al \"Refettorio\" di Roberto Brivio de I Gufi). Nel 1997, dopo l'esperienza del suo \"Teatro Piacevole\", Messeri rilancia il Teatro Poliziano di Montepulciano. Nel 1998 gli viene affidata la direzione di quattro teatri: Montepulciano, Acquaviva, Torrita di Siena e Chiusi.\nIn parallelo partecipa al teatro di prosa nazionale: con Tino Buazzelli, Messeri \u00e8 in \"Vita di Galileo\" di Bertolt Brecht e partecipa, in seguito, ad allestimenti diversissimi tra loro come \"Rosmunda\" di Vittorio Alfieri e \"Il morino\" di Carbocci, diretti da Paolo Poli, \"Il Barbiere di Siviglia\" di Beaumarchais, \"La donna nell'armadio\" di Ennio Flaiano, \"Clizia\" di Niccol\u00f2 Machiavelli regia di Ugo Chiti, \"Conversazione senza testimoni\" di Nikita Michalkov, regia di Carlo Mazzacurati. Seguono inoltre \"Hotel dei due mondi\" per la regia di Andr\u00e9e Ruth Shammah, Moli\u00e8re, affiancato da Nathalie Caldonazzo e Corinne Cl\u00e9ry, Pigmalione di G.B.Shaw con Geppy Gleijeses, Marianella Bargilli e Valeria Fabrizi.\nAlcuni tra i suoi lavori: \"Scherzo di mano\u2026\" e \"Bertoldo Azzurro\" in coppia con Roberto Benigni, \"Penelope ai tuoi piedi\", \"Mi voglio rovinare\", \"Osolemio\", \"A caso\", \"Vita morte e miracoli\", \"Papapap\u00e0\", \"Sangue di Rapa\", \"Baraonda\", \"Amore e vapore\", \"Carmina Burana Container\", \"Maledetti Toskani\" presentato all'Ambra Jovinelli di Roma e \"Lume di Naso\".\nCinema.\nDopo l'esordio nella \"Locandiera\" di Paolo Cavara con Celentano e Villaggio, partecipa a \"Ricomincio da tre\" di Massimo Troisi. Quello con Troisi \u00e8 un sodalizio artistico e umano molto forte. I due assieme girano anche \"Morto Troisi, viva Troisi!\", \"Pensavo fosse amore... invece era un calesse\" e \"Le vie del Signore sono finite\". Per questo film Messeri \u00e8 premiato come miglior attore col Ciak d'oro. Per \"Notte italiana\" di Mazzacurati, ottiene il Globo d'oro come miglior attore dell'anno, e per il film di Francesca Archibugi \"Con gli occhi chiusi\" il Nastro d'argento.\nPartecipa a pi\u00f9 di cinquanta film, tra cui: \"La messa \u00e8 finita\" e \"Palombella rossa\" di Nanni Moretti, \"In viaggio con Alberto\" di Arthur Joff\u00e9, \"Il viaggio di Capitan Fracassa\" di Ettore Scola, \"Camerieri\" di Leone Pompucci, \"Tu la conosci Claudia?\" di e con Aldo, Giovanni e Giacomo, \"Il prete bello\", \"Il toro\", \"Vesna va veloce\", \"A cavallo della tigre\", \"L'amore ritrovato\", \"La passione\", tutti diretti da Carlo Mazzacurati, \"La prima cosa bella\" e \"La pazza gioia\" di Paolo Virz\u00ec. Come doppiatore, viene premiato al Festival dei doppiatori di Finale Ligure per il personaggio di \"Cricchetto\" in \"Cars - Motori ruggenti\" di produzione Disney. \nRadio e televisione.\nAlla radio, oltre alle molte partecipazioni speciali, lavora in \"Satchmo\", trasmissione sulla vita di Louis Armstrong e in \"Stenterello\", programma in 13 puntate su Rai Radio 1. Alcuni brani di \"Vita, morte e miracoli\" vengono poi riproposti su Rai 1 nella trasmissione-mito \"Non stop\". Sempre in televisione partecipa a \"Il babau\" e a \"I tre moschettieri\" (1976), e anima nella trasmissione \"Avanzi\" di Rai 3 la rubrica del \u201dGeometra Messeri nel paese degli errori\u201d da cui nasce anche il libro \"Italia bella\" sul tragicomico orrido urbano, edito da Baldini &amp; Castoldi.\nNel 1989 \u00e8 il protagonista del telefilm su Rai 1 \"Stazione di servizio\". In seguito Messeri ha preso parte a numerose fiction televisive, tra cui \"Un posto tranquillo\", \"Maria Goretti\", \"Padre Pio\" e \"Don Matteo\" \"La contessa di Castiglione\" su Rai 1, \"Padre Speranza\" su Rai 2 e \"Diritto di difesa\" su Mediaset. Nel gennaio 2018 \u00e8 Vanni in \"Romanzo famigliare\" su Rai 1. In pubblicit\u00e0 \u00e8 per tre anni testimonial in una campagna per le salse Calv\u00e9, nelle vesti di un prete.\nMusica e libri.\nMesseri ha pubblicato due CD di canzoni composte da lui: \"Gomma-gomma\", arrangiato da Fausto Mesolella degli Avion Travel, e \"Lumedinaso\", dal titolo del suo spettacolo per la stagione 2007-2008, con dieci brani arrangiati da Paolo Silvestri.\nHa inoltre composto la canzone \"Livorno\", pubblicata su CD e distribuita il 5 febbraio 2002 con il quotidiano \"Il Tirreno\" in circa venticinquemila copie. Questo omaggio alla citt\u00e0 fu molto gradito anche al Presidente della Repubblica Carlo Azeglio Ciampi\nIl libro \"Italia bella\", scritto con Fabio Di Jorio, si riaggancia alla rubrica televisiva \"Il geometra Messeri nel paese degli errori\", rubrica all'interno del programma \"Avanzi\", edito da Baldini&amp;Castoldi.\nNel 2011 esce \"Vita allegra di un genio sventurato\", il primo romanzo di Marco Messeri. \u00c8 la biografia rivisitata, ironica e avventurosa, di Benvenuto Cellini. Edito da Skira."}
{"id": "874065", "revid": "339392", "url": "https://it.wikipedia.org/wiki?curid=874065", "title": "Forze Portanti", "text": ""}
{"id": "874071", "revid": "1762097", "url": "https://it.wikipedia.org/wiki?curid=874071", "title": "Stanley", "text": ""}
{"id": "874072", "revid": "110157", "url": "https://it.wikipedia.org/wiki?curid=874072", "title": "Circondario di Steinburg", "text": "Il circondario di Steinburg \u00e8 un circondario dello Schleswig-Holstein di 136.129 abitanti, che ha come capoluogo Itzehoe. \u00c8 compreso nella regione metropolitana di Amburgo.\nPrende il nome dal castello di Steinburg, posto nel comune di S\u00fcderau.\nGeografia fisica.\nIl circondario di Steinburg confina a nord con il circondario di Rendsburg-Eckernf\u00f6rde, ad est con il circondario di Segeberg, a sud-est con il circondario di Pinneberg, a sud-ovest con il circondario di Stade della regione della Bassa Sassonia. Il canale di Kiel ne costituisce il confine, ad ovest, con il circondario del Dithmarschen.\nCitt\u00e0 e comuni.\nCitt\u00e0 libere dagli Amt:\nComuni facenti parte degli Amt: (* = capoluogo della comunit\u00e0 amministrativa)"}
{"id": "874073", "revid": "46977", "url": "https://it.wikipedia.org/wiki?curid=874073", "title": "U.S.U.R.A.", "text": ""}
{"id": "874074", "revid": "44735", "url": "https://it.wikipedia.org/wiki?curid=874074", "title": "Crystal ball", "text": ""}
{"id": "874079", "revid": "1543377", "url": "https://it.wikipedia.org/wiki?curid=874079", "title": "Crystal Ball (Keane)", "text": "Crystal Ball \u00e8 un singolo del gruppo musicale britannico Keane, pubblicato il 21 agosto 2006 come terzo estratto dal secondo album in studio \"Under the Iron Sea\".\nVideo musicale.\nIl videoclip, diretto da Giuseppe Capotondi, ha come protagonista l'attore statunitense Giovanni Ribisi.\nTracce.\nTesti e musiche di Tim Rice-Oxley, Tom Chaplin e Richard Highes."}
{"id": "874081", "revid": "118245085", "url": "https://it.wikipedia.org/wiki?curid=874081", "title": "Guido Zucconi", "text": "Presidente dell'Associazione italiana di storia urbana, ne \u00e8 stato uno dei fondatori.\nFiglio del giornalista Guglielmo (1919-1998) e fratello di Vittorio (1944-2019).\nLaureatosi con la lode presso il Politecnico di Milano nel 1975, ha ottenuto il master in \"Storia dell'architettura\" presso l'Universit\u00e0 di Princeton (USA) nel 1977.\nAttivit\u00e0 accademica in Italia e nel mondo.\nInsegna presso lo IUAV, la Facolt\u00e0 di Lettere dell'Universit\u00e0 degli Studi di Udine e presso il Politecnico di Milano (Facolt\u00e0 di Architettura - Bovisa).\nHa tenuto cicli di lezioni presso l'Universit\u00e0 di Edimburgo e all'\u00c9cole pratique des hautes \u00e9tudes di Parigi.\nHa tenuto conferenze a Roma, Napoli, Milano, Torino, Palermo, Atene, Lione, Parigi, Londra, Edimburgo, San Paolo, Brasilia.\nHa fatto parte del Collegio di Dottorato in Storia dell'architettura e della citt\u00e0, Scienza delle arti. Restauro presso la Fondazione Scuola di studi avanzati in Venezia, San Servolo. \u00c8 stato coordinatore scientifico e membro di programmi di ricerca nazionali e internazionali."}
{"id": "874083", "revid": "436907", "url": "https://it.wikipedia.org/wiki?curid=874083", "title": "Nothing in My Way", "text": "Nothing in My Way \u00e8 un singolo del gruppo musicale britannico Keane, il quarto estratto dal secondo album in studio \"Under the Iron Sea\" e pubblicato il 30 ottobre 2006.\nTracce.\nTesti e musiche di Tim Rice-Oxley, Tom Chaplin e Richard Highes, eccetto dove indicato."}
{"id": "874084", "revid": "78273", "url": "https://it.wikipedia.org/wiki?curid=874084", "title": "Lingua brigasca", "text": ""}
{"id": "874091", "revid": "228587", "url": "https://it.wikipedia.org/wiki?curid=874091", "title": "Simmons", "text": ""}
{"id": "874094", "revid": "767487", "url": "https://it.wikipedia.org/wiki?curid=874094", "title": "Xylaria", "text": "Xylaria Hill ex Schrank, Baier. Fl. 1: 200 (1789).\nXylaria \u00e8 un genere di funghi ascomiceti appartenente alla famiglia Xylariaceae.\nSpecie di Xylaria.\nLa specie tipo \u00e8 \"Xylaria hypoxylon\" (L.) Grev.\nAltre specie:"}
{"id": "874095", "revid": "599013", "url": "https://it.wikipedia.org/wiki?curid=874095", "title": "Colin Bell (calciatore 1946)", "text": "Carriera.\nSoprannominato \"The King of the Kippax\" (\"Il Re della Kippax\", dal nome di una parte dello stadio del Manchester City), e Nijinsky dal nome non, come si potrebbe pensare, del famoso ballerino, ma di un famoso cavallo, Bell \u00e8 da molti ritenuto come il pi\u00f9 grande giocatore di sempre del Manchester City. Era parte del famoso trio dei tardi anni '60 e primi anni '70 insieme a Francis Lee e Mike Summerbee. Cominci\u00f2 la sua carriera al Bury, capitanando la squadra in giovane et\u00e0. Nel 1966 si trasfer\u00ec al Manchester City ed aiut\u00f2 il club a guadagnare la promozione alla First Division quello stesso anno. Mentre tentava di acquistarlo per il Manchester City, Malcolm Allison ingann\u00f2 gli altri club interessati affermando che il giocatore non sapeva colpire di testa, non sapeva passare, definendolo \"senza speranze\". Lo stratagemma funzion\u00f2 e Bell firm\u00f2 per il Manchester City. Nel 1968 aiut\u00f2 il City a vincere per la seconda volta la massima serie del campionato inglese. Lo stesso anno Bell fece anche la sua prima apparizione con la maglia dell'Inghilterra contro la Svezia, contribuendo alla vittoria per 3-1 (l'ultima volta che l'Inghilterra \u00e8 riuscita a battere la Svezia). Nel 1969 il Manchester City vinse la FA Cup con una vittoria 1-0 sul Leicester City, grazie ad un gol di Neil Young. Lo stesso anno Bell si distinse in nazionale, segnando l'unico gol in una vittoria 1-0 sui e segnando anche contro il . Nel 1970 vinse con il Manchester City la Football League Cup e la Coppa delle Coppe.\nNel 1970, insieme al compagno di squadra Francis Lee, si guadagn\u00f2 un posto nella nazionale inglese per i Mondiali in Messico. Per aiutare i giocatori ad acclimatarsi al clima messicano, la squadra organizz\u00f2 una mini-olimpiade tra i giocatori inglesi che vide Bell vincere ogni gara. Durante il torneo, Bell gioc\u00f2 nei quarti di finale, entrando al posto di Bobby Charlton nella partita persa contro la Germania Ovest. La sostituzione fu criticata da alcuni, che la giudicarono il punto di svolta in negativo della gara. Comunque Charlton ha sostenuto che non fu la sostituzione a cambiare la gara, dato che la Germania Ovest segn\u00f2 il primo gol prima che Charlton venisse sostituito ed il fatto che al tempo la Germania Ovest spesso rimontasse le partite indica come sia sbagliato incolpare la sostituzione della sconfitta inglese.\nIn tutto Bell fece 48 apparizioni e segn\u00f2 nove gol per l'Inghilterra. Fu anche capitano della nazionale in una partita persa contro l'Irlanda del Nord nel 1972. Nonostante questi successi, Bell fu scontento di non poter fare di pi\u00f9 a livello internazionale, a causa della mancata qualificazione inglese per i mondiali del 1974, un fallimento che caus\u00f2 anche l'addio di Alf Ramsey alla panchina inglese. L'ex allenatore di Bell al Manchester City, Joe Mercer, allen\u00f2 la nazionale per un breve periodo e in quel periodo fece giocare Bell in tutte le gare.\nBell \u00e8 considerato come uno dei migliori centrocampisti inglesi di sempre, descritto da un commentatore come \"the most finished article in the modern game\". Tra le sue migliori performance con la maglia inglese si ricordano la doppietta in un 7-0 contro l'Austria ed il contributo dato alla vittoria contro i campioni mondiali della Germania Ovest nel 1975, nell'occasione della centesima partita internazionale giocata a Wembley. La squadra che batt\u00e9 i tedeschi in quella partita consisteva di una linea d'attacco con Mick Channon, Kevin Keegan, Malcolm Macdonald, Alan Hudson, Alan Ball e lo stesso Colin Bell.\nTragicamente, nel 1975, all'et\u00e0 di 29 anni Bell si infortun\u00f2 in uno scontro con Martin Buchan del Manchester United durante una partita di Coppa di Lega all'Old Trafford. Tent\u00f2 un ritorno nel 1977, ma nel 1979 pose fine alla sua carriera, non essendo pi\u00f9 riuscito a recuperare la forma ottimale. L'allora presidente del Manchester City Peter Swailes descrisse Bell come \"insostituibile\", opinione che si rivel\u00f2 corretta allorch\u00e9 Malcolm Allison, di nuovo allenatore del Manchester City negli ultimi anni 70, non riusc\u00ec pi\u00f9 a trovare un trio di giocatori talentuosi come Bell, Summerbee e Lee.\nSebbene nel 1980 Bell avesse provato a risollevare la carriera trasferendosi al San Jose Earthquakes, gioc\u00f2 solamente cinque partite per il club.\nBell pi\u00f9 tardi continu\u00f2 il suo lavoro con il club di Maine Road lavorando con le giovanili, ma lasci\u00f2 prima di ritornare durante gli anni 90 come ambasciatore per il club. Nel 2004 la West Stand del nuovo stadio del Manchester City assunse il nome di \"Colin Bell Stand\"; un onore unico, se si esclude una delle strade che conducono allo stadio, chiamata \"Joe Mercer Way\" dal nome del pi\u00f9 famoso allenatore di sempre del Manchester City.\nBell fu introdotto nella English Football Hall of Fame in riconoscimento del suo contributo al calcio inglese. Lo stesso anno divenne membro dell'Ordine dell'Impero Britannico in riconoscimento al suo impegno nel campo della carit\u00e0. Nel 2005 scrisse anche un'autobiografia intitolata \"Colin Bell: Reluctant Hero\", in cui rivelava la morte della madre per cancro all'et\u00e0 di 39 anni, quando Bell era ancora troppo giovane per ricordare. Il figlio di Bell, un chirurgo, diede il libro al suo capo che, leggendo della madre di Colin, sugger\u00ec che la malattia potesse essere ereditaria: il calciatore fu esaminato, fu scoperto che aveva alcuni sintomi della malattia e successivamente curato.\nMolti grandi giocatori hanno spesso definito Colin Bell come uno dei pi\u00f9 grandi giocatori inglesi. Bobby Charlton ha detto che \"Colin Bell era indiscutibilmente un gran giocatore\". Alan Mullery, un altro degli ex compagni di squadra di Bell nella nazionale inglese, ha detto che Bell sarebbe \"ancora una stella nel calcio odierno\" e \"potrebbe giocare in qualsiasi squadra\"."}
{"id": "874096", "revid": "1013865", "url": "https://it.wikipedia.org/wiki?curid=874096", "title": "\u010cerkessk", "text": "\u010cerkessk () \u00e8 una citt\u00e0 della Russia europea meridionale, capitale della Repubblica di Kara\u010daj-Circassia, sul versante settentrionale della catena del Caucaso. Sorge sulle rive del fiume Kuban'.\nStoria.\nLa citt\u00e0 \u00e8 stata fondata nel 1804 con il nome di \"Batalpa\u0161inskaja\" e ha successivamente subito quattro cambi di nome in otto anni: "}
{"id": "874106", "revid": "1442080", "url": "https://it.wikipedia.org/wiki?curid=874106", "title": "Michel Ancel", "text": "Carriera.\nLa prima demo di Ancel, \"Mechanic Warriors\", \u00e8 stata sviluppata per la software house Lankhor. Ancel \u00e8 entrato a far parte di Ubisoft come grafico dopo aver incontrato l'autore del gioco Nicolas Choukroun a Montpellier all'et\u00e0 di 17 anni. Ha realizzato la grafica di giochi di Nicolas come \"The Intruder\" e \"Pick'n Pile\" prima di fare il suo primo gioco sia come programmatore che come artista grafico \"Brain Blaster\" pubblicato da Ubi Soft nel 1990. Nel 1992, ha iniziato a lavorare su \"Rayman\", il suo debutto alla regia. In seguito fu fortemente coinvolto nello sviluppo di \"\". Ancel ha lavorato, ma non ha progettato, \"Tonic Trouble\", che presenta personaggi senza arti nello stesso stampo di \"Rayman\".\nNel 2003, ha creato \"Beyond Good &amp; Evil\", che ha ottenuto il plauso della critica, ma \u00e8 stato un fallimento commerciale. Tuttavia, l'ammirazione del regista Peter Jackson per il gioco \u2014 e la sua frustrazione per la gestione della licenza de \"Il Signore degli Anelli\" da parte di EA \u2014 portarono Ancel a ricevere la direzione dell'adattamento \"\". Nonostante la riluttanza di Ubisoft a produrre un sequel di \"Beyond Good and Evil\", Ancel ha espresso un chiaro desiderio di produrne uno in futuro, che \u00e8 stato annunciato ufficialmente all'evento Ubidays 2008 il 28 maggio 2008. Il 18 dicembre 2008, all'evento VGL di Parigi.\nIl 5 aprile 2006, Ubisoft ha annunciato che Ancel stava guidando lo sviluppo del quarto gioco della serie \"Rayman\", \"Rayman Raving Rabbids\", per Wii. Il gioco ha iniziato la produzione all'inizio del 2005 ed \u00e8 stato rilasciato il 15 novembre 2006 per il lancio del Wii. Tuttavia, Ancel \u00e8 stato assente dal progetto dopo il suo annuncio all'E3, e non ha fatto apparizioni pubbliche riguardo al gioco dopo che il team di sviluppo ha spostato l'attenzione da un platform free-roaming al formato finale dei minigiochi poco dopo l'E3. Nel gioco finale Ancel \u00e8 stato accreditato come sceneggiatore e character design, mentre i crediti di design sono stati condivisi tra altre persone.\nNel 2010, Ubisoft ha annunciato \"Rayman Origins\", prima un videogioco episodico progettato da Michel Ancel e sviluppato da un piccolo team di cinque persone, ma trasformato in un gioco completo. Il titolo utilizza l'UBIart Framework sviluppato da Ubisoft Montpellier e Ancel. UBIart \u00e8 una piattaforma per sviluppatori che consente ad artisti e animatori di creare facilmente contenuti e utilizzarli in un ambiente interattivo. Il motore \u00e8 ottimizzato per risoluzioni ad alta definizione ed \u00e8 in grado di eseguire giochi a 60 fotogrammi al secondo con risoluzione 1920x1080. Gli strumenti UBIart avrebbero dovuto essere rilasciati come software open source nel 2011 ma ci\u00f2 non \u00e8 avvenuto.\nNel 2014, Ancel ha annunciato di aver formato uno studio di giochi indipendente chiamato Wild Sheep. Avrebbe continuato a contribuire allo sviluppo di progetti in Ubisoft, tra cui \"un nuovo titolo estremamente ambizioso che \u00e8 molto vicino al suo cuore e al team\". Wild Sheep sta attualmente sviluppando un gioco di sopravvivenza pre-storico open world chiamato \"Wild\".\nAncel ha annunciato nel settembre 2020 di lasciare l'industria dei videogiochi per trascorrere del tempo in un santuario della fauna selvatica. Ha dichiarato che i suoi due progetti attuali, \"Beyond Good &amp; Evil 2\" e \"Wild\", erano in buone mani con la sua partenza.\nRiconoscimenti.\nIl 13 marzo 2006, insieme a Shigeru Miyamoto e Fr\u00e9d\u00e9rick Raynal, \u00e8 stato nominato cavaliere dal Ministro francese della Cultura e della Comunicazione, Renaud Donnedieu de Vabres. Era la prima volta che gli sviluppatori di videogiochi venivano onorati con questa distinzione. Ancel \u00e8 riconosciuto come uno dei migliori game designer nella Top 100 Game Creators di IGN, classificandosi al 24 \u00b0 posto su 100.\nFilosofia del design.\nAncel punta ad un alto grado di libert\u00e0 nei suoi giochi. \u00c8 critico nei confronti dei giochi che affermano di offrire libert\u00e0, ma presentano limiti o confini invisibili in cui i giocatori non li aspettano."}
{"id": "874108", "revid": "129019", "url": "https://it.wikipedia.org/wiki?curid=874108", "title": "Trast\u00e1mara", "text": "La Casa di Trast\u00e1mara (in spagnolo: \"Casa de Trast\u00e1mara\") fu un'antica famiglia reale europea della penisola iberica, esistita tra i secoli XIV e XVI.\nDerivata per via illegittima dalla Casa di Borgogna, regn\u00f2 in Castiglia, e con i suoi rami cadetti in Aragona, Navarra e Regno di Napoli.\nStoria.\nOrigini.\nLa fondazione della dinastia risale al 1340, quando il re Alfonso XI di Castiglia assegn\u00f2 al figlio naturale Enrico (1333-1379), detto \"il Bastardo\" - avuto dalla sua amante Eleonora di Guzm\u00e1n - la Contea di Trast\u00e1mara, in Galizia, da cui prese il nome.\nSovrani di Castiglia e Le\u00f3n.\nAlla morte del Re Alfonso nel 1350, sul trono del Regno di Castiglia e Le\u00f3n si insedi\u00f2 il figlio legittimo Pietro, soprannominato \"il Crudele\", contro il quale il Conte Trast\u00e1mara ebbe un violento conflitto, durato tra il 1366 e il 1369. Enrico, appoggiato dai Francesi e dagli Aragonesi nella guerra contro il suo fratellastro il Re Pietro, appoggiato dagli Inglesi, lo sconfisse, e lo uccise con l'aiuto di Bertrand du Guesclin a Montiel la notte tra il 22 e il 23 marzo 1369. A seguito di questo episodio Enrico si guadagn\u00f2 l'appellativo di \"Enrico il Fratricida\", e a Calahorra si fece proclamare Re di Castiglia e Le\u00f3n e fu incoronato nel monastero di Santa Mar\u00eda la Real de Las Huelgas a Burgos.\nIl re Enrico II di Castiglia, capostipite dei Trast\u00e1mara, dalla moglie Giovanna Manuele dei duchi di Pe\u00f1afiel, ebbe tre figli, dei quali suo successore al trono fu Giovanni (1358-1390). Prosegu\u00ec la linea politica del padre di alleanza con il Regno di Francia, e in occasione dello scisma d'Occidente avvenuto all'interno della Chiesa cattolica, riconobbe come pontefice Clemente VII. Spos\u00f2 dapprima la principessa Eleonora d'Aragona, e rimasto vedovo nel 1382, la principessa Beatrice del Portogallo, che gli diedero rispettivamente tre figli ed un figlio. Alla morte del suocero il Re Ferdinando I nel 1383, sua moglie in quanto unica figlia legittima vivente, eredit\u00f2 il trono del Regno di Portogallo, di cui il medesimo assunse la reggenza, che tenne fino al 1385.\nFiglio primogenito di Giovanni e suo successore a Re di Castiglia e Le\u00f3n, fu Enrico III di Castiglia (1379-1406), detto \"l'Infermo\", che nel 1388 fu creato dal padre \"Principe delle Asturie\", titolo che contrassegnava l'erede al trono di Castiglia e da quella data fu mantenuto sino ai giorni nostri. A seguito della pace con gli Inglesi fatta dal padre, fu fatto sposare alla principessa Caterina di Lancaster, che lo rese padre di tre figli. L'altro figlio del Re Giovanni, il principe Ferdinando di Trast\u00e1mara, detto \"el de Antequera\", nel 1412 ottenne il dominio sulla Corona d'Aragona per effetto del Compromesso di Caspe che lo design\u00f2 erede dello zio materno il re Martino I di Aragona, morto nel 1410 senza lasciare successori viventi per il trono. Da Ferdinando ebbe origine il ramo cadetto dei Trast\u00e1mara d'Aragona, che regnarono anche in Navarra.\nIsabella di Castiglia e Ferdinando II d'Aragona.\nI Trast\u00e1mara poterono cos\u00ec dominare sui due maggiori regni della penisola iberica, e i due rami dei Re di Castiglia e dei Re d'Aragona si riunificarono attraverso il matrimonio avvenuto nel 1469 tra la principessa Isabella di Castiglia (1451-1504) detta \"la Cattolica\", figlia del re Giovanni II di Castiglia (1405-1454) e della di lui seconda moglie Isabella del Portogallo, ed il principe Ferdinando II d'Aragona, re di Sicilia. Isabella era stata nominata erede al trono del Regno di Castiglia e Le\u00f3n dal fratellastro il re Enrico IV (1425-1474), detto \"l'Impotente\", ma poich\u00e9 la sua unione con Ferdinando incontr\u00f2 l'opposizione del medesimo, essendo stata celebrata senza il suo consenso, il Re ritratt\u00f2 e nomin\u00f2 erede la sua unica figlia Giovanna (1462-1530).\nDopo la morte del Re Enrico nel 1474, si apr\u00ec lo scontro militare tra i sostenitori di Isabella e quelli della nipote Giovanna, la guerra di successione castigliana. La figlia di Enrico era sostenuta dalla madre Giovanna d'Aviz, che la spinse a sposare, ancora bambina, suo fratello il re Alfonso V del Portogallo, che avrebbe potuto comportare il passaggio della Castiglia sotto il dominio lusitano. Lo scontro tra le due fazioni cess\u00f2 nel 1479 con il Trattato di Alc\u00e1\u00e7ovas, stipulato tra i rappresentanti del Re del Portogallo da una parte, e quelli dei Re cattolici dall'altra, che comport\u00f2 la rinuncia al trono castigliano da parte dei sovrani portoghesi, nonch\u00e9 la pace tra i due regni iberici.\nAl momento dell'ascesa al trono di Isabella a Regina della Castiglia, una porzione all'estremo sud del territorio iberico rimaneva ancora sotto il dominio saraceno con il Sultanato di Granada, retto dai Nasridi. Tra il 1482 e il 1492 furono condotte diverse battaglie tra gli eserciti castigliano-aragonese e quello musulmano, che culminarono con la resa negoziata del sultano di Granada, Boabdil. Il 2 gennaio 1492, la citt\u00e0 di Granada venne conquistata e cos\u00ec veniva posta fine alla \"Reconquista\" contro gli occupanti saraceni, iniziata nell'VIII secolo.\nFerdinando d'Aragona e Isabella di Castiglia ebbero cinque figli, di cui un solo maschio, Giovanni (1478-1497), che spos\u00f2 Margherita d'Asburgo, figlia dell'Imperatore Massimiliano. Erede dei Regni di Castiglia e d'Aragona, mor\u00ec giovanissimo senza lasciare discendenza, e nella successione al trono dei regni ereditati dai genitori lo seguirono dapprima la sorella Isabella (1470-1498), poi suo figlio Michele della Pace d'Aviz. Alla morte di questi, erede fu l'altra sorella Giovanna (1479-1555), che dopo la morte della madre, nel 1504, divenne Regina di Castiglia e Le\u00f3n, e nel 1516, Regina d'Aragona. Fu l'ultima discendente dei Trast\u00e1mara, e spos\u00f2 Filippo I d'Asburgo, duca di Borgogna, da cui ebbe sei figli, tra cui Carlo, che nel 1516 si proclam\u00f2 Re di Spagna."}
{"id": "874109", "revid": "436907", "url": "https://it.wikipedia.org/wiki?curid=874109", "title": "A Bad Dream", "text": "A Bad Dream \u00e8 un singolo del gruppo musicale britannico Keane, pubblicato il 22 gennaio 2007 come quinto estratto dal secondo album in studio \"Under the Iron Sea\".\nDescrizione.\nComposta da Tim Rice-Oxley e da Tom Chaplin e registrata agli Heliosentric Studios di Rye (Regno Unito) e al The Magic Shop di New York (New York), il testo trae parzialmente ispirazione dalla poesia \"Un aviatore irlandese prevede la sua morte\" di William Butler Yeats.\nVideo musicale.\nIl video \u00e8 stato realizzato il 22 novembre 2006 ed \u00e8 uscito un mese dopo.\nApparizioni nei media.\nLa canzone fa parte della colonna sonora della quarta stagione del telefilm \"The O.C.\" (compare nell'episodio \"I vendicatori\"). Il brano compare anche nella sit-com \"Scrubs\" nell'episodio \"Il mio lungo addio\" della sesta serie, e nell'episodio \"Una vita in pericolo\" della terza stagione di Kyle XY.\nTracce.\nTesti e musiche di Tim Rice-Oxley, Tom Chaplin e Richard Hughes, eccetto dove indicato."}
{"id": "874115", "revid": "110157", "url": "https://it.wikipedia.org/wiki?curid=874115", "title": "Vol\u017eskij", "text": "Vol\u017eskij \u00e8 una citt\u00e0 della Russia europea meridionale, nell'oblast' di Volgograd; \u00e8 situata sulla sponda orientale del fiume Volga, vicino a dove se ne stacca il fiume Achtuba, venti chilometri a nordest di Volgograd.\nNel XVII secolo piccoli di gruppi di fuggitivi (chiamati \"bezrodnye\", \"\u0431\u0435\u0437\u0440\u043e\u0434\u043d\u044b\u0435\") popolarono la zona, fondando un villaggio chiamato, da loro, \"Bezrodnoe\" (\"\u0431\u0435\u0437\u0440\u043e\u0434\u043do\u0435\"). L'insediamento moderno risale invece al 1951, quando cominci\u00f2 la costruzione della grande diga che ha originato il bacino artificiale. Lo \"status\" di citt\u00e0 \u00e8 del 1954.\nLa citt\u00e0 ha oggi un'economia prevalentemente industriale: acciaierie, stabilimenti chimici, produzione di materie plastiche, abbigliamento sono tra le principali produzioni della citt\u00e0.\nTra il 1986 ed il 2001, un consorzio di societ\u00e0 siderurgiche italiane (tra le quali l'Italimpianti, la CimiMontubi, la Convolci) \u00e8 stata impegnata nella costruzione di un esteso impianto di lavorazione siderurgica che ha sede proprio a Vol\u017eskij. Per l'occasione, durante il periodo di costruzione, Vol\u017eskij ha ospitato una comunit\u00e0 di circa italiani impegnati nella realizzazione del progetto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "874116", "revid": "80339", "url": "https://it.wikipedia.org/wiki?curid=874116", "title": "Volzhskij", "text": ""}
{"id": "874118", "revid": "80339", "url": "https://it.wikipedia.org/wiki?curid=874118", "title": "Vol\u017eskiy", "text": ""}
{"id": "874119", "revid": "80339", "url": "https://it.wikipedia.org/wiki?curid=874119", "title": "Volzhsky", "text": ""}
{"id": "874120", "revid": "80339", "url": "https://it.wikipedia.org/wiki?curid=874120", "title": "Vol\u017eski", "text": ""}
{"id": "874121", "revid": "287204", "url": "https://it.wikipedia.org/wiki?curid=874121", "title": "Volzskij", "text": ""}
{"id": "874122", "revid": "80339", "url": "https://it.wikipedia.org/wiki?curid=874122", "title": "Volzsky", "text": ""}
{"id": "874130", "revid": "254059", "url": "https://it.wikipedia.org/wiki?curid=874130", "title": "Contea di Arkansas", "text": "La contea di Arkansas, in inglese Arkansas County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 20.749 abitanti. La contea ha due citt\u00e0 come capoluogo di contea: De Witt e Stuttgart. Il nome della contea deriva dagli indiani Arkansa.\nGeografia fisica.\nLa contea si trova nella parte est dell'Arkansas. L'U.S. Center Bureau certifica che l'estensione della contea \u00e8 di 2.678\u00a0km\u00b2, di cui 2.560\u00a0km\u00b2 composti da terra e i rimanenti 118\u00a0km\u00b2 composti di acqua.\nStoria.\nLa contea di Arkansas fu costituita il 31 dicembre 1813."}
{"id": "874133", "revid": "287204", "url": "https://it.wikipedia.org/wiki?curid=874133", "title": "Cordero", "text": ""}
{"id": "874135", "revid": "120944752", "url": "https://it.wikipedia.org/wiki?curid=874135", "title": "Mitridate, re di Ponto", "text": "Mitridate, re di Ponto, K 87 (74a), \u00e8 un'opera seria in tre atti di Wolfgang Amadeus Mozart su libretto di Vittorio Amedeo Cigna-Santi, basato sulla tragedia di Jean-Baptiste Racine nella traduzione di Giuseppe Parini.\nIl testo era gi\u00e0 stato musicato in precedenza da Quirino Gasparini.\nOpera.\nL'opera venne eseguita per la prima volta al Teatro Regio Ducale di Milano il 26 dicembre 1770 diretta dal compositore al 1\u00b0 cembalo, Giovanni Battista Lampugnani al 2\u00b0 cembalo con Antonia Bernasconi, suscitando entusiasmo nel pubblico, nel Parini e negli stessi cantanti (il sopranista Pietro Benedetti afferm\u00f2 che, se al pubblico non fosse piaciuto il duetto finale del secondo atto, si ).\nSolo sei anni pi\u00f9 tardi il teatro sarebbe bruciato per essere poi riedificato in quello che \u00e8 l'attuale Teatro alla Scala.\nIl \"Mitridate\" fu il primo impegno probante di Mozart con l'opera seria. In esso viene rielaborata l'omonima tragedia di Racine secondo i canoni del melodramma metastasiano.\nLa trama \u00e8 incentrata sul conflitto tra Mitridate, re del Ponto, ed i suoi figli, che gli contendono l'amore della bella Aspasia.\nTrama.\nMitridate, tiranno ormai stanco e anziano, che ha sacrificato gli obblighi familiari a quelli di stato, \u00e8 in guerra con Roma. Per ragioni politiche ha combinato il matrimonio tra il figlio Farnace e la figlia del re dei Parti, Ismene; tuttavia Farnace \u00e8 ambizioso e cerca di mettersi in competizione con il padre, anche nell'amore della bella Aspasia. Quest'ultima preferisce il figlio minore, Sifare, ed \u00e8 da questo ricambiata.\nI due fratelli si scontrano per Aspasia, trattenuti dal governatore Arbate, nel secondo atto Farnace confessa tutto al padre (\"Son reo, l'error confesso\") e viene imprigionato (\"Gi\u00e0 di piet\u00e0 mi spoglio\"). Aspasia e Sifare dichiarano il loro amore (\"Se viver non degg'io\").\nNel terzo atto Mitridate e vorrebbe metter a morte il primo figli e fare sposare Ismene a Sifare, con disappunto di lei che non lo ama; Ismene intercede per evitare la condanna a morte di Aspasia e Sifare. Nel contempo i romani, guidati da Marzio, sbarcano a Ninfea e liberano Farnace, promettendogli il trono del padre se li aiuter\u00e0 (\"Se di regnar sei vago\").\nFarnace diventa cosciente dei suoi doveri nei confronti del padre; Mitridate \u00e8 ferito mortalmente e perdona i suoi figli.\nNel quintetto finale \"Non si ceda al Campidoglio\" Sifare, Aspasia, Farnace, Ismene e Arbate, dichiarano la loro intenzione di vendicarsi dei romani e combattere quelli che pretendono di togliere la libert\u00e0 al mondo intero.\nOrganico orchestrale.\nLa partitura di Mozart prevede l'utilizzo di:\nPer i recitativi secchi: clavicembalo e violoncello"}
{"id": "874138", "revid": "1884099", "url": "https://it.wikipedia.org/wiki?curid=874138", "title": "Carlo Vanzini", "text": "Biografia.\n\u00c8 stato un atleta a livello internazionale di sci alpino; negli anni novanta ha partecipato a due Universiadi, a Sapporo e a Zakopane, e ha fatto parte per cinque stagioni del Gruppo Sportivo Fiamme Oro, fino al 1993, anno in cui \u00e8 diventato maestro e allenatore federale di sci.\nHa intrapreso la carriera giornalistica collaborando con la rivista \"SCI\". Quattro anni pi\u00f9 tardi \u00e8 passato alla Rivista \"Sciare\", con l'incarico di direttore tecnico.\nAttivit\u00e0 giornalistica.\nHa iniziato l'esperienza televisiva nel 1996 con TELE+ per la trasmissione Obiettivo sci. Dopo TELE+ \u00e8 approdato a Telemontecarlo come inviato durante le dirette delle gare di Coppa del mondo e conduttore del programma TMSCI, e poi a Stream TV, dove si \u00e8 occupato ancora delle telecronache delle gare di Coppa del mondo, della conduzione della trasmissione calcistica Champions League Minuto per Minuto, e di tennis. Nel 2001 diviene giornalista professionista.\nHa seguito da inviato i mondiali di sci del 1997 a Sestriere, del 1999 a Vail, del 2001 a Sankt Anton e del 2003 a Sankt Moritz. Ha seguito anche i Giochi olimpici invernali di Nagano (1998), Salt Lake City (2002), Torino (2006) e Vancouver (2010) e i Giochi olimpici estivi di Londra (2012).\nInviato di Formula 1 dal 1998 al 2003 in qualit\u00e0 di radiocronista per l'emittente RTL 102.5, nel 2001 ha conseguito, votato dai colleghi del mondo della Formula 1, il premio Confartigianato Motori.\n\u00c8 stato anche responsabile per Media Partners (oggi Infront) della rubrica televisiva internazionale \"Snowtime\", dedicata alla Coppa del mondo di sci.\nGiornalista professionista dal 2001, e dopo dieci anni di attivit\u00e0 da giornalista indipendente, nel settembre del 2003 approda a Sky Sport per ricoprire la carica di caposervizio. Telecronista dello sci, ha seguito da inviato e conduttore i mondiali di Bormio (2005) e i XX Giochi olimpici invernali di Torino (2006). Coordinatore e conduttore del telegiornale sportivo Sport Time, \u00e8 stato poi telecronista della Formula 1 dal Gran Premio di Gran Bretagna 2007 al Gran Premio di Abu Dhabi 2009, in coppia prima con Gabriele Tarquini e poi con Marc Gen\u00e9. Nella stagione 2010 ha scritto il libro sulla stagione di Formula 1.\n\u00c8 sposato dal 2002 con Cristina Fantoni (giornalista della redazione di LA7), con la quale, nel 2008, ha avuto il figlio Giacomo.\nIn occasione di Vancouver 2010, prima Olimpiade a essere trasmessa anche da Sky Sport, ha raccontato tutte le gare di sci alpino maschili e femminili a Whistler Blackcomb, coadiuvato dal commento tecnico di Kristian Ghedina, Karen Putzer e Giorgio Rocca; con quest'ultimo in particolare ha raccontato la medaglia d'oro conquistata da Giuliano Razzoli nello slalom speciale il 27 febbraio 2010 a sedici anni esatti di distanza dall'ultima medaglia italiana maschile (Alberto Tomba, Lillehammer 1994) e a ventidue esatti dall'ultimo oro italiano nello slalom, sempre con Alberto Tomba (Calgary 1988). Inoltre ha commentato le cerimonie di apertura e chiusura al BC Place assieme a Nicola Roggero e Thomas Grandi.\nNel 2011 e nel 2012 \u00e8 telecronista delle gare di IndyCar, trasmesse da Sky Sport, responsabile dei motori e conduttore del programma olimpico Obiettivo Olimpiade, in onda su Sky Sport 24. Ha inoltre prestato la sua voce per il videogioco F1 2011 e poi per F1 2016, 2017, 2018, 2019, 2020 e 2021.\nAll'olimpiade di Londra 2012 ha commentato la Cerimonia di apertura e quella di chiusura all'Olympic Stadium: in quella di apertura affiancato da Beppe Severgnini e Luca Corsolini, mentre in quella di chiusura al suo fianco (come era accaduto a Vancouver) vi era Nicola Roggero. Inoltre ha condotto tutte le sere olimpiche dallo studio televisivo situato a Tower Bridge il programma \"Benvenuti sul Podio\", che ha analizzato la giornata di gare appena trascorsa.\nA Sochi 2014 ha commentato lo sci alpino maschile, sempre in coppia con Giorgio Rocca, e le cerimonie di apertura e chiusura dei giochi.\nDal Gran Premio d'Australia 2013 in seguito al ritorno della Formula 1 e delle gare di contorno (GP3, GP2 e Porsche Super Cup) in esclusiva su Sky, torna ad essere, a quattro anni di distanza dal Gran Premio di Abu Dhabi 2009, il telecronista di prove libere, qualifiche e Gran Premi del Campionato Mondiale di Formula 1 sul nuovo canale Sky Sport F1.\nDurante la conduzione delle dirette dal paddock, nei weekend di gara, \u00e8 affiancato da Marc Gen\u00e9, Davide Valsecchi, Matteo Bobbi, Mara Sangiorgio, Federica Masolin, e Roberto Chinchero."}
{"id": "874140", "revid": "2043609", "url": "https://it.wikipedia.org/wiki?curid=874140", "title": "Villa Borbone", "text": "La villa Borbone nella tenuta di Viareggio fu edificata sul viale dei Tigli che congiunge la citt\u00e0 marinara con la frazione di Torre del Lago.\nStoria e descrizione.\nLa villa, pensata come casino di caccia, fu edificata a partire dal 1821 dall'architetto di corte Lorenzo Nottolini per la duchessa di Lucca Maria Luisa di Borbone-Spagna. Vennero cos\u00ec creati tre edifici separati, ciascuno di tre piani, con quello centrale destinato a residenza signorile e quelli laterali a stalle, magazzini e abitazioni di servizio. Il grande parco, che oggi fa parte della riserva del parco naturale denominato Migliarino-San Rossore-Massaciuccoli all'altezza della localit\u00e0 oggi denominata Lecciona, venne tagliato dal grande viale dei Tigli.\nLa costruzione, che era stata edificata in misura molto ridimensionata rispetto ai progetti iniziali dopo la morte di Maria Luisa, fu ampliata nel 1834, con l'ingrandimento dei corpi laterali e la costruzione, graduale negli anni, di altri edifici satellite, come stalle, case per coloni e serre. Verso il 1850 con la costruzione di altri corpi di edifici la villa centrale fu collegata alle ali laterali e venne ristrutturato il giardino, per un'estensione totale di 36.000 m\u00b2.\nLa cappellina di Sepolcreto venne edificata nel 1849 su incarico di Carlo III di Borbone, duca di Piacenza e di Parma, e fu dedicata a san Carlo Borromeo. Da un passaggio riservato la famiglia ducale assisteva alla messa officiata dai frati francescani. L'aspetto odierno comunque deriva dalla ristrutturazione del 1885 ad opera dell'architetto Giuseppe Pardini, che us\u00f2 i marmi pregiati all'esterno e all'interno. Vi sono sepolti gran parte dei duchi di Borbone-Parma: di particolare importanza sono le tombe monumentali di Carlo III di Parma, il cui corpo \u00e8 stato riesumato e studiato dalla Divisione di Paleopatologia dell'Universit\u00e0 di Pisa sotto la direzione del Prof. Gino Fornaciari, e di Carlo II di Parma.\nDal 1871 vi risiedette stabilmente Margherita, moglie di Carlo Maria di Borbone-Spagna, pretendente carlista al trono di Spagna: fu l'epoca di maggior splendore della villa, durante la quale arriv\u00f2 a ospitare una corte di 36 persone. All'interno restano lo scalone principale ed alcune sale con sobrie decorazioni ad affresco o ricchi pavimenti intarsiati. Dopo la morte di Margherita (1893) la villa pass\u00f2 alla figlia Bianca, cambiando il nome in Villa Arciducale, a causa del marito di Bianca, l'arciduca Leopoldo Salvatore di Asburgo-Lorena. Nel 1906 la Marina Militare confisc\u00f2 la villa per le esigenze del Balipedio, e fu usata dai militari sia durante la prima che la seconda guerra mondiale, ospitando un quartier generale sia tedesco che americano e subendo numerose spoliazioni e danni. Al termine del conflitto torn\u00f2 ai legittimi eredi dei Borbone, in particolare all'arciduchessa Margherita, la figlia di Bianca, che vi continu\u00f2 ad abitare per lungo tempo finch\u00e9 ella, a sua volta, la cedette nel 1985 a Benvenuto Barsanti, il quale ne fece poi dono al Comune di Viareggio. Dal 1999 \u00e8 stato iniziato un progetto di restauro e riutilizzo del parco.\nOggi la villa \u00e8 usata per scopi culturali quali esposizioni e conferenze. Nell'estate del 2006 ha ospitato una mostra sulle scenografie di Galileo Chini per le opere di Giacomo Puccini. L'anno successivo vi si \u00e8 tenuta un'esposizione dedicata all'opera pucciniana \"La boh\u00e8me\".\nAttualmente la villa \u00e8 anche sede dell'Ente parco di Migliarino-San Rossore-Massaciuccoli."}
{"id": "874143", "revid": "281901", "url": "https://it.wikipedia.org/wiki?curid=874143", "title": "Pyrus", "text": "Il Pero (Pyrus ) \u00e8 un genere di piante appartenente alla famiglia delle Rosaceae, comprendente specie arboree e arbustive con fioritura delicata e variamente colorata.\nDescrizione.\nSono alberi di medie dimensioni, che raggiungono i 10-17 metri. \nLa maggior parte dei \"Pyrus\" sono decidui, ma una o due specie nell'Asia sud-orientale sono sempreverdi. Ne esistono sia di piccoli sia di grandi.\nLe foglie sono lunghe circa , di colore verde lucido in alcune specie, argenteo-pelose in altre; la forma delle foglie varia dall'ovale al lanceolato stretto.\nI fiori sono di colore giallo o rosa bianco e raramente tinto, di diametro e hanno cinque petali. Sbocciano fra aprile e maggio, fino ad una quota di metri.\nIl frutto si chiama pera; \u00e8 grande come la mela, con diametro di , ma in certe forme coltivate \u00e8 lungo fino a e largo 8.\nDistribuzione e habitat.\nI peri sono nativi delle regioni temperate del vecchio Mondo, dall'Europa occidentale e dall'Africa del Nord fino all'Asia.\nGran parte delle specie tollerano il freddo polare, con temperature fra e in inverno, tranne le specie sempreverdi, che tollerano solo temperature fino a .\nTassonomia.\nAl genere \"Pyrus\" appartengono le seguenti specie:\nAvversit\u00e0.\nI pi\u00f9 importanti insetti che colpiscono il pero sono \"Cacopsylla pyri\" ed \"Eriosoma lanuginosum\". Le malattie da funghi pi\u00f9 importanti sono la ticchiolatura del pero (causata da \"Venturia pirina\"), la moniliosi, il cancro delle pomacee, l'oidio, la maculatura bruna del pero (causata da \"Stemphylium vesicarium\"), il marciume rosa delle pere (causato da \"Trichothecium roseum\"). Tra i batteri assume una notevole importanza l\"'Erwinia amylovora\", agente del colpo di fuoco. Tra i virus che colpisce il pero, si segnala la Litiasi infettiva."}
{"id": "874145", "revid": "36426", "url": "https://it.wikipedia.org/wiki?curid=874145", "title": "Carlo III (Parma)", "text": ""}
{"id": "874147", "revid": "2043609", "url": "https://it.wikipedia.org/wiki?curid=874147", "title": "Borbone di Parma", "text": "La dinastia dei Borbone di Parma \u00e8 un ramo italiano dei Borbone, regnante sul Ducato di Parma e Piacenza con alcune interruzioni dal 1748 al 1859. Dal 1801 al 1807 questo ramo dei Borbone fu sovrano del Regno d'Etruria e dal 1824 al 1847 regn\u00f2 sul Ducato di Lucca.\nStoria.\nOrigini.\nCapostipite fu il figlio cadetto di Filippo V di Spagna e di Elisabetta Farnese (ultima della dinastia ed erede del ducato di Parma), don Filippo (1720-1765), primo duca, cui succedette il figlio Ferdinando I. Il nipote Ludovico I dovette scambiare nel 1801 il Ducato di Parma col Regno di Etruria per imposizione di Napoleone Bonaparte.\nSpodestata anche da questo trono, la famiglia dei Borbone-Parma ottenne al Congresso di Vienna il Ducato di Lucca, in attesa di potere riottenere, alla morte di Maria Luisa d'Asburgo-Lorena, quello di Parma, il che si verific\u00f2 nel 1847.\nCarlo II e Carlo III.\nCarlo II Luigi dopo un periodo di regno travagliato abdic\u00f2 nel 1849 e il suo successore Carlo III fu ucciso nel 1854; il figlio di questi divenne duca a sei anni, sotto la reggenza della madre Luisa Maria. \nRoberto I.\nRoberto I fu rovesciato dalla rivoluzione del 1859 che port\u00f2 all'unificazione italiana; andato in esilio, ebbe da due mogli ventiquattro figli. Tra i figli del duca Roberto, ci furono l'ultima imperatrice d'Austria Zita di Borbone-Parma, la prima regina di Bulgaria, Maria Luisa Pia di Borbone-Parma, Felice di Borbone-Parma principe consorte di Lussemburgo (la cui discendenza \u00e8 oggi su quel trono) e ben quattro pretendenti ducali di Parma. L'ultimo di questi figli, Saverio di Borbone-Parma, \u00e8 divenuto pretendente carlista al trono di Spagna; alla sua morte i diritti sono passati al figlio primogenito Carlo Ugo di Borbone-Parma, e successivamente al di lui figlio, Carlo nato dal matrimonio con la principessa Irene d'Olanda, secondogenita della regina Giuliana. \nEpoca recente.\nL'erede presunto dell'attuale duca Carlo Saverio di Borbone-Parma \u00e8 il figlio Carlo Enrico Leonardo. \nI discendenti del duca Carlo Ugo e della principessa Irene dei Paesi Bassi sono stati incorporati dalla regina Beatrice nella nobilt\u00e0 del Regno dei Paesi Bassi come principi e principesse col titolo di altezze reali. I diversi titoli supplementari di famiglia concessi dal duca \"ad vitam\" sono titoli di cortesia.\nLe tombe della dinastia si trovano nella Basilica della Steccata a Parma, insieme ai Farnese, ma pure nella cappella di Villa Borbone a Viareggio.\nRappresentazione genealogica.\n Luigi IX, \"il Santo\" (\u20201270), re di Francia, e Margherita di Provenza\n \u2514\u2500\u2500&gt;Filippo III, detto \"l'Ardito\" (\u20201285)\n \u2502 \u2193\n \u2502 linea diretta dei capetingi\n \u2502\n \u2514\u2500\u2500&gt;Roberto, conte di Clermont (\u20201317) e Beatrice di Borgogna-Borbone,\n \u2502 che conferir\u00e0 al figlio Luigi il titolo di duca di Borbone\n \u2514\u2500\u2500&gt;Luigi I di Borbone, detto \"il Grande\" (\u20201342)\n \u2514\u2500\u2500&gt;Pietro I di Borbone (\u20201356); ramo estintosi nel 1503 con\n \u2502 Pietro II di Borbone\n \u2193\n linea dei duchi di Borbone fino a:\n \u2514\u2500\u2500&gt;Antonio di Borbone-Vend\u00f4me (\u20201562), duca di Borbone\nAntonio di Borbone-Vend\u00f4me spos\u00f2 Giovanna d'Albret divenendo Re di Navarra\n Antonio di Borbone e Giovanna d'Albret\n \u2514\u2500\u2500&gt;Enrico IV (\u20201610), re di Francia dal 1589\n \u2514\u2500\u2500&gt;Luigi XIII (\u20201643)\n \u2514\u2500\u2500&gt;Filippo I di Borbone-Orl\u00e9ans (\u20201701), che diede origine al\n \u2502 ramo Borbone-Orl\u00e9ans ed il cui discendente,\n \u2502 Luigi Filippo di Francia, fu re di Francia dal 1830\n \u2502 al 1848\n \u2514\u2500\u2500&gt;Luigi XIV, detto \"il Re Sole\" (\u20201715)\n \u2514\u2500\u2500&gt;Luigi, il Gran Delfino (\u20201711)\n \u2514\u2500\u2500&gt;Luigi, duca di Borgogna (\u20201712)\n \u2502 \u2514\u2500\u2500&gt;Luigi XV, detto \"il Beneamato\" (\u20201774)\n \u2502 \u2193\n \u2502 segue la dinastia regale dei Borbone di Francia\n \u2514\u2500\u2500&gt; Filippo V di Spagna (\u20201746), capostipite dei Borbone di Spagna\n \u2514\u2500\u2500&gt;Luigi di Spagna (\u20201724)\n \u2514\u2500\u2500&gt;Ferdinando VI di Spagna (\u20201759)\n \u2514\u2500\u2500&gt;Carlo III di Spagna (\u20201788), gi\u00e0 duca Parma, Piacenza e Castro\n \u2502 \u2502 e poi dal 1735 fino alla morte del fratello Ferdinando,\n \u2502 \u2502 re delle Due Sicilie\n \u2502 \u2514\u2500\u2500&gt;Carlo IV di Spagna (1808, abdica)\n \u2502\n \u2514\u2500\u2500&gt;Filippo I di Parma (20 marzo (\u20201765), capostipite del ramo dei Borbone di Parma\n \u2514\u2500\u2500&gt;Ferdinando I di Parma (\u20201802)\n \u2514\u2500\u2500&gt;Ludovico di Borbone (\u20201803)\n \u2514\u2500\u2500&gt;Carlo II di Parma (\u20201849 abdica)\n \u2514\u2500\u2500&gt;Carlo III di Parma (\u20201854)\n \u2514\u2500\u2500&gt;Roberto I di Parma (\u2020 1907, deposto nel 1859)\nLa deposizione di Roberto segna l'annessione del territorio del ducato al Regno d'Italia. La dinastia tuttavia continu\u00f2.\n Roberto I di Parma (\u2020 1907), spos\u00f2 Maria Pia di Borbone-Due Sicilie\n \u2514\u2500\u2500&gt;Enrico di Borbone-Parma (\u2020 1939), mentalmente ritardato fu sostituito gi\u00e0 dal 1907\n \u2502 dal fratello Elia come reggente\n \u2514\u2500\u2500&gt; Giuseppe di Borbone-Parma (\u2020 1950), mentalmente ritardato anche lui, ne assunse la reggenza sempre\n \u2502 il fratello Elia\n \u2514\u2500\u2500&gt; Elia di Borbone-Parma (\u2020 1959)\n \u2502 \u2514\u2500\u2500&gt; Roberto Ugo di Borbone-Parma (\u2020 1974), celibe\n \u2514\u2500\u2500&gt;Saverio di Borbone-Parma (\u2020 1977), ma abdica nel 1975 in favore del figlio Carlo Ugo\nAlla successione di Saverio con Carlo Ugo al trono carlista di Spagna si oppone il fratello minore di quest'ultimo Sisto Enrico, essendo la diatriba legata a posizioni differenti nell'ambito del movimento carlista nel quale militavano Saverio ed i figli.\nNei due casi la successione potrebbe essere:\nSecondo Carlo Ugo:\n Saverio di Borbone-Parma (1977)\n \u2514\u2500\u2500&gt;Carlo Ugo di Borbone-Parma (1930 \u2013 2010)\n \u2514\u2500\u2500&gt;Carlo Saverio di Borbone-Parma (1970 \u2013 vivente)\nSecondo Sisto Enrico:\n Saverio di Borbone-Parma (1977)\n \u2514\u2500\u2500&gt;Sisto Enrico di Borbone-Parma (1940 \u2013 vivente)"}
{"id": "874150", "revid": "224230", "url": "https://it.wikipedia.org/wiki?curid=874150", "title": "Carlo Ludovico di Lucca", "text": ""}
{"id": "874152", "revid": "80598", "url": "https://it.wikipedia.org/wiki?curid=874152", "title": "Le storie di ieri", "text": "Le storie di ieri \u00e8 una canzone scritta da Francesco De Gregori e registrata per la prima volta nel 1974, durante sessioni di registrazione dell'album \"Francesco De Gregori\", ma scartata dall'incisione finale dell'LP. Trov\u00f2 posto l'anno successivo nell'album \"Rimmel\", dello stesso De Gregori, e in \"Volume 8\" di Fabrizio De Andr\u00e9.\nIl contenuto.\nIl brano tratta la scelta dell'ideologia fascista e la sua trasformazione nel MSI dopo la caduta del regime, sotto la leadership di Giorgio Almirante.\nLa storia.\nLa canzone, a registrazione gi\u00e0 effettuata, venne tuttavia scartata dalla RCA, la casa discografica a cui era allora affiliato De Gregori.\nQuesta versione presenta il testo originale del brano in cui \u00e8 presente un riferimento a Giorgio Almirante (\"Almirante ha la faccia serena\").\nNel 1974 De Gregori e Fabrizio De Andr\u00e9 si ritirarono per quasi un mese in Gallura, nella tenuta del cantautore genovese; dalla proficua collaborazione nacque la traduzione italiana di \"Desolation Row\" di Bob Dylan (\"Via della Povert\u00e0\"), pubblicata lo stesso anno nell'album misto \"Canzoni\", e l'album \"Volume VIII\", nel quale De Andr\u00e9 inser\u00ec la sua interpretazione di \"Le storie di ieri\". In questa incisione il nome \"Almirante\" venne sostituito con la locuzione \"il gran capo\"; vi sono inoltre altre due minime differenze nel testo (\"una scritta \"nera\"\" e \"il bambino nel cortile \"si \u00e8 fermato\"\").\n\u00c8, dopo \"E fu la notte\", la seconda e ultima canzone . A gennaio 1975L'RCA pubblic\u00f2 il disco \"Rimmel\" di De Gregori, che al suo interno decise di includere una nuova versione del brano. Questa interpretazione presenta lievi modifiche nel testo rispetto alla prima stesura: la frase \"Almirante ha la faccia serena\" viene sostituita con \"I nuovi capi hanno facce serene\"; \"Mio padre ha una storia comune\" sostituisce \"Mio padre aveva un sogno comune\"; \"troppi morti lo hanno tradito\" diventa \"troppi morti lo hanno smentito\"; \"si mette a sognare\" diventa \"comincia a sognare\" e i poeti diventano \"\"brutte\" creature\".\nIn questo arrangiamento il brano \u00e8 introdotto da un assolo di contrabbasso di Roberto Della Grotta e termina con un assolo di sax del jazzista Mario Schiano, con cui De Gregori collaborer\u00e0 in seguito.\nAltre interpretazioni.\nNel 1996 il brano fu interpretato da Cristiano De Andr\u00e9 insieme ai Gang in occasione di \"Fatto per un mondo migliore\", album benefico i cui proventi furono destinati ai progetti dell'ACNUR in ex-Jugoslavia.\nNel 2005 gli Yo Yo Mundi la inclusero nel loro spettacolo \"La Banda Tom e altre storie partigiane\" dedicato alla resistenza e registrato nell'album Resistenza.\nNel 2015, l'Orage includono il brano nel loro album Macchina del Tempo.\nIl 22 settembre 2015, all'Arena di Verona, durante il concerto Evento \"Rimmel 2015\" durante il quale Francesco De Gregori ha festeggiato i quarant'anni dell'album \"Rimmel\", la canzone \u00e8 stata eseguita dal gruppo L'Orage.\nNel 2016 \u00e8 una delle cover incluse nell'album Perle per porci di Giorgio Canali. "}
{"id": "874155", "revid": "2184502", "url": "https://it.wikipedia.org/wiki?curid=874155", "title": "M2 All Shock", "text": "m2 All Shock \u00e8 stato un programma musicale italiano realizzato in sodalizio tra la rete televisiva All Music e la radio m2o. \u00c8 andato in onda in contemporanea sui due mezzi di comunicazione, ogni sabato sera dalle 22:00 alle 24:00.\nPrecedentemente chiamato m2o The Dance Night, la trasmissione cambia nome a settembre 2005.\nIl programma trasmetteva i pi\u00f9 famosi e migliori videoclip di musica elettronica (per la maggior parte House) videomixati da Provenzano. Intanto sulla radio m2o \u00e8 possibile ascoltare la musica di detti video in contemporanea.\nSul sito di All Music, inoltre, tramite un apposito collegamento, era possibile sapere in anteprima quali video saranno stati trasmessi il sabato sera.\nIl programma \u00e8 risultato essere uno dei pi\u00f9 seguiti delle due emittenti, in quanto \u00e8 stato l'unico programma italiano che riguarda i video di musica House.\nIl programma ha ospitato anche numerosi remix di molteplici video famosi. Tra gli altri: Moby - \"Slipping Away (Axwell Vocal Mix)\" (2006), Depeche Mode - \"Suffer Well (Narcotic Thrust Vocal Dub)\" (2006), Bloodhound Gang - \"Uhn Tiss Uhn Tiss Uhn Tiss (Scooter Rmx)\" (2006), Beyonc\u00e9 &amp; Shakira - \"Beautiful Liar (Freemasons Rmx)\" (2007), Rihanna ft. Jay-Z - \"Umbrella (Seamus Haji &amp; Paul Emanuel Club Rmx)\" (2007), Mutya Buena - Real Girl (Moto Blanco Remix) (2007), Elroy &amp; Tom Piper ft. Gabrielle Abela - Point'n'Clap (Matty Martinez Mix) (2007) e molti altri ancora.\nIl programma, riaprendo i battenti a settembre 2007, dopo due mesi di repliche per pausa estiva, ha integrato al suo interno delle novit\u00e0: ogni due video mixati la cantante Ren\u00e9e la Bulgara tratta una curiosit\u00e0 su un argomento qualsiasi (sport, tecnologia, gossip, ecc.), inoltre prima dell'interruzione pubblicitaria vengono riepilogati i 5/7 video mixati.\nDa inizio gennaio 2009 il programma \u00e8 stato sostituito da un altro programma contenente anch'esso video musicali per lo pi\u00f9 house, Night rmx."}
{"id": "874159", "revid": "105911", "url": "https://it.wikipedia.org/wiki?curid=874159", "title": "Professor Farnsworth", "text": "Hubert J. Farnsworth (meglio noto come professor Farnsworth o semplicemente Professore) \u00e8 uno dei personaggi della sitcom animata \"Futurama\". \u00c8 il titolare della Planet Express, societ\u00e0 dove lavorano i protagonisti della serie.\nBiografia.\nNell'episodio della seconda stagione \"Il mio clone\" viene rivelato che il professore \u00e8 nato il 9 aprile 2841, per cui la sua et\u00e0 si aggira sui 160 anni; aspetto che viene ribadito nell'episodio \"Ritorno al presente\" in cui, sottoposto a uno scanner, afferma di essere invecchiato. Nonostante l'estrema vecchiaia \u00e8 un lontano discendente del protagonista Philip J. Fry (il quale ne \u00e8 sia prozio sia antenato diretto, essendo divenuto il nonno di s\u00e9 stesso). A causa dell'et\u00e0 avanzata, Farsnworth \u00e8 di cagionevole salute e le sue ossa non reggono i lavori pi\u00f9 elementari.\n\u00c8 uno scienziato, professore universitario e inventore dai risultati spesso contrastanti: se spesso le sue invenzioni sono brillanti, sono anche pericolose, inutilmente complesse e raramente trovano applicazioni davvero necessarie. Grazie a lui, ad esempio, \u00e8 stata scoperta la tecnologia alla base della costruzione dei robot e del loro utilizzo su vasta scala. Inoltre, come accennato nella versione in lingua originale del lungometraggio \"La bestia con un miliardo di schiene\", ha vinto una medaglia Fields (tradotto erroneamente nella versione italiana con \"medaglia al valore\"). Nonostante ci\u00f2 viene spesso deriso dalla comunit\u00e0 scientifica, in particolare dal suo rivale ed ex studente Wernstrom, a causa soprattutto delle imbarazzanti manifestazioni di demenza senile del professore durante i simposi scientifici.\nIn passato ha avuto una relazione amorosa con Mamma, donna d'affari cinica e spregiudicata che ha fatto fortuna sfruttando le invenzioni del professore. La relazione, che si concretizz\u00f2 nella nascita del pi\u00f9 piccolo dei tre figli di Mamma (Igner), si interruppe quando l'avida speculatrice decise di convertire in arma il pupazzo \"Maidiregatto\", che il professore aveva progettato come un giocattolo che lanciasse arcobaleni dagli occhi e che Mamma trasform\u00f2 in una mortale macchina di raggi laser.\nPer avere una successione si \u00e8 clonato, generando Cubert Farnsworth (pronunciato \"Q*bert\", come il celebre videogioco degli anni ottanta). Cubert frequenta la scuola media insieme a Dwight, il figlio di Hermes.\nFarnsworth \u00e8 anche un imprenditore e occupa la cattedra di \"matematica dei neutrini quantici\" all'universit\u00e0 marziana.\nRuolo.\nIl suo personaggio ricalca lo stereotipo popolare dello scienziato pazzo eccentrico, ma esterna anche le abitudini e le idiosincrasie delle persone senili. Inoltre manifesta un estremo cinismo abbinato sia alla sua attivit\u00e0 scientifica sia a quella di imprenditore. A tal riguardo molti episodi si sviluppano sulla base delle missioni impossibili o suicide di cui incarica i dipendenti della Planet Express, spedendoli attraverso le regioni pi\u00f9 pericolose dell'universo allo scopo di consegnare semplici pacchi o per futili motivi. Per questo motivo ha perso l'equipaggio precedente (divorato da una vespa spaziale). In alcuni episodi mostra di avere gi\u00e0 pronti dei rimpiazzi nel caso i suoi dipendenti non dovessero pi\u00f9 tornare.\nRimane comunque un personaggio stimato dai protagonisti della serie, che trovano in lui un punto di riferimento, dimostrando di apprezzare la sua guida e la sua presunta saggezza.\nIl nome del personaggio del professore \u00e8 stato ispirato dall'omonimo scienziato Philo Farnsworth, pioniere nello sviluppo della trasmissione televisiva e sviluppatore del primo congegno per la fusione nucleare."}
{"id": "874160", "revid": "2519", "url": "https://it.wikipedia.org/wiki?curid=874160", "title": "Baglivo", "text": ""}
{"id": "874161", "revid": "290948", "url": "https://it.wikipedia.org/wiki?curid=874161", "title": "Produzione dell'idrogeno", "text": ""}
{"id": "874162", "revid": "767487", "url": "https://it.wikipedia.org/wiki?curid=874162", "title": "Villa La Guardatoia", "text": "Villa La Guardatoia si trova in localit\u00e0 Collecchio presso Pescia (PT).\nStoria e descrizione.\nIl nome della propriet\u00e0, appartenuta dalla fine del XVII secolo fino a tutt'oggi alla famiglia Cecchi, sembra derivare dal termine medievale \"wardon\" che significava \"stare in guardia\", infatti la sua posizione, sopraelevata, consente un'ampia vista sulla pianura circostante.\nLa facciata \u00e8 caratterizzata da tre ordini di finestre e da un portale in pietra serena, sormontato dallo stemma di famiglia. Il parco \u00e8 composto da un grande prato che si apre di fronte alla villa, assumendo le sembianze di un balcone naturale, e sulla destra e sulla sinistra dell'edificio da due giardini, chiusi da mura, abbellite da statue in cotto. Il giardino di destra \u00e8 un roseto, quello di sinistra \u00e8 un classico giardino all'italiana, con vasca centrale, aiuole e siepi di bosso. Ambedue sono dotati di una propria limonaia. I due giardini sono collegati tra loro attraverso un passaggio ombroso, costellato da piante di camelie ed azalee, che si apre tra il muro di cinta e la facciata posteriore della villa. Sul prato, a destra guardando la villa, si trova un antico pozzo mentre a sinistra \u00e8 ubicato il cancello d'ingresso al boschetto e all'uccelliera. Il viale d'accesso alla villa \u00e8 segnato da lecci e pini centenari."}
{"id": "874164", "revid": "36426", "url": "https://it.wikipedia.org/wiki?curid=874164", "title": "Villa Rospigliosi (Lamporecchio)", "text": ""}
{"id": "874166", "revid": "767487", "url": "https://it.wikipedia.org/wiki?curid=874166", "title": "Kissusenti", "text": "Kissusenti \u00e8 un gruppo musicale reggae calabrese.\nAttualmente la crew \u00e8 composta da:\nStoria del gruppo.\nAttiva informalmente dal 1998 ma fondata ufficialmente nel 2000 \u00e8 stata la prima crew a promuovere il Reggae in Calabria, dando vita ad un movimento tra i pi\u00f9 dinamici in Italia.\nL'attivit\u00e0 di sound li ha visti calcare i club e i centri sociali di tutta Italia con il loro caratteristico sing-jay soprattutto in dialetto calabrese. Nel background di Kissusenti nascono Gioman e Killacat, divenuti tra i cantanti reggae pi\u00f9 seguiti e apprezzati in Italia. Oltre a Gioman, Docta P., Johnny C. e Razzo, tanti sono stati i ragazzi a contribuire allo sviluppo della crew, tra cui, dal 2004 al 2008 Kuanito e Lanzo.\nNel 2004 viene pubblicato: \"\" con tracce di Gioman e Killacat. Successivamente \u00e8 uscito il 45 giri prodotto da One Love Records con il singolo di Killa Cat \"\"U cora vruscia\" e di Gioman \"Rimani qua\".\nNel settembre del 2007 \u00e8 uscito il secondo CD della crew prodotto da Kissusenti studio e distribuito da OneLoveHiPowa, \"Vruscia\", cantato sempre da i due cantanti calabresi Gioman e Killacat: l'album include 13 tracce. Il lavoro annovera le collaborazioni con Brusco (\"Sta cca\" ft Killacat) e Fido Guido (\"Dammi l'erba\"\" ft Gioman). Dopo l'esordio discografico con l'album \"Vruscia\" nel settembre 2008, sotto la supervisione e la produzione artistica di Macro Marco, Gioman e Killacat incidono \"BLOCK NOTES\".\nNel 2011 \u00e8 atteso il loro quarto album."}
{"id": "874167", "revid": "1776051", "url": "https://it.wikipedia.org/wiki?curid=874167", "title": "Bone Yard", "text": "Bone Yard \u00e8 un album raccolta di Adam Bomb, uscito il 23 agosto 2004 per l'Etichetta discografica Z Records."}
{"id": "874170", "revid": "1543377", "url": "https://it.wikipedia.org/wiki?curid=874170", "title": "Nuoto ai Giochi della VIII Olimpiade", "text": "Le gare di nuoto ai Giochi della VIII Olimpiade vennero disputate dal 13 al 20 luglio 1924 nella Piscine de Tourelles, impianto presso il quale, per la prima volta, si gareggi\u00f2 in una vasca da 50 metri.\nCome nell'edizione precedente, gli Stati Uniti si imposero come miglior nazione, conquistando nove titoli sugli undici in programma, e 19 medaglie totali. L'atleta pi\u00f9 titolato fu Johnny Weissmuller, con due ori individuali e uno in staffetta.\nProgramma.\nLe gare in programma passarono dalle 10 disputate ad Anversa 1920 a 11. Vennero introdotti i 100 metri dorso e i 200 rana anche al femminile, e vennero aboliti i 400 metri rana maschili e i 300 stile libero femminili, questi ultimi sostituiti da una gara sui 400 metri.\nNazioni e partecipanti.\nParteciparono alle gare 169 atleti, provenienti da 23 nazioni. Gli uomini furono 118 e le donne 51. Le rappresentative pi\u00f9 numerose furono quella britannica e quella statunitense con 26 partecipanti, seguite dai padroni di casa della Francia (20 atleti al via)."}
{"id": "874173", "revid": "1776051", "url": "https://it.wikipedia.org/wiki?curid=874173", "title": "Acoustica (Adam Bomb)", "text": "Acoustica \u00e8 l'ottavo album di Adam Bomb, pubblicato dall'etichetta discografica Coalition Records nel 2004."}
{"id": "874179", "revid": "21583", "url": "https://it.wikipedia.org/wiki?curid=874179", "title": "Prattville (Alabama)", "text": "Prattville \u00e8 una citt\u00e0 dell'Alabama, situata nella contea di Autauga, e parzialmente nella contea di Elmore. La popolazione al censimento del 2000 era di 24.303 abitanti. La stima dell'U.S. Census Bureau relativa al 2006 \u00e8 di 31.119 abitanti. La citt\u00e0 \u00e8 capoluogo di contea della contea di Autauga. Viene chiamata \"The Fountain City\" a causa della presenza di molti pozzi artesiani nella zona. La citt\u00e0 \u00e8 stata fondata nel 1839 dall'industriale ed architetto Daniel Pratt.\nPrattville \u00e8 la citt\u00e0 natale del cantante soul e R&amp;B Wilson Pickett.\nGeografia fisica.\nPrattville \u00e8 situata a 32\u00b027'32.886\" N, 86\u00b027'4.698\" O. L'U.S. Census Bureau certifica che la citt\u00e0 occupa un'area totale di 61,90\u00a0km\u00b2, di cui 60,00\u00a0km\u00b2 composti da terra e i rimanenti 1,90\u00a0km\u00b2 composti da acque interne.\nSociet\u00e0.\nEvoluzione demografica.\nAl censimento del 2000, risultano 24.303 abitanti, 8.939 nuclei familiari e 6.918 famiglie residenti in citt\u00e0. La densit\u00e0 della popolazione \u00e8 di 405,00 ab./km\u00b2. Ci sono 9.562 alloggi con una densit\u00e0 di 159,30/km\u00b2. La composizione etnica della citt\u00e0 \u00e8 83,09% bianchi, 14,42% neri o afroamericani, 0,42% nativi americani, 0,64% asiatici, 0,05% isolani del Pacifico, 0,53% di altre razze, e 0,84% meticci. L'1,71% della popolazione \u00e8 ispanica.\nDegli 8.939 nuclei familiari, il 38,90% ha figli di et\u00e0 inferiore ai 18 anni che vivono in casa, il 60,60% sono coppie sposate che vivono assieme, il 13,40% \u00e8 composto da donne con marito assente, e il 22,60% sono non-famiglie. Il 19,90% di tutti i nuclei familiari \u00e8 composto da singoli e il 7,5% da singoli con pi\u00f9 di 65 anni di et\u00e0. La dimensione media di un nucleo familiare \u00e8 di 2,70 componenti mentre la dimensione media di una famiglia \u00e8 di 3,10.\nLa suddivisione della popolazione per fasce d'et\u00e0 \u00e8 la seguente: 28,50% sotto i 18 anni, 7,70% dai 18 ai 24, 31,00% dai 25 ai 44, 22,30% dai 45 ai 64, e 10,60% oltre i 65 anni. L'et\u00e0 media \u00e8 36 anni. Per ogni 100 donne ci sono 91,3 uomini. Per ogni 100 donne sopra i 18 anni ci sono 87,5 uomini.\nIl reddito medio di un nucleo familiare \u00e8 di 45.725$, mentre per le famiglie \u00e8 di 51.774$. Gli uomini hanno un reddito medio di 36.677$ contro i 22.978$ delle donne. Il reddito pro capite della citt\u00e0 \u00e8 di 19.832$. L'8,3% della popolazione e il 6,4% delle famiglie \u00e8 sotto la soglia di povert\u00e0. Sul totale della popolazione, il 9,3% dei minori di 18 anni e il 9,2% di chi ha pi\u00f9 di 65 anni vive sotto la soglia di povert\u00e0."}
{"id": "874181", "revid": "1776051", "url": "https://it.wikipedia.org/wiki?curid=874181", "title": "Rock Like Fuck", "text": "Rock Like Fuck \u00e8 il nono album di Adam Bomb, uscito nel 2005 per l'Etichetta discografica Coalition Records."}
{"id": "874182", "revid": "765341", "url": "https://it.wikipedia.org/wiki?curid=874182", "title": "Sosso", "text": "I sosso sono una popolazione dell'Africa Occidentale, presente soprattutto in Guinea.\nStoria.\nL'identit\u00e0 del popolo sosso risale a un regno del XII-XIII secolo, noto appunto come regno Sosso, appartenente alla nazione Takrur. Il regno sosso si espanse in seguito al crollo dell'Impero del Ghana, giungendo a conquistarne anche la capitale Koumbi Saleh. Sotto il re Soumaoro Kant\u00e9 il regno estese ulteriormente i propri confini, annettendo i regni mandinka presenti nella zona dell'attuale Mali.\nIl regno sosso inizi\u00f2 a perdere i propri possedimenti nel 1240, nella battaglia di Kirina, in cui il principe mandinka Sundiata Keita sconfisse i sosso alla guida di una coalizione di piccoli regni. Le ulteriori conquiste di Sundiata Keita segnarono al contempo la fine del regno sosso e l'avvento dell'impero del Mali.\nEtimologia.\nSOSSO. - \u00c8 parola di origine babilonese, passata attraverso il greco, nella quale lingua si diceva \u03c3\u1ff6\u03c3\u03c3\u03bf\u03c2. In babilonese (accado) il termine suona shushshu e significa sessanta"}
{"id": "874184", "revid": "123896027", "url": "https://it.wikipedia.org/wiki?curid=874184", "title": "Marco Gervasio", "text": "Biografia.\nLaureato in Economia e Commercio alla Sapienza di Roma, frequenta la Scuola Romana dei Fumetti (dove poi diverr\u00e0 anche insegnante) e, nel 1996, conosce il maestro Giovan Battista Carpi che apprezza i suoi disegni e lo introduce all'Accademia Disney, dove si diploma nel giugno 1997 e, stesso anno, pubblica la sua prima storia Disney su \"Topolino\" iniziando una collaborazione assidua con la Disney Italia producendo numerose storie sia come disegnatore che come sceneggiatore per diverse testate Disney come \"PK - Paperinik New Adventures\", \"PK\u00b2\" e \"PK - Pikappa\".\nIl suo stile risente sia dell'influsso del suo maestro, Carpi, sia del disegnatore veneziano Giorgio Cavazzano. Realizza la copertina di \"Topolino\" con Papertotti, l'alter ego a fumetti di Francesco Totti, con cui poi realizzer\u00e0 anche una storia. La sua prima opera come autore completo \u00e8 del 2002con il personaggio di Paperinik che riporta alle atmosfere dell'esordio del personaggio negli anni settanta con storie come \"Paperinik e il tesoro di Dolly Paprika.\"\nOltre a copertine per il settimanale \"Topolino\", realizza anche le copertine del mensile \"Paperinik Cult\" e del trimestrale \"Tesori Disney\".\nNel 2009 ha collaborato con la Emmi Italia spa per rilanciare i formaggini Tigre, creando i personaggi dei Tigrotti.\nRealizza la copertina per il supplemento \"Il Venerd\u00ec\", del quotidiano \"La Repubblica\", uscito il 23 aprile 2010.\nSu \"Disney Anni d'Oro\" n.11 del novembre 2010 viene pubblicata una intervista all'autore a cura di Luca Boschi con varie illustrazioni e foto.\nNel 2012, sempre per Topolino, realizza sia i testi che i disegni della nuova serie \"\"Le strabilianti imprese di Fantomius ladro gentiluomo\", in cui l'autore racconta le avventure dell'antesignano di Paperinik nella sua epoca, gli anni venti, in compagnia della sua fidanzata e complice Dolly Paprika e dell'amico inventore Copernico Pitagorico. Il 15 ottobre 2014 \u00e8 uscito un primo volume dedicato al personaggio col nome \"Fantomius Definitive Collection\"\".\nNel giugno 2013 scrive e disegna su \"Topolino\" \"The Top Ranger\", la parodia del film Disney \"The Lone Ranger\" uscito nel mese di luglio dello stesso anno, con Pippo nella parte che \u00e8 di Johnny Depp.\nDa agosto 2013 collabora come sceneggiatore e disegnatore con la societ\u00e0 finlandese Rovio Entertainment, realizzando storie a fumetti per la serie \"Angry Birds Comics\", pubblicata in Europa ed in America.\nDal 2015 collabora con IDW Publishing realizzando copertine per gli albi Disney statunitensi \"Uncle Scrooge\", \"Donald Duck\" e \"Walt Disney's Comics and Stories\".\nDal 2017 collabora anche con la casa editrice americana Random House, per cui ha illustrato un volume della serie \"Disney Junior: Mickey and the Roadster Racers\".\nA luglio 2021 la serie \"le strabilianti imprese di Fantomius-ladro gentiluomo-\" viene pubblicata in Francia in prestigiosi volumi dalla casa editrice Unique Heritage Entertainment, per cui l'autore realizza anche le cover.\nDal 2019 ha preso in mano il personaggio di Paperinik, realizzando un ciclo di storie, ancora in corso sul Topolino, che lo riportano al suo ruolo originale di diabolico vendicatore, pubblicate in volume a partire dal luglio 2021. \nNel 2020 esordisce su Topolino la serie Paperbridge, un teen drama ambientato in un College inglese dei primi del 900, con protagonista il giovane Fantomius, di cui l'autore cura i testi, disegni e colori. La serie ottiene un grande successo in Italia e Francia e nel 2021 ne viene pubblicata una seconda stagione e annunciata una terza.\nNel settembre 2021 torna a scrivere su Topolino una storia con i Topi dopo quasi otto anni, dal titolo \"La ciurma del Sole Nero\", disegnata dal giovane Cristian Canfailla ."}
{"id": "874186", "revid": "767487", "url": "https://it.wikipedia.org/wiki?curid=874186", "title": "Get Animal 1", "text": "Get Animal 1 \u00e8 il quarto album di Adam Bomb, uscito nel 1999 per l'Etichetta SPV GmbH."}
{"id": "874187", "revid": "767487", "url": "https://it.wikipedia.org/wiki?curid=874187", "title": "Get Animal 2", "text": "Get Animal 2 \u00e8 il quinto album di Adam Bomb, uscito nel 2000 per l'Etichetta SPV GmbH."}
{"id": "874192", "revid": "120738084", "url": "https://it.wikipedia.org/wiki?curid=874192", "title": "Lingua inglese media", "text": "L'inglese medio (\"Middle English\") \u00e8 il nome dato alla fase storica successiva all'inglese antico, parlata nel periodo compreso tra l'invasione normanna e il tardo Rinascimento inglese. Grazie a Geoffrey Chaucer l'inglese medio emerse come una lingua letteraria, soprattutto grazie alla sua pi\u00f9 celebre opera, i \"Racconti di Canterbury\".\nStoria.\nAlla morte di Edoardo il Confessore (1066) si scaten\u00f2 la lotta per il trono d'Inghilterra tra Aroldo II, discendente designato dal re morente, e Guglielmo Duca di Normandia. Il 14 ottobre 1066 Guglielmo (da allora detto \"Il Conquistatore\") sbaragli\u00f2 le truppe di Aroldo nella Battaglia di Hastings e venne incoronato a Westminster il giorno di Natale del 1066.\nIl giorno della Battaglia di Hastings pass\u00f2 alla storia inglese come il \"Giorno del Giudizio\". Lo fu certamente per i nativi che persero quello che avevano (dall'Apocalisse fu soprannominato anche l'enorme libro il \"Domesday Book\": \"dom\" \u00e8 la grafia arcaica per l'attuale \"doom\", \"giorno del giudizio\". Si tratta del libro in cui Guglielmo I fece catalogare meticolosamente tutte le propriet\u00e0 dell'isola, fino all'ultima pietra). L'antica lingua inglese, tuttavia, resistette a lungo, anche perch\u00e9 i Normanni continuarono a essere malvisti per secoli e odiati dalla popolazione: i testi di William Langland (XIII secolo) sono oggi incomprensibili anche per un madrelingua di una certa cultura, mentre Geoffrey Chaucer (XIV secolo) \u00e8 gi\u00e0 leggibile e incorpora una grande quantit\u00e0 di francesismi. Si nota anche la caduta dei casi tipici delle antiche lingue germaniche.\nCon il progressivo insediamento di una nuova classe governativa ed ecclesiastica normanna, l'inglese avvi\u00f2 comunque una lenta regressione dinanzi alla preponderanza del franco-normanno. Gli stessi re passavano spesso pi\u00f9 tempo nei loro possedimenti francesi che sull'isola: le loro terre, nel XII secolo, comprendevano l'Angi\u00f2, il Maine, la Turenna, il Poitou e l'Aquitania, oltre all'Inghilterra e alla Normandia.\nCon Giovanni Senzaterra pressoch\u00e9 tutti i possedimenti francesi andarono perduti (tranne le Isole del Canale, ultimo brandello del Ducato di Normandia). A partire dalla Guerra dei Cent'Anni i legami con la Francia, quindi, si affievolirono. Il vecchio proverbio \"Jack wold be a gentilman if he cold speke Frensk\" cominci\u00f2 a perdere molto del suo significato. In Inghilterra cominci\u00f2 a delinearsi un nuovo standard, basato sul dialetto di Londra e delle \"Home Counties\".\nLe origini della lingua.\nSebbene sia possibile sopravvalutare l'entit\u00e0 dello shock culturale rappresentato dal passaggio di potere del 1066, la rimozione dai livelli pi\u00f9 alti di una classe sociale politica ed ecclesiastica anglofona, ed il loro rimpiazzamento con una parlante normanno, essa ha aperto la possibilit\u00e0 all'introduzione del francese come lingua per la parlata gentile e per la letteratura ed ha fondamentalmente alterato il ruolo dell'inglese antico nel campo dell'istruzione e dell'amministrazione. Sebbene l'inglese antico fosse senza significato standardizzato in inglese moderno, le sue forme di scrittura erano meno soggette alle variazioni dialettali in generale rispetto all'inglese rinascimentale.\nTuttora, dopo quasi mille anni, l'influenza normanna sulla lingua inglese \u00e8 ancora visibile.\nPrendete in considerazione ad esempio questa lista di parole in inglese moderno. La prima di ogni coppia \u00e8 derivata dall'antico inglese e la seconda \u00e8 di origine anglo-normanna: pig/pork (maiale), cow/beef (mucca, manzo), wood/forest (foresta), sheep/mutton (pecora, montone), house/mansion (casa, villa), worthy/honourable (onorevole), bold/courageous (coraggioso).\nIl ruolo dell'anglo-normanno come lingua usata negli atti di governo e di legge pu\u00f2 essere notato dall'abbondanza delle parole nell'inglese moderno, appartenenti al gergo giuridico, derivate dall'anglo-Normanno: \"court\" (corte), \"judge\" (giudice), \"jury\" (giuria), \"appeal\" (appello), \"parliament\" (parlamento). Sono anche prevalenti i termini legati alle culture cavalleresche che crebbero nel XII secolo come risposta ai requisiti del feudalesimo ed all'attivit\u00e0 dei crociati. Presto, questo vocabolario di comportamento raffinato comincia a farsi posto nell'inglese: la parola 'debonaire' (affascinante, sofisticato) appare nelle \"Peterborough Chronicle\", del 1137, come anche 'castel' (castello), un altro termine di importazione normanna che acquista sempre pi\u00f9 un alto uso.\nQuesto periodo di attivit\u00e0 trilingue ha permesso lo sviluppo di sinonimi flessibili tripli nell'inglese moderno. Per questo motivo, l'inglese ha tre parole per descrivere brevemente \"di o correlato ad un re\":\nIl \"Prologo\" dei \"Canterbury Tales\".\nGeoffrey Chaucer, autore dei \"Canterbury Tales\" \u00e8 riconosciuto come padre della letteratura inglese e in particolar modo si deve a lui uno dei primi celebri utilizzi del \"Medio inglese\". Il testo del Prologo infatti mostra la lingua e la somiglianza che ha questa con il \"moderno inglese\".\nGrammatica.\nLa grammatica del medio inglese prevede un sistema di declinazioni semplificato rispetto all'antico inglese, molto pi\u00f9 prossimo all'inglese moderno.\nNomi.\nNonostante la perdita di alcune inflessioni declinazionali, il medio inglese conserva due diverse declinazioni per il nome, derivate dell'antico inglese: ad esempio si pu\u00f2 vedere ci\u00f2 comparando le parole \"engel\" (\"angel\") e \"nome\" (\"name\"):\nLa forma plurale s \u00e8 sopravvissuta fino al \"moderno inglese\", mentre la forma \"-n\" \u00e8 pi\u00f9 rara, ma non totalmente estinta: troviamo infatti termini come \"oxen\", \"children\", \"brethren\" e in alcuni dialetti \"eyen, al posto di \"eyes.\nFonologia.\nMolti dettagli della fonologia del medio inglese ci sono noti grazie all\"'Ormulum\", un'esegesi in versi della Bibbia nella quale l'autore ha utilizzato un'ortografia esclusivamente fonetica con il preciso scopo di illustrare la corretta pronuncia.\nNel passaggio dall'AI al MI hanno luogo i seguenti mutamenti fonetici:\nPerdita della flessione.\nFatti di fonetica e di analogia, in parte gi\u00e0 attivi nel tardo AI, portarono alla quasi totale perdita della flessione. Tutte le finali \"-m\" diventarono \"-n\". Contemporaneamente le vocali \"a\", \"o\", \"u\", \"e\" in sillaba atona tesero verso il suono indistinto (schwa) e vennero generalmente scritte \"e\" (talvolta \"i\").\nLa flessione dapprima si riduce a tre casi con la perdita dell'accusativo (\"ston, stones, stone\"), ma gi\u00e0 in \"Sir Gawain and the Green Knight\" il dativo \u00e8 scomparso (\"stan, stanes\").\nPer il plurale si estende la desinenza \"-es\" - \"-en\" per alcuni antichi sostantivi in nasale (\"oxen\").\nL'aggettivo si riduce a un singolare adesinenziale e a un plurale in \"-e\" (\"blind, blinde\"). Presto cadde anche questa marca del plurale (\"blind, blind\").\nUna delle conseguenze pi\u00f9 rilevanti dei fatti fonetici descritti fu la perdita pressoch\u00e9 totale del genere grammaticale.\nAI \"st\u0101n, st\u0101nas, st\u0101ne, st\u0101n\"\nMI \"ston, stones, ston(e)\"\nAI \"st\u0101nas, st\u0101na, st\u0101num, st\u0101nas\"\nMI \"stones\"\nInoltre, scompare il duale.\nPronomi.\nCon la perdita della flessione, i parlanti dipesero in misura sempre maggiore dai pronomi per avere indicazioni sul genere, sul caso e (quando gli aggettivi persero la desinenza \"-e\" del plurale) anche sul numero. Tra i dimostrativi delle forme AI \"s\u00ea\", \"s\u00eao\" e \"\u00fe\u00e6t\" solamente \"the\" e \"that\", originariamente forme neutre, sopravvissero nel MI. Un plurale \"tho\" esisteva in et\u00e0 elisabettiana. Dei dimostrativi \"\u00fe\u00eas\", \"\u00fe\u00eaos\" e \"\u00feis\" solo quest'ultimo sopravvisse in MI.\nTra i pronomi personali le perdite furono meno gravi poich\u00e9 qui c'era una maggior necessit\u00e0 di distinguere generi e casi. La prima persona ha nom., gen., dat.-acc. \"I, min, me\", plur. \"we, our, us\". La seconda \"\u00feu (thou), \u00fein, \u00fee\", plur. \"ye, your, you\". La terza masch. \"he, his, him\", femm. \"heo\" (\"sche\"), \"hir, hire\" (\"her\"), neutro \"(h)it, his, (h)it\". Il plur. \"he (\u00feei), here (\u00feair), hem (\u00feem)\". Le nuove formazioni in \"sh-\" per il femm. e in \"th-\" per il plurale sono di origine settentrionale e sono quelle che si affermeranno. Curioso \u00e8 l'uso, attestato attorno al 1375, di scrivere sempre il pronome personale singolare \"i\" nella forma maiuscola \"I\". \u00c8 probabile che tale scelta abbia seguito l'esigenza di rendere pi\u00f9 visibile questo importante ma allora graficamente poco appariscente pronome personale.\nVerbi.\n1) La caduta delle \"e\" e delle \"n\" finali in quasi tutte le forme condurr\u00e0 a una notevole semplificazione della coniugazione verbale. Questo \u00e8 il presente di \"drinken\" nei dialetti meridionali: \"drinke, drinkest, drinketh\", plur. \"drinketh\". Al preterito nel Nord c'\u00e8 ormai solo una forma (\"drank\") per tutte le persone.\n2) I verbi inglesi hanno due forme principali: il simple present e il continuous present. Il primo indica azioni abituali; si forma togliendo \"to\" dall'infinito del verbo. Per tutte le persone si usa la forma base preceduta dal soggetto, con l'eccezione della terza persona singolare che aggiunge la desinenza -e oppure -es alla forma base. Il secondo si usa per indicare un'azione che si svolge in quel momento; si forma con il presente del verbo to be + il gerundio del verbo in questione. Il gerundio si forma a sua volta aggiungendo -ing all'infinito tematico (infinito senza \"to\").\nPronomi interrogativi e relativi.\nEsistono due pronomi interrogativi: \"who\" (masch. e femm.) e \"what\" (neutro). Derivano direttamente dall'AI \"hw\u00e2\" e \"hw\u00e6t\". Il genitivo \u00e8 \"whos\" per tutti i generi, il dativo-accusativo risp. \"whom\" e \"what\" .\n\"Who\" ha anche funzione di pronome interrogativo indefinito (mod. \"whoever\"). Le altre forme sono impiegate sia come pronomi interrogativi che relativi. In funzione di pronome relativo si inizia a fare ampio uso di \"what\" e di \"which\", entrambi usati per tutti i generi e numeri.\nAvverbi.\nCon la perdita di \"-ch\" finale la desinenza \"-lich\" (rimasta nel tedesco moderno) diventa \"-ly\" e trova un vasto impiego come indicatore della funzione avverbiale (\"deep, deeply\").\nUn esempio di MI, dalla \"Ballad Of Our Lady\" di Dunbar"}
{"id": "874193", "revid": "7", "url": "https://it.wikipedia.org/wiki?curid=874193", "title": "Housemartins", "text": ""}
{"id": "874201", "revid": "54354", "url": "https://it.wikipedia.org/wiki?curid=874201", "title": "Impero Ghana", "text": ""}
{"id": "874202", "revid": "74788303", "url": "https://it.wikipedia.org/wiki?curid=874202", "title": "San Carpoforo", "text": ""}
{"id": "874205", "revid": "1745361", "url": "https://it.wikipedia.org/wiki?curid=874205", "title": "Impero del Ghana", "text": "LImpero del Ghana (300-1076) fu un antico impero dell'Africa subsahariana. Era situato nell'attuale sud est della Mauritania, nel nord della Costa d'Avorio e in parte del Mali (a dispetto del nome, dunque, non vi \u00e8 alcuna correlazione geografica con l'odierno Ghana). Bench\u00e9 l'impero fosse chiamato Wagadou dai suoi cittadini (di etnia Sonink\u00e9), in Europa e in Arabia entr\u00f2 in uso di chiamarlo con riferimento al suo sovrano (il \"Ghana\", ovvero \"re guerriero\"). Il nome soninke del regno, \"wagadou\", viene dai termini mand\u00e9 \"dou\" (\"terra\", suffisso molto diffuso nei toponimi dell'Africa Occidentale) e \"waga\", all'incirca traducibile con \"mandria\": il Wagadou era dunque la \"terra delle mandrie\".\nL'Impero del Ghana fu il primo di molti imperi che sorsero in quella regione dell'Africa (sorsero sulle sue ceneri, per esempio, l'Impero del Mali e l'Impero Songhai). Fra il IV e l'XI secolo dominava gran parte dell'Africa Occidentale, durante la sua ascesa, Manden divenne una provincia dell'impero.\nIl suo periodo di massima espansione risale all'VIII secolo, quando la rivoluzione economica portata nel Sahel dall'introduzione dei dromedari da parte degli Arabi consent\u00ec la nascita delle vie commerciali trans-sahariane. La possibilit\u00e0 di commerciare oro, avorio e sale con le popolazioni del Nordafrica e persino del Medio Oriente e dell'Europa port\u00f2 nel Sahel una grande ricchezza, che a sua volta consent\u00ec un'organizzazione pi\u00f9 centralizzata dello stato.\nNell'XI secolo, l'Impero del Ghana entr\u00f2 in guerra con i berberi musulmani Almoravidi. La capitale dell'impero, Kumbi Saleh, cadde nel 1076. Gli Almoravidi non imposero il proprio controllo sulla regione, tornando a ritirarsi verso il Nordafrica, e le province dell'impero divennero di fatto indipendenti.\nReggenti del Ghana.\nSoumaba Cisse sarebbe stato vassallo di Soumaoro fino al 1235, poi alleato di Sundjata Ke\u00efta fino alla fine."}
{"id": "874209", "revid": "484362", "url": "https://it.wikipedia.org/wiki?curid=874209", "title": "Chiesa Santa Maria della Speranza", "text": ""}
{"id": "874210", "revid": "2108263", "url": "https://it.wikipedia.org/wiki?curid=874210", "title": "Manciuku\u00f2", "text": "Il Manciuku\u00f2 o Impero di Manciuria (\"M\u01cenzh\u014dugu\u00f3\" in cinese, in giapponese \"Mansh\u016bkoku\" e nei paesi anglofoni \"Manchukuo\") fu uno Stato fantoccio, creato dall'Impero giapponese nel 1932 in collaborazione con gli ufficiali della deposta dinastia Qing. Fu soppresso nel 1945 in seguito alla fine della Seconda guerra mondiale. Lo Stato si estendeva sui territori che oggi costituiscono la Manciuria e parte della Mongolia Interna ed era nominalmente governato da Pu Yi, l'ultimo imperatore della dinastia Qing, anche se l'amministrazione locale era in mano ai giapponesi. Ricopriva una superficie di 1,192 milioni di km\u00b2.\nNonostante il nome (\"M\u01cenzh\u014dugu\u00f3\", in cinese, significa \"Paese dei Manci\u00f9\"), i mancesi erano il secondo gruppo etnico del paese, mentre l'etnia maggioritaria era costituita dai cinesi Han; le zone occidentali del paese erano invece abitate prevalentemente da mongoli e questo comportava un differente tipo di amministrazione della zona rispetto al resto del paese. Erano presenti anche minoranze coreane, russe e giapponesi. Insieme alla Repubblica di Nanchino e al Mengjiang fu uno dei tre stati fantoccio creati dal Giappone in Cina.\nStoria.\nQuando, a seguito della conquista della Cina da parte delle trib\u00f9 manci\u00f9, la dinastia Ming fu deposta e rimpiazzata dalla dinastia Qing, non si ebbe un'integrazione fra i nuovi dominatori e il resto del paese; tale divisione, sia a livello legale sia etnico, si accentu\u00f2 durante il declino dei Qing, nel corso dell'Ottocento.\nA questo declino seguirono numerose perdite territoriali, sia in seguito a moti indipendentisti (\u00e8 il caso di Kashgar) sia a conquiste dirette dei Paesi vicini. \u00c8 il caso della Russia che, nel 1858, a seguito della seconda guerra dell'oppio, si impossess\u00f2 di un ampio tratto della Manciuria (chiamato Manciuria esterna), al quale segu\u00ec la conquista della restante parte della regione; la forte influenza russa in Manciuria fu dimostrata con la costruzione, nel 1890, della Ferrovia Orientale Cinese, che collegava Harbin a Vladivostok.\nL'influenza russa in Manciuria fu soppiantata da quella giapponese dopo la sconfitta dell'impero russo nel 1905 a seguito della guerra russo-giapponese, che frutt\u00f2 all'impero giapponese il controllo della regione. Nel 1906, fu inaugurata la ferrovia mancese meridionale che portava a Dalian (ai tempi \"Port Arthur\"). Nel periodo fra le due guerre mondiali la Manciuria divenne un territorio disputato fra Russia, Giappone e Cina; l'impero giapponese approfitt\u00f2 del caos creato dalla Rivoluzione d'ottobre per impossessarsi anche della Manciuria esterna, anche se a seguito di pressioni statunitensi e conquiste militari sovietiche, la zona torn\u00f2 alla Russia nel 1925.\nDurante il dominio dei signori della guerra, Zhang Zuolin si assicur\u00f2 il potere in Manciuria interna con il consenso giapponese; nel 1928, per\u00f2, fu assassinato a causa dei suoi comportamenti troppo indipendentisti. \nDopo l'invasione effettiva del territorio da parte dei giapponesi nel 1931, l'ormai deposto imperatore cinese Pu Yi accett\u00f2 l'invito a divenire capo di stato della neonata nazione del Manciuku\u00f2. Pu Yi fu inizialmente posto a capo dell'esecutivo nel 1932, ma due anni pi\u00f9 tardi fu proclamato imperatore del Manciuku\u00f2 con il nome di \"Kang De\" (Tranquillit\u00e0 e Virt\u00f9). La citt\u00e0 di Changchun, ribattezzata Hsinking (Xinjing, \u65b0\u4eac, \"nuova capitale\"), fu scelta come capitale della nuova entit\u00e0 statale. La popolazione cinese del territorio organizz\u00f2 una tenace guerriglia e occorsero vari anni prima che la nazione venisse pacificata.\nQuando Pu Yi fu proclamato imperatore, il Manciuku\u00f2 cambi\u00f2 nome in \"grande impero manci\u00f9\". Per l'imperatore fu costruito anche un palazzo, il Wei Huang Gong. Il ruolo di primo ministro fu assunto da Zheng Xiaoxu fino al 1935, quando fu sostituito da Zhang Jinghui. Sia l'imperatore sia il primo ministro, per\u00f2, erano solo fantocci nelle mani dell'impero giapponese, che dettava i propri voleri tramite il vice-ministro.\nForte dei cospicui investimenti giapponesi e delle abbondanti risorse naturali, il paese crebbe in modo impressionante, sia a livello industriale, sia nel sistema di trasporti e in termini di qualit\u00e0 della vita. Il sistema educativo verteva principalmente sull'avviamento professionale per i ragazzi e sull'apprendimento dei lavori domestici per le ragazze, che dovevano giurare assoluta fedelt\u00e0 all'imperatore; divennero materie di studio gli insegnamenti di Confucio e il giapponese, che affianc\u00f2 il cinese come lingua ufficiale.\nNel 1933, con l'Operazione Nekka, i giapponesi conquistarono la regione a sud-ovest della Manciuria, chiamata Jehol e successivamente annessa al Manciuku\u00f2 come provincia. Nel 1936, in seguito all'avanzata delle truppe giapponesi ai confini della Mongolia, venne creato il Mengjiang, uno stato di ideologia pan-mongolica.\nRiconoscimento internazionale.\nDelle 80 nazioni allora esistenti, solamente 23 riconobbero l'esistenza del nuovo stato:\nAnche la Costa Rica, la Repubblica Dominicana e gli stati fantoccio dell'Impero giapponese riconobbero lo stato Manchu. La Societ\u00e0 delle Nazioni nel 1934 dichiar\u00f2 la Manciuria parte integrante della Cina, invitando il Giappone ad abbandonare i suoi progetti imperialistici. La Cina non riconobbe mai ufficialmente il Manciuku\u00f2, ma di fatto vi intrattenne relazioni economiche e politiche.\nIl secondo conflitto mondiale.\nPoco prima della seconda guerra mondiale, i giapponesi iniziarono la colonizzazione del Manciuku\u00f2, che veniva considerato una base dalla quale iniziare l'invasione della Cina. Nel 1939, una disputa territoriale con la Mongolia sfoci\u00f2 nella battaglia di Khalkhin Gol, durante la quale le truppe mongole e sovietiche inflissero una dolorosa sconfitta al Kantogun giapponese.\nL'8 agosto 1945 l'Unione Sovietica dichiar\u00f2 guerra al Giappone e invase il Manciuku\u00f2 dalla Manciuria esterna con l'Operazione Tempesta d'Agosto. Durante l'offensiva sovietica l'esercito imperiale del Manciuku\u00f2, composto da circa 200.000 uomini, combatt\u00e9 poco e male; intere unit\u00e0 si arresero al nemico senza sparare un sol colpo, e addirittura alcuni soldati si rivoltarono contro i giapponesi. L'imperatore Kang De fu catturato dai sovietici mentre tentava la fuga in Giappone, dove voleva arrendersi agli americani; fu estradato in Cina, dove fu processato dal governo comunista assieme a tutte le autorit\u00e0 del Manciuku\u00f2, e imprigionato per crimini di guerra.\nDurante la guerra civile cinese che segu\u00ec la seconda guerra mondiale, la Manciuria venne consegnata dall'URSS direttamente alle forze maoiste e la maggior parte delle ex-truppe del Manciuku\u00f2 combatt\u00e9 al fianco delle armate comuniste contro quelle della Cina nazionalista.\nPolitica.\nAlcuni storici affermano che il Manciuku\u00f2 sia stato uno Stato fantoccio giapponese a causa della forte presenza militare e dello stretto controllo dell'amministrazione statale esercitati dai giapponesi, ai quali si sommano le atrocit\u00e0 compiute dai militari sulla popolazione civile in tempo di guerra. Gli storici cinesi chiamano il Manciuku\u00f2 Wei Manzhouguo (\"falso Manciuku\u00f2\") per enfatizzare il suo completo assoggettamento al Giappone. \nDati demografici.\nNel 1908 il numero di persone che abitavano nel territorio che poi sarebbe diventato il Manciuku\u00f2 era di 15.834.000 abitanti; nel 1931 tale numero era salito a 30.000.000 e all'inizio della guerra si contavano quasi 50 milioni di persone nello stato del Manciuku\u00f2.\nIl rapporto fra uomini e donne era di 1,23 uomini per ogni donna.\nLa popolazione (come gi\u00e0 accennato in precedenza) era costituita per la massima parte (pi\u00f9 di 30 milioni) da cinesi Han; seguivano i giapponesi e i coreani (circa due milioni) e altre etnie minori, come i russi e i mongoli (concentrati nelle zone settentrionali i primi e in quelle occidentali i secondi).\nL'80% della popolazione dello stato viveva in zone rurali.\nNel periodo in cui lo stato ebbe vita, l'Unione Sovietica stava promuovendo la creazione dell'Oblast' autonoma ebraica nella zona di confine con il Manciuku\u00f2; alcuni ufficiali giapponesi proposero il piano Fugu, che avrebbe favorito l'insediamento nel territorio di coloni ebrei, per sfruttare la loro presunta capacit\u00e0 di generare ricchezza.\nCi si aspettava che il finanziamento di tale piano dovesse provenire da qualche ricco ebreo, ma l'Operazione Barbarossa e l'avvio della soluzione finale ad opera del Terzo Reich resero vano ogni piano.\nLa popolazione giapponese.\nSecondo alcune fonti, nel 1931 la popolazione giapponese nel Manciuku\u00f2 contava 100.000 persone circa, in maggioranza contadini. Altre fonti parlano di 590.760 abitanti di nazionalit\u00e0 giapponese, altre ancora di 240.000 giapponesi nel Manciuku\u00f2 in quell'anno. Sta di fatto che, all'inizio della guerra, i giapponesi in Manciuku\u00f2 erano 837.000. A Hsinking essi costituivano pi\u00f9 di un quarto della popolazione.\nIl governo giapponese aveva piani ufficiali di colonizzazione del territorio che prevedevano l'emigrazione di 5 milioni di persone nel ventennio 1936-1956.\nNel 1937, secondo i dati italiani pubblicati nel 1942 all'interno del \"Novissimo Melzi\", la popolazione giapponese risultava pari allo 0,3%, cio\u00e8 circa 100.000 persone (su 35 milioni).\nQuesti piani fecero s\u00ec che oltre 200.000 giovani agricoltori e 20.000 famiglie complete di giapponesi emigrassero in Manciuku\u00f2. Nel 1942, quando il Giappone perse il controllo aeronavale del Mar Giallo, questa emigrazione fin\u00ec bruscamente.\nQuando l'Armata Rossa invase il Manciuku\u00f2, furono fatti prigionieri 850.000 civili giapponesi; furono tutti rimpatriati, con l'eccezione di alcuni disertori, fra il 1946 e il 1947. Molti bambini rimasti orfani e abbandonati a s\u00e9 stessi nella confusione generatasi furono adottati da famiglie cinesi. Costoro, durante la Rivoluzione culturale, furono demonizzati e pesantemente discriminati. Nel 1980 il Giappone ha cominciato a organizzare piani di rimpatrio appositi per gli orfani di guerra giapponesi in Cina. Tuttavia i rimpatriati, una volta giunti nella madrepatria, hanno avuto poche probabilit\u00e0 di successo a causa della scarsa padronanza del giapponese e dell'aberrazione a cui venivano sottoposti dal loro stesso popolo. Non ebbero vita facile nemmeno i giovani cresciuti in questa regione, in quanto, essendo considerati dei \"figli di nessuno\", finirono per la maggior parte per essere discriminati sia dai giapponesi che dai cinesi.\nComunit\u00e0 ebraica.\nAd Harbin era presente una comunit\u00e0 ebraica, giunta in massima parte dalla Russia. A partire dagli anni '30, con il cosiddetto piano Fugu, le autorit\u00e0 giapponesi pensarono di popolare una parte del territorio del Manciuku\u00f2 con ebrei in fuga dall'Europa per le persecuzioni razziali. Il progetto fall\u00ec per l'adesione del Giappone al patto tripartito e per le difficolt\u00e0 di realizzazione a causa del conflitto mondiale.\nLavoro forzato.\nSecondo quanto emerso da alcuni studi recenti effettuati da Zhifen Ju, Mitsuyochi Himeta, Toru Kubo e Mark Peattie, pi\u00f9 di 10 milioni di civili cinesi furono costretti al lavoro forzato nel Manciuku\u00f2 durante il periodo Sh\u014dwa.\nEconomia.\nSecondo i dati pubblicati in Italia nel 1942, l'economia del Manciuku\u00f2 si basava principalmente sull'esportazione dei seguenti prodotti:\nLe importazioni comprendevano:\nAnche a causa del fatto che il Giappone era il principale cliente per le esportazioni (67%) e le forniture (89%), la bilancia era decisamente negativa, in quanto il Giappone sfruttava al massimo le regioni controllate.\nNell'agricoltura risultava impegnato l'80% della popolazione.\nSecondo la medesima fonte, la produzione agricola interna risultava essere principalmente:\nLe industrie erano delle seguenti categorie:\nUn rapporto del ministero degli esteri italiano del 1949, basato su dati precedenti alla guerra, diceva cos\u00ec:\nVivisezione umana.\nUno dei fatti pi\u00f9 tragici nel Manciuku\u00f2 fu la serie di test di armi batteriologiche nella tristemente nota unit\u00e0 731, posta vicino a Harbin, dal 1935 al 1945. Le vittime, perlopi\u00f9 cinesi, coreani e russi, venivano inoltre sottoposte a vivisezione, a volte senza anestesia. La storia dell'Unit\u00e0 731 \u00e8 rimasta poco conosciuta per diversi decenni, perch\u00e9 gli Stati Uniti risparmiarono i responsabili dell'area dai processi per crimini di guerra in cambio dei risultati degli esperimenti.\nSport.\nLa nazionale di calcio del Manciuku\u00f2 fu attiva dal 1939 al 1942.\nEducazione.\nLo stato del Manciuku\u00f2 svilupp\u00f2 un efficiente sistema di educazione pubblica.\nFurono fondate molte scuole e istituti tecnici (12.000 scuole elementari, 200 scuole medie, 140 istituti magistrali e 50 istituti tecnici e professionali), per istruire un totale di 600.000 giovani e 25.000 insegnanti. A questi, si aggiungevano 1.600 scuole private (che necessitavano del permesso giapponese per poter esercitare) e 150 scuole di missionari. Inoltre, nella citt\u00e0 di Harbin, vi erano 25 scuole russe."}
{"id": "874213", "revid": "144333", "url": "https://it.wikipedia.org/wiki?curid=874213", "title": "Robert Temple", "text": ""}
{"id": "874214", "revid": "344646", "url": "https://it.wikipedia.org/wiki?curid=874214", "title": "Robert K. G. Temple", "text": "Ha studiato lingue e letterature orientali, tra cui il sanscrito, presso l'Universit\u00e0 della Pennsylvania a Filadelfia. \u00c8 autore di un famoso e controverso libro di paleoastronautica, \"The Sirius Mystery\", iniziato nel 1967 e terminato nel 1976, in cui sostiene che la popolazione africana Dogon avrebbe contatti con una presunta civilt\u00e0 extraterrestre proveniente da un pianeta del sistema stellare Sirio. Egli afferma che tali tesi sui Dogon, che non trovano nessun riscontro scientifico, sarebbero basate sull'interpretazione di lavori degli etnologi Marcel Griaule e Germaine Dieterlen."}
{"id": "874215", "revid": "1734598", "url": "https://it.wikipedia.org/wiki?curid=874215", "title": "Germaine Dieterlen", "text": "\u00c8 famosa per il suo lavoro fra i Dogon e i Bambara del Mali, tra i quali ha vissuto per pi\u00f9 di venti anni, spesso in collaborazione con un altro etnologo francese, Marcel Griaule.\nIn alcuni dei suoi lavori pi\u00f9 importanti, ha focalizzato i suoi studi sul ruolo sacro del capo trib\u00f9, sulla posizione del primo figlio nato all'interno di una famiglia appartenente ad un clan, sulle relazioni tra zii materni e nipoti, sulla divisione del lavoro, sulla istituzione del matrimonio, sulla funzione e sul ruolo dello sciamano propiziatore di piogge e modifiche meteorologiche, nell'ambito della societ\u00e0 dei Dogon.\nDieterlen ha incominciato le sue ricerche etnografiche in Mali, nel 1941. \u00c8 stata lungamente criticata per le sue pubblicazioni riguardanti le conoscenze astronomiche dei Dogon, che, secondo l'autrice, avrebbero gi\u00e0 anticamente rilevato la presenza di una stella, Sirio B, invisibile ad occhio nudo. Secondo le opinioni di altri autori, tra i quali Robbins e Temple entit\u00e0 extraterrestri potrebbero aver avuto contatti con i Dogon, influenzando l'antica conoscenza indigena, chiamata Nommo, basata sugli spiriti ancestrali, che si manifestano con fattezze di umanoidi.\nAltri antropologi, come per esempio A.van Beek, affermano che alcuni spunti i Dogon potrebbero averli tratti dagli insegnamenti dei missionari gesuiti, che hanno vissuto a lungo nella regione.\nTra gli incarichi ricoperti dalla studiosa, ricordiamo la sua collaborazione al Director di Studi all'\"\u00c9cole pratique des hautes \u00e9tudes\", presso l'universit\u00e0 Sorbona di Parigi, il suo ruolo di membro nel \"\"Centre Nationale de la Recherche Scientifique\" (CNRS), e la presidenza al \"Committee on Ethnographic Film\".\nFilmografia.\nFilm sui rituali dei Dogon del Mali (Cerimonia del Sigui) (co-realizzazione di Jean Rouch)"}
{"id": "874216", "revid": "767487", "url": "https://it.wikipedia.org/wiki?curid=874216", "title": "Cutting Crew", "text": "I Cutting Crew sono un gruppo Pop rock inglese nato nel 1985.\nIl loro primo album \u00e8 \"Broadcast\", pubblicato nel 1986 (venne nuovamente pubblicato nel 2010, completamente restaurato e con delle tracce bonus).\nIncludeva anche la canzone \"(I Just) Died in Your Arms\", la loro hit pi\u00f9 famosa.\nRaggiunse la prima posizione nelle classifiche americane, e la quarta nel Regno Unito.\nLa traccia fu inclusa successivamente nella colonna sonora del videogioco , che era ambientato negli anni '80.\nNel 2006 la melodia dello stesso pezzo \u00e8 stata in parte ricalcata da Mika (per il ritornello) per la sua prima hit mondiale, \"Relax, Take It Easy\".\nNel luglio 2019, \" (I Just) Died in Your Arms \" viene inserita nel primo episodio \" \" della terza stagione della serie tv Netflix Stranger Things.\nNel 2020 viene pubblicato l\u2019album \u201c\"Ransomed Healed Restored Forgiven\u201c\" contenente i successi della band, registrati nuovamente con l\u2019accompagnamento di un\u2019orchestra filarmonica. La versione \u201cExclusive Deluxe Edition\u201d dell\u2019album contiene tra l\u2019altro il celebre singolo \"(I Just) Died in Your Arms\" (7 tracce con accompagnamento orchestrale)."}
{"id": "874217", "revid": "287204", "url": "https://it.wikipedia.org/wiki?curid=874217", "title": "Chiesa dei Santi Marcellino e Festo", "text": "La chiesa dei Santi Marcellino e Festo \u00e8 una chiesa monumentale di Napoli ubicata nel centro storico, presso il largo San Marcellino, in prossimit\u00e0 del decumano inferiore.\nStoria.\nL'edificio conventuale \u00e8 frutto dell'unione di due monasteri femminili basiliani confinanti risalenti all'alto Medioevo, uno del VII secolo dedicato ai santi Marcellino e Pietro, l'altro invece dedicato al culto di Festo e Desiderio e fondato nell'VIII secolo per volont\u00e0 di Stefano II, vescovo e duca di Napoli. A tal proposito, in un documento del 1\u00ba marzo 763 si certifica la cessione da parte della badessa del monastero dei Santi Marcellino e Pietro a Stefano II di una casa con orto in prossimit\u00e0 della chiesa del monastero; pertanto dopo quattro anni dall'atto, il duca fu eletto vescovo della citt\u00e0 e fond\u00f2 quindi l'altra casa religiosa confinante con il monastero stesso.\nNel IX secolo il monastero dei Santi Marcellino e Pietro fu oggetto di importanti interventi di ristrutturazione voluti dalla vedova del duca Antimo di Napoli, cui comportarono anche la cessione di un quadro da parte dell'arcivescovo di Napoli che probabilmente era stato donato dall'imperatore bizantino Basilio II Bulgaroctono. \nNel 1565 quello dei Santi Festo e Desiderio venne invece soppresso perch\u00e9 non rendeva economicamente e quindi le monache del monastero furono accorpate a quelle di San Marcellino e Pietro, il cui complesso assunse la nuova e definitiva intitolazione ai santi Marcellino e Festo. Appena due anni dopo la struttura venne nuovamente rimaneggiata su progetto di Giovanni Vincenzo Della Monica, i cui lavori di ammodernamento durarono circa trent'anni (dal 1567 al 1595).\nAll'inizio del secolo successivo risale invece la ricostruzione della chiesa barocca, che avvenne su disegno degli architetti Pietro D'Apuzzo e Giovan Giacomo Di Conforto; il tempio fu quindi abbellito da opere scultoree e pittoriche di rilievo eseguite dagli artisti pi\u00f9 noti della citt\u00e0 in quel periodo. Tra il 1626 e il 1645 inoltre risale l'edificazione della cupola maiolicata, progettata dallo stesso Di Conforto.\nNel 1707 fu avviato un ulteriore intervento di restauro sulla facciata della chiesa finch\u00e9 a met\u00e0 del secolo non fu nuovamente restaurato tutto il complesso su progetto di Mario Gioffredo e Luigi Vanvitelli; in seguito, il primo fu estromesso mentre il secondo termin\u00f2 il lavoro di consolidamento della cupola e il rifacimento del monastero con la chiusura del lato est del chiostro e la conseguente realizzazione dell'oratorio della Scala Santa. In questa fase i lavori terminarono definitivamente nel 1772.\nNel 1809, sotto il regno di Gioacchino Murat, il monastero fu soppresso perdendo cos\u00ec la sua funzione religiosa. Nel 1829 divenne invece educandato femminile assumendo la denominazione di \"Secondo Educatorio Regina Isabella di Borbone\" mentre nel 1907 un'ala del complesso fu destinata ad ospitare alcuni locali dell'Universit\u00e0 degli Studi di Napoli Federico II, tuttora attiva nello spazio occupato dal chiostro monumentale e dall'oratorio della Scala Santa. Nel 1932 infine, in altri ambienti del monastero (come la sala del Capitolo e quella del Teatrino) venne istituito il Museo di Paleontologia di Napoli.\nDescrizione.\nEsterno.\nLa chiesa si presenta con una facciata progettata all'inizio del Seicento dal Di Conforto e D'Apuzzo, seppur sono evidenti le reminiscenze cinquecentesche dell'architettura, molto simile a quelle della chiesa di Santa Maria la Nova e di Santa Maria Regina Coeli. Al Seicento inoltre appartengono anche l'atrio, diviso in tre navate con volte a vela e colonne, nello stile della chiesa di San Gregorio Armeno, e il portale d'ingresso alla chiesa.\nLa cupola del Di Conforto (conclusa nel 1645) \u00e8 invece rivestita con maioliche eseguite da Ignazio Chiaiese nel 1762, secondo i dettami dell'epoca, come avvenne gi\u00e0 per le chiese di Santa Maria della Sanit\u00e0 o, ancora, per quella di San Gregorio Armeno.\nInterno.\nL'interno \u00e8 a pianta a croce latina con cupola e un'unica navata sulla quale si aprono sei cappelle laterali, tre a lato. Le decorazioni si presentano con un intatto fascino frutto soprattutto dell'utilizzo abbinato di marmo e legno intagliato.\nLe decorazioni principali delle pareti, interamente in marmi policromi, risalgono al XVIII secolo e furono progettate prima dal Gioffredo e poi da Luigi Vanvitelli, per poi essere eseguite dai marmorari Antonio Di Lucca e Domenico Tucci tra il 1759 e il 1767. Allo stesso Vanvitelli appartengono inoltre i progetti delle due grandi cappelle sulle pareti frontali del transetto, datate 1760-1762, mentre le gelosie in legno intarsiato furono invece realizzate tra il 1761 e il 1765 da Giuseppe D'Ambrosio.\nSulla controfacciata \u00e8 collocata la grande tela del 1700 di Giuseppe Simonelli raffigurante il \"Passaggio del Mar Rosso\", mentre sul soffitto ligneo, caratteristico per il suo cromatismo blu, sono collocate sette tele, delle quali, quattro di Massimo Stanzione: due sono nella fascia centrale, la \"Sacra Famiglia\" (350\u00d7300\u00a0cm) e la \"Santissima Trinit\u00e0\" (400\u00d7380\u00a0cm), la prima pi\u00f9 prossima all'ingresso e la seconda centrale, e due ritraenti la \"Nativit\u00e0\" e la \"Presentazione\" sul lato destro (entrambe 130\u00d790\u00a0cm). La terza tela nella fascia centrale della volta, in prossimit\u00e0 del transetto, \u00e8 invece di Bernardino Azzolino e ritrae la scena dell\"Annunciazione\" (350\u00d7300\u00a0cm), mentre sul lato sinistro altre due tele ritraenti la \"Visitazione\" e \"Purificazione\" (entrambe 130\u00d790\u00a0cm) sono la prima di Belisario Corenzio e la seconda (ampiamente danneggiata) di autore anonimo. Il soffitto decorato continua anche alle spalle della controfacciata, dov'\u00e8 posto il coro delle monache (nello stesso \"modus\" architettonico della chiesa di San Gregorio Armeno) che risulta collocato al primo piano dell'atrio della chiesa. Qui \u00e8 conservata un'altra tela nella fascia centrale e quattro minori attorno, di cui due scomparse; il pavimento maiolicato risale invece alla met\u00e0 del Settecento e le \"riggiole\" sono opera di Ignazio Chiaiese, mentre la grata che consente l'affaccio sulla navata della chiesa fu compiuta intorno al 1766 da Francesco di Fiore.\nAi lati dei finestroni del registro superiore sono invece disposti quattro affreschi di scuola del Corenzio con \"Storie della Vergine\" e ancora pi\u00f9 in basso, sopra gli archi d'ingresso alle cappelle laterali, sono gli affreschi del Simonelli che raffigurano alcune coppie di \"sante benedettine\": a destra sono \"Santa Matilde e Attilia\" sopra la prima cappella, \"Sant'Elisabetta e Cunegonda\" sulla seconda e \"Sant'Ediltrude e Geltrude\" (quest'ultima figura per\u00f2 scomparsa del tutto) sulla terza; a destra sono invece \"Santa Batilde e Lugarda\", \"Santa Matilde e Ida\" e \"Sant'Elodasinia e Tela\" rispettivamente sulla prima, seconda e terza cappella.\nAl centro del transetto si eleva la cupola, dove sono gli affreschi di Belisario Corenzio compiuti tra il 1630 e il 1640 con le figure di dodici \"compatroni della citt\u00e0\" nei pennacchi e \"santi e angeli musicanti\" che riempiono rispettivamente tamburo e volta; alcune figure della composizione furono tuttavia restaurate o addirittura rifatte \"ex novo\" da Nicola La Volpe in occasione dei rimaneggiamenti avvenuti nella met\u00e0 dell'Ottocento e che hanno interessato tutto l'interno della chiesa. I \"compatroni\" sono raffigurati in gruppi di tre per ogni peduccio e sono: \"Sant'Eusebio, santa Patrizia e san Giovanni della Marca\" e \"San Gennaro, san Tommaso e sant'Agnello\" rispettivamente a destra e sinistra dei due peducci pi\u00f9 prossimi all'altare maggiore, mentre negli altri due in prossimit\u00e0 della navata sono \"San Severo, sant'Agrippino e san Giuseppe\" e \"Sant'Aspreno, sant'Attanasio e san Francesco di Paola\" rispettivamente in quello di sinistra e destra. I \"santi\" dipinti sul tamburo invece sono raffigurati in coppie di due alternandosi a finte colonne affrescate in trompe-l'\u0153il; partendo dalla coppia sul riquadro centrale allineato all'altare maggiore e proseguendo in senso orario questi sono: \"Sant'Andrea e san Giovanni Apostolo\", \"San Girolamo e san Gregorio Magno\", \"San Nicola e san Bonaventura\", \"Sant'Antonio Abate e sant'Antonio da Padova\", \"San Biagio e san Donato\", \"Santo Stefano e san Lorenzo\", \"Santa Caterina da Siena e santa Caterina Martire\" e infine \"San Luca e sant'Agostino\". Sulla volta della cupola invece sono raffigurati gruppi di \"angeli musicanti\" anch'essi alternati alle finte colonne affrescate che si prolungano dal tamburo; al centro invece si apre l'unico punto luce della cupola, costituito dal lucernario.\nIl fronte del transetto sinistro \u00e8 caratterizzato dalla grande tela di Francesco De Mura con l\"Apparizione della Madonna col Bambino a san Benedetto\" sopra un altare marmoreo, mentre sul fronte del transetto destro \u00e8 infine il dipinto di Geronimo Starace con la \"Cena in casa di Simone.\" Il Corenzio \u00e8 invece l'autore degli affreschi sui sottarchi dei due cappelloni laterali del transetto e nei riquadri ai quattro angoli della crociera, dove a sinistra esegu\u00ec le \"Storie della vita di san Benedetto\", riprendendo alcune delle scene del ciclo sul santo che Antonio Solario esegu\u00ec nel vicino chiostro del Platano della chiesa dei Santi Severino e Sossio, mentre a destra comp\u00ec le \"Storie di san Donato\".\nL'altare maggiore, databile al 1670, cos\u00ec come il pregevole ciborio in marmi e bronzi dorati provengono dalla demolita chiesa di Sant'Anna di Palazzo in sostituzione (avvenuta durante i lavori di restauro ottocenteschi) di un altro gi\u00e0 in chiesa, che fu poi ricollocato nel duomo di Sorrento. Entrambe le opere sono di Dionisio Lazzari, a cui appartiene anche il rifacimento del grande riquadro marmoreo che decora la parete frontale alle spalle, anch'esso comunque preesistente. Ai lati dell'ancona marmorea sono collocate entro due nicchie le statue di Lorenzo Vaccaro ritraenti \"San Marcellino\" e \"San Festo\", al centro \u00e8 invece la pala della \"Visitazione\" di Luigi Garzi databile al 1700: anche questo dipinto fu collocato sull'altare dalle monache salesiane solo dopo il lavoro di restauro ottocentesco, rimpiazzando quindi l'opera che originariamente occupava quello spazio, di Giovanni Bernardo Lama raffigurante \"San Marcellino e san Festo\" e composta per l'altare maggiore della scomparsa chiesa di San Festo e Desiderio, in quanto fu ceduta al La Volpe a mo' di compenso per i lavori eseguiti all'interno dell'edificio. Ancora, nel sottarco dell'abside, su cui per\u00f2 rilavor\u00f2 il La Volpe che ridipinse sostanzialmente alcune scene, cos\u00ec come nei due riquadri laterali al finestrone, sono infine l\"Eterno\" e le \"Storie di Ges\u00f9\", eseguite in origine dal Corenzio.\nLe cappelle laterali sono al loro interno caratterizzate pressoch\u00e9 unicamente dalla presenza alle pareti frontali di dipinti della scuola napoletana e, in quasi tutte di queste, da affreschi nei tondi delle del Corenzio. Nella prima cappella a sinistra \u00e8 un \"San Giovanni Battista\" di scuola emiliana; nella seconda cappella \u00e8 una \"Deposizione\" di Andrea da Salerno e nella terza, invece, una \"Madonna col Bambino in gloria tra angeli\" attribuita a Agostino Tesauro. Le cappelle di destra sono caratterizzate da una \"Madonna ai piedi di Ges\u00f9\" della scuola di Benvenuto Garofalo nella prima, da una tela sulla \"Purificazione\" di Evangelista Draghi e da un monumento funebre barocco a un esponente della famiglia Mastromediano rispettivamente nella parete frontale e in quella di sinistra della seconda cappella, e infine da una scultura lignea su \"San Donato\" del 1810 sull'altare della terza.\nL'accesso alla sacrestia della chiesa \u00e8 dato da una porta collocata sotto l'organo a canne, tra la seconda e terza cappella di sinistra. Al suo interno \u00e8 presente mobilia cinquecentesca e, incastonato ad una parete, un lavabo databile allo stesso secolo. Una porta tra la seconda e terza cappella di destra invece conduce alla sala del Comunichino, che si sviluppa alle spalle del transetto destro, caratterizzato anch'esso da mobilia cinquecentesca alle pareti oltre che da un ampio pavimento maiolicato con paesaggi e figure allegoriche animali. Tra la prima e seconda cappella di destra, infine, \u00e8 l'accesso laterale alla chiesa, che collega la stessa al chiostro monumentale.\nMonastero.\nIl monastero urbano benedettino dei Santi Marcellino e Festo si sviluppa sul fianco destro della chiesa. Le sale che compongono il complesso sono destinate ad ospitare il dipartimento di Scienze Politiche dell'Universit\u00e0 degli Studi di Napoli \"Federico II\", mentre altre, come la sala capitolare o quella del Teatrino, che presentano una pavimentazione in maioliche di Giuseppe Massa del 1750, ospitano oggi il Museo di Paleontologia. Il monastero si compone inoltre di un ampio chiostro monumentale, con arcate in piperno, opera architettonica di Giovanni Vincenzo Della Monica compiuta tra il 1567 e il 1595, su cui si apre una vista panoramica verso il mare oltre che sull'oratorio della Scala Santa, progettato quest'ultimo da Luigi Vanvitelli nel 1772 ad un livello inferiore rispetto al chiostro."}
{"id": "874218", "revid": "633110", "url": "https://it.wikipedia.org/wiki?curid=874218", "title": "Legge marziale", "text": "La legge marziale (letteralmente \"legge del dio Marte\") \u00e8 un sistema di governo in cui le leggi ordinariamente in vigore in uno Stato vengono temporaneamente sospese e i tribunali militari prendono il controllo della normale amministrazione della giustizia.\nL'aggettivo marziale deriva dal latino \"martialis\", aggettivo derivato dal nome di Marte (in latino \"Mars\"), antico dio italico e romano venerato soprattutto come divinit\u00e0 guerresca.\nCaratteristiche.\nLa legge marziale pu\u00f2 entrare in vigore in diversi casi: \nDi solito, la legge marziale riduce alcuni dei diritti normalmente garantiti ai cittadini: viene limitata la durata dei processi e si prescrivono sanzioni pi\u00f9 severe rispetto alla legge ordinaria. In alcuni Stati la legge marziale prescrive la pena di morte per alcuni crimini, anche se leggi ordinarie non riconoscono tale pena nel proprio sistema.\nEsempi di questa forma di controllo e repressione dei cittadini si ritrovano anche nella Germania Est e la Repubblica Federale di Germania dopo la fine della Seconda Guerra Mondiale o nel Sud degli Stati Uniti successivamente alla Guerra Civile Americana.\nSuccessivamente, la legge marziale fu applicata dal Governo cinese durante la Protesta di Piazza Tienanmen nel 1989, o il 26 novembre 2018, quando il governo ucraino, con il supporto del parlamento, ha deciso di invocare la legge marziale, in una parte del proprio territorio.\nLegge marziale in stato di guerra.\nSoprattutto nella prima met\u00e0 del Novecento, ed in particolare durante le due guerre mondiali, le nazioni in stato di guerra instauravano quasi immediatamente la legge marziale, che per\u00f2 non scardinava l'intero impianto giuridico, ma riguardava principalmente i disertori, i renitenti alla leva e le spie. Nell'Italia del 1943, divisa tra Repubblica di Sal\u00f2 a nord e Italia occupata dagli Alleati a sud, Mussolini, per evitare ribellioni o fughe di massa, ed ingrossare il pi\u00f9 possibile le file dei soldati della RSI, instaur\u00f2 le leggi marziali attraverso delle corti apposite che dovevano giudicare di volta in volta i diversi casi."}
{"id": "874221", "revid": "1543377", "url": "https://it.wikipedia.org/wiki?curid=874221", "title": "Dinastia di Toungoo", "text": "La dinastia di Toungoo (in lingua birmana: \u1010\u1031\u102c\u1004\u103a\u1004\u1030\u1001\u1031\u1010\u103a, traslitterato: taung\u00f9 kh\u00ec; pronuncia IPA: ) fu a capo dell'omonimo regno situato nell'odierna Birmania dal 1486 al 1752. Fu protagonista della seconda unificazione del paese, dopo che le invasioni mongole avevano posto fine nel 1297 al primo grande regno birmano di Pagan.\nLa storia della dinastia si compone di 3 periodi, che prendono il nome dalle capitali del regno:\nDurante i primi due periodi si alternarono 4 sovrani, in quella che \u00e8 conosciuta come la prima dinastia di Taung\u00f9. Nel periodo della restaurazione di Ava si alternarono 11 sovrani.\nFondazione del regno e riunificazione della Birmania.\nIl re Mingyinyo (Minkyinyo, 1486-1531) fond\u00f2 la dinastia nel 1486 a Taung\u00f9, nell'odierna Regione di Bago della bassa Birmania, poco lontano dal fiume Sittang. La citt\u00e0-stato si costitu\u00ec come vassallo del declinante regno di Ava, di cui aveva fatto parte fino a quel momento. Nel 1510, il sovrano proclam\u00f2 l'indipendenza del suo piccolo regno. Dopo la conquista di Ava da parte degli invasori shan nel 1527, molti fuggitivi si stabilirono a Taung\u00f9, che divenne il nuovo polo di aggregazione per il popolo birmano.\nL'unificazione del paese avvenne grazie a Tabinshwehti, figlio e successore di Mingyinyo. Nel 1539 spost\u00f2 la capitale a Pegu dopo aver sottomesso il locale sovrano mon del Regno di Hanthawaddy, che era stato assieme a quello di Ava il pi\u00f9 importante tra gli Stati birmani dopo la sottomissione di Pagan ai mongoli della dinastia Yuan nel 1297. Pegu estese la sua influenza nel regno siamese di Lanna e nel 1549 le sue armate invasero il Regno di Ayutthaya, l'odierna Thailandia. Il mancato successo dell'attacco coincise con un declino psicofisico del sovrano, che mor\u00ec nel 1550 per mano dei ribelli mon. A tale evento fece seguito un breve periodo di disgregazione del paese.\nMassima espansione.\nIl trono pass\u00f2 nelle mani del suo pi\u00f9 valente generale e cognato Bayinnaung, definito da alcuni storici il Napoleone della Birmania. Al suo comando, l'esercito di Pegu divenne un'invincibile macchina da guerra. Nel giro di pochi anni fu nuovamente riunificato il paese, spaccato dopo la rivolta dei mon. Vennero annessi i principati shan nel settentrione e fu conquistata una parte del Regno di Chiang Hung nel sud dell'odierno Yunnan. Nel 1557 fu definitivamente sottomesso il Regno Lanna, che perse l'indipendenza a 265 anni dalla fondazione. Nel 1564 cadde per la prima volta nella sua storia il Regno di Ayutthaya, che divenne vassallo di Pegu, e nel 1574 fu la volta del potente Regno di Lan Xang, nell'odierno Laos.\nIl re mor\u00ec nel 1581 durante l'invasione dell'Arakan, l'odierno Stato Rakhine. In quel momento la Birmania era il pi\u00f9 vasto regno mai esistito nel sudest asiatico. Nella parte continentale della regione sfuggivano al suo controllo solo il Regno Khmer, quello vietnamita del Dai Viet ed i sultanati della penisola malese.\nFrammentazione del regno e nuova riunificazione.\nIl figlio e successore di Bayinnaung, Nanda Bayin, venne travolto dalle ribellioni degli Stati sottomessi dal padre. La Birmania si disgreg\u00f2 e nel 1599 il re venne deposto e ucciso da un attacco congiunto delle municipalit\u00e0 di Taung\u00f9 e dell'Arakan. L'altro figlio di Bayinnaung Nyaungyan Min, che regn\u00f2 dal 1599 al 1606, salv\u00f2 la dinastia astenendosi dalle lotte fatali al fratellastro Nanda. Seppe mantenere il trono che gli era stato assegnato ad Ava ed espanse i suoi territori riconquistando tutta l'alta Birmania, compresi i principati shan ad ovest del fiume Saluen. Mantenne anche la supremazia sul vassallo Lanna.\nL'ennesima riunificazione del paese fu portata a termine dai suoi figli Anaukpetlun (regno dal 1606 al 1628) e Thalun (regno dal 1629 al 1648), che ripresero il controllo della bassa Birmania e riorganizzarono il regno.\nProgressivo declino e fine del regno.\nI sovrani successivi condussero il regno ad un progressivo declino, risultando spesso sconfitti dai principali antagonisti cinesi e siamesi. Venne mantenuta l'integrit\u00e0 dello Stato con il soffocamento delle ribellioni mon, shan e di Arakan, ma le ambizioni espansionistiche dei sovrani del secolo precedente non si ripeterono. La crisi dei birmani si accentu\u00f2 durante il regno di Taninganwe (dal 1714 al 1733), il penultimo sovrano della dinastia. In quel periodo, il Regno di Lanna si ribell\u00f2 con successo dalla dominazione birmana e vi furono devastanti incursioni provenienti da Manipur nel nord-ovest.\nL'ultimo sovrano di Taung\u00f9 fu Mahadhammaraza Dipadi, che dapprima dovette a sua volta fronteggiare le incursioni di Manipur, per poi venire travolto dalle continue ribellioni interne dei mon, degli shan e di altre municipalit\u00e0. Il re perse il controllo di Pegu, di Taung\u00f9 e delle citt\u00e0 del sud prima di subire la conquista della capitale Ava da parte dei mon il 23 marzo 1752. Ebbero cos\u00ec fine i 266 anni di dominio della dinastia di Taung\u00f9, Mahadhammaraza Dipadi venne catturato e deportato a Pegu, dove venne giustiziato due anni dopo.\nConseguenze.\nI mon avevano istituito a Pegu il Regno restaurato di Hanthawaddy nel 1740 con il supporto dei francesi e l'impiego di mercenari olandesi e portoghesi. Conquistando Ava, i mon si illusero di tornare ad esercitare il controllo sull'intero paese come nel passato. Non riuscirono per\u00f2 ad espandersi nell'alta Birmania, dove invece ebbe successo Aung Zeya, un giovane condottiero di Moksobo, un villaggio situato un centinaio di km a nord ovest di Ava. Coagul\u00f2 intorno a s\u00e9 un consistente numero di capi villaggio ed inizi\u00f2 la resistenza contro gli invasori mon. Nel febbraio del 1752 fu proclamato re con il nome Alaungpaya, fondando la dinastia Konbaung.\nNei mesi successivi, seppe contenere la tentata espansione dei mon a nord e ad emergere come il maggior antagonista delle truppe di Pegu. Ingross\u00f2 le file del suo esercito e nel gennaio del 1754 sottrasse Ava al controllo dei mon. L'esercito di Pegu marci\u00f2 compatto per soffocare la rivolta, ma le sue truppe furono sconfitte ed espulse dal nord nel maggio del 1754. Alaungpaya complet\u00f2 la riunificazione del paese nel maggio del 1757 espugnando Pegu, dopo aver cacciato dal paese gli alleati francesi dei mon nel luglio precedente. La dinastia di Konbaung avrebbe retto il paese fino al 1885, quando l'ultimo sovrano fu catturato dai britannici alla fine della terza guerra anglo-birmana."}
{"id": "874227", "revid": "1851848", "url": "https://it.wikipedia.org/wiki?curid=874227", "title": "Dario Bonetti", "text": "Detiene il record del maggior numero di giornate di squalifica in Serie A (39).\nBiografia.\n\u00c8 fratello di Ivano, anche lui calciatore.\nCarriera.\nGiocatore.\nInizi\u00f2 la carriera in Serie B nel Brescia, per poi passare alla dove, a diciannove anni, esordisce in Serie A il 30 novembre 1980 in Roma- (3-1) e in seguito Nils Liedholm lo schiera titolare. La Roma terminer\u00e0 il campionato al secondo posto e vincendo la finale di coppa Italia sconfiggendo il Torino. L'anno successivo in cui la Roma raggiunse il terzo posto gioc\u00f2 26 partite. Nel 1982 \u00e8 ceduto in prestito alla , per poi tornare a Roma l'anno successivo rimanendo sino al 1986. Gioc\u00f2 da titolare la finale di Coppa dei Campioni dell'Olimpico il 30 maggio 1984, persa dalla Roma contro il Liverpool. Nel 1986 esordisce in Nazionale maggiore, dopo le presenze nelle nazionali giovanili.\nLa carriera \u00e8 proseguita nella massima serie con (che lo acquista per 2 miliardi di lire), , Verona, Sampdoria. Ha vinto quattro Coppa Italia (tre con la Roma, una con la Juventus), una Coppa UEFA coi bianconeri, una Supercoppa italiana con la Sampdoria. Ha terminato la carriera alla con la retrocessione in Serie C.\nIn carriera ha collezionato 287 presenze in serie A, 78 in serie B, 56 in Coppe Europee, 85 in Coppa Italia, 16 presenze in Nazionale under 21, 2 nella maggiore.\nAllenatore.\nInizia la carriera da allenatore con la Sestrese in serie D dove arriva secondo. Dal 12 maggio \u00e8 stato vice del fratello Ivano al Dundee in Scottish Premier League. La prima stagione la squadra arriva sesta in campionato con accesso alla Coppa Intertoto, in cui \u00e8 eliminata al primo turno. Nella seconda viene esonerato.\nIl 28 febbraio 2005 \u00e8 chiamato sulla panchina del militante in Serie C2 girone C. Rimane fino a fine stagione ottenendo la salvezza e arrivando al settimo posto con 47 punti. L'anno successivo \u00e8 chiamato nel Campionato di calcio ungherese sulla panchina del FC Sopron, in cui militavano Beppe Signori e Luigi Sartor. Il 3 maggio 2006 viene esonerato dopo la sconfitta casalinga per 0-1 contro il RAEC dopo aver raggiunto comunque la salvezza. Il 20 marzo 2007 \u00e8 richiamato e salva la squadra.\nIl 22 giugno 2007 \u00e8 chiamato ad allenare il Gallipoli militante in Serie C1 girone B. Il 10 marzo 2008 con la squadra al terzo posto, si dimette dopo la dura contestazione dei tifosi in seguito al pareggio interno con l'. L'8 dicembre 2008 viene nominato allenatore della Juve Stabia, militante in Lega Pro Prima Divisione girone B. Il 2 marzo 2009 dopo la sconfitta in casa per 1-3 con il Perugia, a causa del terz'ultimo posto in classifica in zona retrocessione e dei soli 7 punti ottenuti in 10 gare (1 vittoria, 4 pari, 5 sconfitte) viene esonerato.\nIl 24 giugno firma per due anni con la Dinamo Bucarest. Si qualifica alla fase a gironi della Coppa UEFA vincendo ai rigori sul campo dello Slovan Liberec, dopo aver recuperato lo 0-3 subito a tavolino nella gara d'andata.\u00c8 l'unico allenatore nella storia delle competizioni europee per club UEFA ad essere riuscito con la sua squadra a qualificarsi in una fase ad eliminazione diretta dopo aver perso la partita d'andata in casa con tre goal di scarto. Il 5 ottobre il presidente Nicolae Badea lo esonera dopo la sconfitta in casa per 0-1 col . Il 10 novembre viene nominato allenatore del Pescina voluto fortemente dal fratello Ivano che da tre anni ricopre il ruolo di ds. Il 15 febbraio 2010 dopo dieci partite viene esonerato insieme a suo fratello Ivano e tutto il suo staff a causa del penultimo posto in classifica.\nIl 21 luglio 2010 firma un contratto biennale per la nazionale africana della Zambia. L'11 ottobre 2011 dopo il pareggio per 0-0 ottenuto nei confronti della Libia viene esonerato, nonostante avesse centrato, due giorni prima, la storica qualificazione in Coppa d'Africa.\nIl 10 aprile 2012 ritorna sulla panchina del Dinamo Bucarest. Con cui conquista la Coppa di Romania e Supercoppa di Romania. Il 14 novembre viene esonerato in seguito a cattivi risultati e divergenze di vedute con la societ\u00e0.\nIl 17 giugno 2016 viene ingaggiato dal T\u00e2rgu Mure\u0219, militante nella Liga I rumena. Si dimette il 6 agosto per motivi personali, dopo tre sconfitte nelle prime tre giornate di campionato.\nTerza esperienza alla Dinamo Bucarest\nIl 15 luglio 2021 viene richiamato sulla panchina della Dinamo Bucarest per la terza volta, esordendo con una vittoria sul Voluntari per 3-2.Viene esonerato il 15 settembre 2021 dopo la sconfitta per 6-0 nel derby contro la Steaua Bucarest"}
{"id": "874229", "revid": "123673078", "url": "https://it.wikipedia.org/wiki?curid=874229", "title": "MasterCard", "text": "Mastercard Incorporated \u00e8 un'azienda tecnologica americana leader nei servizi di pagamento. Fu creata originariamente dalla United California Bank (pi\u00f9 tardi First Interstate Bank che si \u00e8 poi fusa in Wells Fargo Bank), Wells Fargo, Crocker National Bank (fusasi anche lei con Wells Fargo) e Bank of California (fusasi in Union Bank of California) come un concorrente della BankAmericard emessa da Bank of America. BankAmericard \u00e8 ora la carta di credito Visa, emessa da Visa, Inc. Fanno capo a MasterCard anche il marchio di carte di debito Maestro e il circuito interbancario Cirrus.\nIn Italia.\nIn Italia \u00e8 uno dei principali circuiti di pagamento insieme a Bancomat e Visa, gestita da molti emittenti \u00e8 ampiamente accettata."}
{"id": "874230", "revid": "26415", "url": "https://it.wikipedia.org/wiki?curid=874230", "title": "Liberi professionisti", "text": ""}
{"id": "874231", "revid": "26415", "url": "https://it.wikipedia.org/wiki?curid=874231", "title": "Artigiani", "text": ""}
{"id": "874232", "revid": "1442080", "url": "https://it.wikipedia.org/wiki?curid=874232", "title": "Derek Shepherd", "text": "Derek Christopher Shepherd \u00e8 stato uno dei personaggi pi\u00f9 importanti della serie televisiva \"Grey's Anatomy\", interpretato da Patrick Dempsey, marito di Meredith Grey. Il soprannome del personaggio, \"McDreamy\" (in italiano \"Dottor Stranamore\"), \u00e8 stato scelto personalmente da Shonda Rhimes.\nDescrizione.\nDerek Christopher Shepherd nasce nel 1966 in una famiglia della classe medio-bassa a New York, unico maschio in una famiglia di cinque figli. Suo padre muore, quando lui \u00e8 ancora un bambino, in una sparatoria nel suo negozio; Derek e sua sorella Amelia erano presenti. Assieme alle sue sorelle completa la scuola di medicina per poi divenire neurochirurgo. Sua sorella Nancy si laurea in ostetricia e ginecologia, Kathleen \u00e8 una psichiatra, Amy (Amelia) \u00e8 anche lei un neurochirurgo, e Liz \u00e8 una psicologa. Il miglior amico d'infanzia di Derek \u00e8 Mark Sloan, di famiglia pi\u00f9 agiata ma con un background emotivo carente, e per questo viene considerato come un sesto figlio per la famiglia Shepherd.\nDerek sposa la sua ragazza conosciuta nella scuola di medicina, Addison Montgomery. Sembrano condurre uno stile di vita benestante, possedendo un'elegante casa a Manhattan con vista su Central Park, una casa negli Hamptons e gestendo le proprie professioni private. Ma il loro successo e i carichi di lavoro impegnativi causano una tensione nel loro matrimonio, e i due si allontanano; la distanza emotiva infatti porta Addison a tradire Derek con il suo miglior amico, Mark.\nDopo aver scoperto Addison a letto con Mark, Derek dichiara finito il suo matrimonio e si trasferisce a Seattle, accettando un'offerta di lavoro del suo ex-insegnante, ovvero il Dott. Richard Webber, come capo di neurochirurgia al Seattle Grace Hospital. Da questo momento vive in una roulotte su un'ampia propriet\u00e0 in riva al fiume.\nProfessionalmente, Derek \u00e8 considerato un chirurgo di successo, essendo spesso indicato come uno dei migliori chirurghi statunitensi. Ha inoltre portato a termine numerose procedure complicate e rischiose, incluse un'operazione stand-still, doppi bypass cerebrali, e un intervento di separazione di adulti gemelli siamesi. La sua sicurezza viene scossa quando il suo intervento causa al dottor Preston Burke un tremore, ma Derek rimane un chirurgo competente e abile che non ha dimenticato l'importanza della compassione e modi rassicuranti nel trattare con i pazienti.\nLa famiglia \u00e8 molto importante per Derek. La sua decisione di lavorare sul suo matrimonio \u00e8 basata per la maggior parte sul suo senso del dovere verso Addison come sua famiglia, la donna con cui ha diviso \u201cundici compleanni, undici Feste del Ringraziamento, e undici Natali\u201d. Bench\u00e9 talvolta seccato dalla sua opprimente madre e dalle sorelle, \u00e8 tuttavia cosciente della loro vicinanza e non ha dubbi che tutte e quattro le sue sorelle sarebbero al suo capezzale se mai stesse male. Il suo profondo dolore per il tradimento di Mark \u00e8 aggravato dalla sua visione di Mark come un fratello, l'unica influenza maschile costante nella sua vita dopo la morte di suo padre. Ha nove nipoti femmine e cinque maschi. Bench\u00e9 Derek ne volesse, Addison ha ammesso di non essere pronta per dei bambini.\nMuore il 23 Aprile 2015, a causa di un incidente d'auto.\nStoria del personaggio.\nPrima stagione.\nAppena arrivato a Seattle, Derek incontra la dottoressa Meredith Grey in un bar e i due passano la notte insieme, per scoprire il giorno successivo che lei \u00e8 una nuova tirocinante. Nonostante una ritrosia iniziale, Meredith accetta di frequentare Derek, ma lui inizialmente non la informa riguardo al suo matrimonio. La sua personalit\u00e0 e l'aspetto gli valgono il soprannome di \u201cDottor Stranamore\u201d (McDreamy, in inglese). La relazione procede bene ma subisce un brusco arresto all'arrivo a Seattle di Addison (ex moglie di Derek) per un consulto.\nSeconda stagione.\nNonostante porti con s\u00e9 le pratiche per il divorzio, Addison rende evidente che se Derek \u00e8 disposto a darle una possibilit\u00e0, lei \u00e8 pronta a dare al loro matrimonio una seconda chance. Il senso del dovere di Derek prevale e lascia Meredith, anche se innamorato davvero di lei, per tornare dalla moglie.\nLa scelta non \u00e8 facile a causa dei forti sentimenti che prova per Meredith. Poco prima di Natale, confessa ad Addison di essere ancora innamorato di Meredith nonostante sia tornato con lei e non voglia lasciarla; la situazione si complica ulteriormente quando i due ospitano il cane di Meredith, Doc. L'amore per Meredith continua a tenere Derek emotivamente distante da Addison. Quando Meredith comincia a uscire con Finn Dandridge, il veterinario di Doc, Derek diviene cos\u00ec geloso che Addison lo affronta davanti a tutti in ospedale riguardo a questa infatuazione e chiede perfino a Meredith se vada ancora a letto con Derek.\nDurante un ballo all'ospedale, il rapporto tra Derek e Meredith raggiunge il punto di non-ritorno. Meredith va al ballo con Finn, il veterinario, e Derek con Addison ma Derek non riesce a distogliere lo sguardo da Meredith.\nConsapevole delle attenzioni dell'ex fidanzato, Meredith decide con una scusa di allontanarsi e Derek, a sua volta, ne inventa un'altra per seguirla. Dopo un acceso diverbio riguardo alle attenzioni e alle gelosie di Derek nei suoi confronti, tutti i sentimenti di Meredith per Derek si ripresentano prepotentemente. I due si baciano e hanno un rapporto sessuale nella stanza degli esami.\nTerza stagione.\nMeredith viene chiamata da Callie, che li scopre a rivestirsi, per assistere Izzie prima di poter discutere con Derek sulle implicazioni di quanto accaduto.\nIl giorno seguente Addison trova le mutandine di Meredith nella giacca di Derek, mentre lui per la prima volta confessa a Meredith di essere innamorato di lei da sempre.\nSentendosi in colpa, Derek si reca nella stanza di albergo di Addison per scusarsi, ma la trova con Mark, il migliore amico di Derek con cui Addison aveva gi\u00e0 tradito l'ormai ex marito, il quale decide di restare al Seattle Grace.\nSentendosi incerta, Meredith decide di uscire sia con Derek sia con Finn prima di decidere tra i due. La sua decisione finale \u00e8 che Derek \u00e8 l'uomo per lei e rompe con Finn. Commette per\u00f2 l'errore di comunicarlo a Derek proprio subito dopo che lui ha scoperto che tra Addison e Mark non \u00e8 stata la storia di una notte, come lei gli aveva fatto credere, ma che i due avevano vissuto insieme due mesi dopo la sua partenza. Derek \u00e8 infastidito sapendo che ha tentato di salvare il suo matrimonio per nulla e che se lui avesse lasciato finire subito il suo matrimonio, ora lui e Meredith sarebbero felici insieme.\nSeguendo il consiglio della sorella Nancy, la quale non vede Meredith di buon occhio, Derek le chiede del tempo per s\u00e9 e parte per il campeggio, ma ci\u00f2 aumenta solo il suo desiderio per lei. La trova nel posto dove si sono incontrati la prima volta, - il bar di Joe\u00a0\u2013 e decidono di ricominciare la loro relazione dall'inizio.\nLa vita professionale di Derek trova un ostacolo quando Richard Webber annuncia di voler andare in pensione. A Derek era stato promesso il suo posto, ma rimane sorpreso di scoprire invece che tale posizione \u00e8 stata offerta anche a Preston Burke. Anche Addison e Mark si candidano.\nDopo un disastroso incidente che coinvolge un ferryboat, Derek viene mandato sulla scena a prestare soccorso. Quando trova il suo tesserino di riconoscimento su una vittima, Derek si rende conto che Meredith \u00e8 la vittima dispersa. Una bambina gli comunica che la donna \u00e8 caduta in acqua, quindi Derek si tuffa e la tira fuori, ma nonostante la continua rianimazione cardiopolmonare, all'arrivo in ospedale lei \u00e8 ancora incosciente. Derek lavora per rianimarla finch\u00e9 i colleghi non lo mandano ad attendere nella hall. Mentre aspetta disperato notizie sulla sua fidanzata, visita la madre di Meredith, Ellis, e tenta inutilmente di rianimarla quando va in arresto. Quando Meredith si sveglia, \u00e8 lui a comunicarle la morte della madre e trascorre la notte con lei in ospedale.\nDopo questo periodo lui rimane perplesso sul comportamento di Meredith (pensa che non abbia lottato abbastanza per tornare a riva visti i comportamenti precedenti) rimanendo per\u00f2 in silenzio nei suoi confronti.\nMa c'\u00e8 un altro problema che complica il loro rapporto: Meredith viene accusata dal padre della morte di sua moglie, cos\u00ec Meredith si chiude in s\u00e9 stessa.\nQuesto preoccupa molto Derek che vuole starle il pi\u00f9 vicino possibile, ma lei non vuole che stia male per colpa sua quindi trascorre molto pi\u00f9 tempo con i suoi amici invece di stare con lui.\nCos\u00ec Derek la sera successiva esce con il dottor Burke e incontra una ragazza, Lexie Grey la sorellastra di Meredith, che lo invita a bere con lei, ma i suoi pensieri sono rivolti solo ed esclusivamente a Meredith quindi l'allontana, non sapendo che \u00e8 la sorella di Meredith.\nPassata la sua crisi Meredith si scusa con Derek che le confessa di aver conosciuto una ragazza e anche se non \u00e8 successo niente era stato il momento pi\u00f9 bello della settimana e alla fine della terza serie i due si lasceranno poich\u00e9, come evidentemente si \u00e8 visto nelle ultime puntate, Meredith non ricompensa il grande amore che Derek prova nei suoi confronti (ma in realt\u00e0 non \u00e8 cos\u00ec perch\u00e9 Meredith ama Derek e lui la ricambia).\nQuarta stagione.\nPer Derek e Meredith i problemi non finiscono; infatti egli viene costantemente respinto dal suo grande amore perch\u00e9 lei ha la paura di impegnarsi con lui. Addolorato da quella scelta, Derek comincia a uscire con un'infermiera di nome Rose che conosce durante un intervento.\nMark, il miglior amico di Derek, odia e non sopporta Rose e giustamente sta dalla parte di Meredith rassicurandola che tra Derek e Rose non durer\u00e0 perch\u00e9 Derek \u00e8 ancora innamorato di lei e quindi non apprezza e non vede di buon occhio la \"storiella\" con l'infermiera, che viene definita anche da Addison come una giovane dagli insulsi occhi da cerbiatta. Nel frattempo Derek e Meredith, sebbene non si riescano a sopportare, intraprendono una ricerca sulla cura di un tumore che inizialmente li demoralizza moltissimo perch\u00e9 non riescono a salvare pazienti ma solo a ucciderli. Dopo una serie di tentativi, i due riescono finalmente a salvare la vita di una paziente, decidono cos\u00ec di festeggiare la vittoria stappando una bottiglia di champagne, che precedentemente Derek aveva acquistato proprio per quel momento.\nMeredith costruisce con le candele la loro casa dei sogni, avvenimento che permette loro di rimettersi insieme facendo notare a Derek che Meredith \u00e8 cresciuta e che ha intenzione di impegnarsi.\nQuinta stagione.\nDerek ricompare in un episodio di Private Practice, quando dovr\u00e0 operare il fratello della sua ex moglie Addison Forbes Montgomery, Archer Forbes Montgomery per rimuovere dal suo cervello delle sacche di parassiti. L'intervento riesce, ma Archer richiede che venga effettuata un'altra TAC e Derek dice che non \u00e8 necessario. Webber con l'aiuto della dott.ssa Bailey far\u00e0 fare la TAC ad Archer. Archer, che \u00e8 un neurologo molto capace, dice a Naomi e a Webber che nella TAC ha intravisto delle altre sacche di parassiti che secondo lui sono sfuggite a Derek. Webber consegna la TAC a Derek, il quale si accorge che non sono sacche di parassiti, ma piccoli versamenti dovuti all'intervento e per questo si arrabbia parecchio con Archer.\nDurante l'episodio \"Ora o mai pi\u00f9\" decide di sposarsi con Meredith, decideranno di farlo da soli attraverso le promesse scritte in un post-it.\nUna volta saputo che lo sconosciuto investito dal pullman \u00e8 George, decide di operarlo immediatamente. Nonostante l'aiuto degli altri colleghi, O' Malley muore.\nSesta stagione.\nNella sesta stagione Derek diventa primario del Seattle Grace, in seguito ai problemi di alcolismo del capo Webber. Si rende ben presto conto che stare lontano dalla sala operatoria per le \"scartoffie\" non lo rende appagato.\nIl suo rapporto con Meredith in questa stagione si consolida sempre di pi\u00f9, e i due decidono di avere un figlio, perch\u00e9 Derek non vuole che lei rimanga sola se gli succedesse qualcosa.\nNel finale di stagione scopriamo che in effetti Meredith \u00e8 incinta e non vede l'ora di dirlo a Derek, ma non riesce a farlo a causa dell'allarme che si diffonde in ospedale quando il marito di una paziente deceduta incomincia a sparare sui medici.\nL'uomo in realt\u00e0 ce l'ha proprio con Derek, che ha dichiarato la morte cerebrale della moglie; gli spara al petto e Meredith vede tutto da lontano, trattenuta da Cristina.\nProprio Cristina opera Derek, in un ospedale deserto perch\u00e9 evacuato. Durante l'operazione l'uomo armato entra in sala e minaccia di uccidere Cristina se continua a operare Derek e Meredith per il forte stress perde il bambino.\nSettima stagione.\nI postumi del trauma subito nel finale della sesta stagione hanno effetti diversi sui protagonisti. Derek si mostra quindi pi\u00f9 incosciente del previsto, e corre per le strade con la macchina, venendo spesso arrestato per l'alta velocit\u00e0 con cui la guida. Decide di cominciare un trial sull'Alzheimer con Karev, sostenendo che Meredith ne sia troppo coinvolta personalmente; nonostante ci\u00f2 sar\u00e0 Karev ad abbandonare il progetto perch\u00e9 lo definisce deprimente ed \u00e8 sicurissimo che non riuscir\u00e0 a reggere il trial per due anni e per questo Derek decide di chiederlo a Meredith che accetter\u00e0 subito il posto. Durante la corsa per diventare specializzando capo, decideranno di adottare Zola, una bambina proveniente dal Malawi. Nel corso del trial scoprono che la moglie del capo, Adele, \u00e8 malata di Alzheimer e peggiora ogni giorno di pi\u00f9. Derek e Meredith decidono di inserirla nel trial: in questa situazione Meredith scambia le cartelle dei pazienti in favore dell'agente attivo, ma viene scoperta da Karev. Quest'ultimo riferir\u00e0 la situazione al capo. Derek, deluso dal comportamento di Meredith, decide di prendersi una pausa di riflessione e si allontana da solo nella casa che stavano costruendo.\nOttava stagione.\nDopo aver perso temporaneamente Zola, Derek e Meredith fanno pace e quest'ultima decide di cambiare specializzazione in modo da evitare di litigare durante il lavoro. Al posto di Meredith, Derek sceglie Lexie come sua assistente e nel finale dell'ultima stagione lui, Meredith, Lexie, Mark, Arizona e Cristina hanno un incidente aereo nel quale Derek subisce una lesione alla mano e ci sar\u00e0 la preoccupazione che non possa pi\u00f9 operare.\nNona stagione.\nNei primi episodi della nona stagione vediamo Derek sottoporsi a numerosi interventi alla mano che gli \u00e8 stata lesionata per colpa dell'incidente aereo. Alla fine la mano di Derek torna come prima, grazie al nervo che gli dona sua sorella Lizzie.\n\u00c8 stato Derek a dare l'iniziativa di denunciare l'ospedale, alla fine la causa \u00e8 stata vinta.\nCompra l'ospedale insieme a Meredith, Arizona, Cristina e Callie.\nNell'ultima puntata nasce suo figlio.\nDecima stagione.\nDerek opera la Brooks, ma senza avere buon esito. Dopo la nascita del piccolo Bailey, insieme a Meredith si prende un periodo di aspettativa dal lavoro per stare con il figlio, cosa che li distrugge. Durante il gran gal\u00e0, organizzato per recuperare fondi, Meredith e Derek intraprendono una gara a chi rimorchia di pi\u00f9 e dopo l'incidente accaduto durante la serata, decidono di ritornare al lavoro.\nDerek e Callie sono alle prese con un progetto sperimentale su un uomo tetraplegico, ma lei vuole tirarsi indietro perch\u00e9 aveva iniziato questo progetto per aiutare Arizona soprattutto, ma essendosi lasciate vuole rinunciare. Anche Derek trovato un tumore nel cervello del paziente, vuole fermarsi, ma insieme decidono di continuare.\nDerek sta valutando la possibilit\u00e0 di lavorare con una societ\u00e0 che vuole usare il suo nome per sostenere il loro lavoro, ma Derek rifiuta la loro offerta perch\u00e9 \"non vedono il quadro generale\" e perch\u00e9 dovrebbe lavorare meno in modo che Meredith possa prendersi pi\u00f9 tempo per la sua ricerca sulla vena porta, ma riceve pure una telefonata dal Presidente degli Stati Uniti, che lo invita ad accettare.\nPer questo progetto, litiga con Meredith perch\u00e9 aveva promesso di lavorare meno. Va alla Casa Bianca, dove scopre che sanno molto su di lui, e ritornato cerca invano di fare pace con Meredith.\nInoltre, la Casa Bianca, gli impone di non usare i sensori in altre sperimentazioni, e quindi chiude quella con la Torres, che si ribella. Alla fine Derek riesce a far s\u00ec, che gli studi della Torres proseguano.\nDerek fa molti viaggi a Washington, e dopo uno torna con la proposta di un lavoro presso il National Institutes of Health (NIH), e un'offerta per Meredith presso l'ospedale James Madison Hospital.\nUndicesima stagione.\nDerek all'inizio della stagione rifiuta l'incarico presso l'NIH come capo del progetto di mappatura del cervello umano per poter passare pi\u00f9 tempo con la sua famiglia. In seguito a una brutta discussione e all'assegnazione dell'incarico di primario di neurochirurgia a sua sorella Amelia, Derek partir\u00e0 quindi per Washington D.C. per dirigere l'importante progetto di ricerca voluto dal Presidente degli Stati Uniti. Dopo alcuni mesi presso l'NIH, Derek decide di ritornare a Seattle al Grey Memorial Sloan come neurochirurgo e si trover\u00e0 nuovamente a mal sopportare il ruolo di primario di neurochirurgia di sua sorella Amelia. Il giorno in cui Derek si deve recare a Washington per rassegnare le dimissioni e passare le consegne, sulla strada per l'aeroporto, soccorre e salva le vittime di un incidente stradale molto violento. Mentre sta per abbandonare il luogo dell'incidente, fermandosi in mezzo alla strada per rispondere al telefono Derek viene travolto da un camion. Portato in un piccolo ospedale, i medici trascurano il suo trauma cranico e non eseguono una TAC al cranio, essendo troppo preoccupati dalla lacerazione all'addome. Una volta in sala operatoria i medici si accorgono del problema a livello cerebrale ma il neurochirurgo di turno tarda ad arrivare, in quanto era fuori a cena, e Derek muore cerebralmente. Sar\u00e0 Meredith, portata in ospedale dalla polizia, a firmare i moduli per interrompere il supporto vitale. Meredith distrutta dal dolore torna in ospedale e rivela l'accaduto. Successivamente a causa della mancanza di Derek se ne andr\u00e0 da Seattle. Alcuni mesi dopo Meredith dar\u00e0 alla luce sua figlia, Ellis."}
{"id": "874233", "revid": "26415", "url": "https://it.wikipedia.org/wiki?curid=874233", "title": "Salari", "text": ""}
{"id": "874236", "revid": "46291", "url": "https://it.wikipedia.org/wiki?curid=874236", "title": "Orchidee dello Zingaro", "text": "La Riserva naturale orientata dello Zingaro ospita 25 specie diverse di orchidee selvatiche, alcune delle quali endemiche della Sicilia.\nIl periodo migliore per osservarle va da marzo a giugno, in quanto la maggior parte delle specie fioriscono nel periodo primaverile, ma alcune di esse fioriscono in autunno (\"Spiranthes spiralis\") o addirittura in inverno (\"Himantoglossum robertianum\", \"Ophrys fusca\", \"Neotinea lactea\")."}
{"id": "874237", "revid": "123673061", "url": "https://it.wikipedia.org/wiki?curid=874237", "title": "Visa", "text": "Visa Inc. \u00e8 una joint venture di 21.000 istituzioni finanziarie che emettono prodotti con il marchio Visa, principalmente carte di credito, e di debito con il brand V Pay. La sede centrale, precedentemente a San Francisco, dal 1\u00ba ottobre 2012 \u00e8 a Foster City, in California.\nNel 2011 VISA \u00e8 leader mondiale nel mercato delle carte di credito con il 50,1% del valore complessivo delle transazioni, davanti a MasterCard con il 33,5%. Nelle carte di debito detiene il 76,9% del mercato, davanti a Mastercard con il 18,9%.\nIn Italia.\nIn Italia le carte VISA vengono emesse e gestite dall'emittente Nexi (ex CartaSi), e anche direttamente da alcune banche (quali, a titolo esemplificativo ma non esaustivo, DB, BNL, Intesa Sanpaolo, Findomestic, Banca Sella, FinecoBank).\nQuotazione in borsa.\nIl 20 marzo del 2008 \u00e8 stata quotata in borsa a Wall Street sul listino NYSE seguendo l'iter gi\u00e0 fatto dalla sua principale concorrente Master Card; tale operazione \u00e8 stata il pi\u00f9 grande collocamento di titoli mai avvenuto in borsa: oltre 17 miliardi di dollari superando il precedente primato detenuto da AT&amp;T con poco pi\u00f9 di 10 miliardi pochi anni prima."}
{"id": "874245", "revid": "767487", "url": "https://it.wikipedia.org/wiki?curid=874245", "title": "Bo\u0159et\u00edn (Boemia meridionale)", "text": "Bo\u0159et\u00edn \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874246", "revid": "767487", "url": "https://it.wikipedia.org/wiki?curid=874246", "title": "B\u0159ezina (Boemia meridionale)", "text": "B\u0159ezina \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874247", "revid": "110157", "url": "https://it.wikipedia.org/wiki?curid=874247", "title": "Bude\u010d (Boemia meridionale)", "text": "Bude\u010d \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874248", "revid": "767487", "url": "https://it.wikipedia.org/wiki?curid=874248", "title": "Bud\u00ed\u0161kovice", "text": "Bud\u00ed\u0161kovice \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874249", "revid": "110157", "url": "https://it.wikipedia.org/wiki?curid=874249", "title": "Cep (Repubblica Ceca)", "text": "Cep \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874250", "revid": "1318658", "url": "https://it.wikipedia.org/wiki?curid=874250", "title": "Nouveau roman", "text": "Il Nouveau Roman \u00e8 una corrente letteraria nata in Francia tra gli anni 50 e 60. Il termine, usato per la prima volta da \u00c9mile Henriot in un articolo su \"Le Monde\", rappresenta un gruppo di autori tra loro contemporanei che hanno in comune esigenze comuni pi\u00f9 che un proprio movimento.\nLe varie esperienze hanno in comune il rifiuto del personaggio e delle normali vicende per focalizzarsi sulle caratteristiche della realt\u00e0 che esulano dalla soggettivit\u00e0 umana.\nI testi prodotti da questa nuova tendenza descrivono con minuzia di particolari gli oggetti e la realt\u00e0 esterna come se intervenisse la macchina fotografica. Questa tendenza viene anche chiamata \"\u00e9cole du regard\" (\"scuola dello sguardo\") perch\u00e9, come scrive Giulio Ferroni, si intende \"sottolineare la tendenza di questi testi a una descrizione minuta e ossessiva degli oggetti e della realt\u00e0 esterna: la presenza umana \u00e8 ridotta alla funzione dell'occhio, a uno sguardo passivo che intende avvicinarsi a quello della fotografia o della macchina da presa\".\nIl \"nouveau roman\" vuole evidenziare la condizione dell'uomo nella societ\u00e0 moderna, basata sull'industrializzazione, la tecnologia, la scienza.\nTra gli scrittori che si possono definire appartenenti al \"nouveau roman\" i pi\u00f9 significativi sono G\u00e9rard Bessette, H\u00e9l\u00e8ne Bessette, Michel Butor, Marguerite Duras, Claude Ollier, Robert Pinget, Jean Ricardou, Alain Robbe-Grillet, Nathalie Sarraute, Claude Simon."}
{"id": "874251", "revid": "110157", "url": "https://it.wikipedia.org/wiki?curid=874251", "title": "Cizkrajov", "text": "Cizkrajov \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874252", "revid": "110157", "url": "https://it.wikipedia.org/wiki?curid=874252", "title": "\u010cerven\u00fd Hr\u00e1dek", "text": "\u010cerven\u00fd Hr\u00e1dek \u00e8 un comune della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "874262", "revid": "21079", "url": "https://it.wikipedia.org/wiki?curid=874262", "title": "Dodecaedro rombotrapezoidale", "text": ""}
{"id": "874266", "revid": "23671", "url": "https://it.wikipedia.org/wiki?curid=874266", "title": "Bandai Visual", "text": ""}
{"id": "874267", "revid": "1318658", "url": "https://it.wikipedia.org/wiki?curid=874267", "title": "Isidor Isaac Rabi", "text": "Nato in una famiglia di ebrei ortodossi che si trasfer\u00ec dalla Galizia agli Stati Uniti d'America quando lui era giovane, comp\u00ec gli studi all'Universit\u00e0 di Cornell, alla Columbia University e li continu\u00f2 poi per due anni in Europa. Cominci\u00f2 ad insegnare nel 1939 proprio alla Columbia University di New York per poi passare ad altri istituti accademici in giro per gli Stati Uniti.\nDopo la seconda guerra mondiale ricevette la medaglia della Legion d'onore nel 1948 e importanti incarichi organizzativi e di studio da organizzazioni internazionali, fra cui il Comitato per il controllo e la non proliferazione delle armi nucleari e l'Agenzia statunitense per il disarmo dal 1959. Negli anni '60 ha fatto inoltre parte della commissione nazionale statunitense dell'UNESCO.\nRicerche.\nIn collaborazione con altri fisici osserv\u00f2 che il momento magnetico di un atomo dipende anche dalle forze e dall'intensit\u00e0 del campo magnetico in cui si trova e che da queste dipendono anche lo spin del nucleo atomico e il momento angolare degli elettroni orbitali.\nMisur\u00f2 il numero quantico dello spin del nucleo e determin\u00f2 i momenti nucleari di parecchi nuclei atomici.\nIl suo nome \u00e8 legato ad una formula per lo studio della spettrografia ad alta frequenza.\nFu insignito del Premio Nobel per la Fisica nel 1944.\nCuriosit\u00e0.\nAveva anche un notevole spirito umoristico: all'epoca della scoperta del muone era conosciuto un solo tipo di leptone, cio\u00e8 l'elettrone; venuto a conoscenza della scoperta della nuova particella, esclam\u00f2: \"E questo chi l'ha ordinato?\""}
{"id": "874269", "revid": "599013", "url": "https://it.wikipedia.org/wiki?curid=874269", "title": "24/7 (sessualit\u00e0)", "text": "Il termine 24/7 indica nel lessico BDSM quelle tipologie di relazioni di sottomissione in cui il soggetto sottomesso, ovvero slave (schiavo/a), sperimenta la propria condizione di inferiorit\u00e0 nei confronti del soggetto dominante, ovvero Dom (padrone/a) in modo continuativo, ventiquattro ore su ventiquattro, sette giorni su sette. Solo al soggetto dominante compete, di solito, la decisione sulle attivit\u00e0 sessuali, mentre al soggetto sottomesso \u00e8 concessa soltanto, per lo pi\u00f9, l'espressione di un generico e preventivo consenso entro la definizione di determinati limiti (SSC o RACK).\nCaratteristiche.\nQuesta tipologia di relazione pu\u00f2 avere durata limitata o indefinita. Laddove il rapporto 24/7 abbia durata indefinita, pu\u00f2 assumere i tratti di una relazione emotivamente significativa fra i due \"partner\" e pu\u00f2 comportarne la convivenza.\nIn una relazione 24/7 di durata indefinita, la dinamica di dominanza-sottomissione pu\u00f2 travalicare la sfera sessuale ed estendersi all'intera dinamica di coppia. Anche la suddivisione dei ruoli nella coppia pu\u00f2 reinterpretare in modo peculiare la differenza di genere, soprattutto nel caso di un uomo dominante e una donna sottomessa che appartengono a culture in cui la differenza di genere si esprime in forme codificate dalla tradizione. Per esempio la donna pu\u00f2 esprimere la sua sottomissione limitandosi a svolgere le mansioni socialmente considerate come tipicamente femminili.\nIn una relazione 24/7 pu\u00f2 trovare posto, in molti casi, anche la condivisione sessuale del partner sottomesso con altri (scambismo o voyeurismo), in pratiche sessuali peculiari quali esibizionismo, spanking, pissing, ecc., anche, ma non necessariamente, basate sul sadismo o sul masochismo di uno o di entrambi i \"partner\"."}
{"id": "874274", "revid": "125884105", "url": "https://it.wikipedia.org/wiki?curid=874274", "title": "Alfred Reginald Radcliffe-Brown", "text": "\u00c8 considerato uno dei fondatori dell'indirizzo funzionalistico in antropologia sociale. Suo lavoro fondamentale \u00e8 \"Struttura e funzione nella societ\u00e0 primitiva\" (\"Structure and Function in Primitive Society\"), del 1952.\nBiografia.\nAllievo di William Halse Rivers, Radcliffe-Brown studi\u00f2 alla facolt\u00e0 di biologia specializzandosi in etnozoologia. \nStudi\u00f2 psicologia sotto W. H. R. Rivers che, con A. C. Haddon, lo spinse verso la antropologia sociale. Sotto l'influenza di quest'ultimo viaggi\u00f2 nelle isole Andamane (1906\u20131908), nell'Oceano Indiano, e nell'Australia occidentale (1910\u20131912, con il biologo e scrittore E. L. Grant Watson e con la scrittrice australiana Daisy Bates) per condurre un lavoro sul campo. \nIl periodo trascorso sulle isole Andamane e nell'Australia occidentale furono la base per i suoi ultimi libri \"The Andaman Islanders\" (1922) e \"The Social Organization of Australian Tribes\" (1930). Al congresso del 1914 dell'Associazione Britannica per l'Avanzamento delle Scienze, a Melbourne, Bates lo accus\u00f2 aver plagiato la di lei opera, basata su un manoscritto non ancora pubblicato, che lei gli aveva inviato per un suo commento.\nNel 1922 pubblic\u00f2 \"Gli isolani delle Andamane\", lo stesso anno in cui usc\u00ec \"Argonauti del Pacifico occidentale\" di Bronis\u0142aw Malinowski.\nNella sua opera fu influenzato da \u00c9mile Durkheim, nella misura in cui cerc\u00f2 di definire la funzione sociale dei fenomeni mitico-religiosi.\nInizialmente professore a Cambridge, nel 1926 fu chiamato a dirigere l'istituto di antropologia dell'Universit\u00e0 di Sydney. In seguito fu a Chicago e dal 1937 professore ad Oxford. Fondatore della rivista \"Oceania\", diresse numerose spedizioni in Australia. Dopo la partenza di Malinowski per gli Stati Uniti nel 1938, Radcliffe-Brown divenne la figura pi\u00f9 influente dell'antropologia britannica.\nLa quasi totalit\u00e0 degli autori britannici che dominarono la scena teorica tra gli anni Quaranta e Sessanta del Novecento s'inserirono, infatti, in campi problematici da questi gi\u00e0 delineati.\nIl pensiero.\nSin dagli anni '20 del Novecento Radcliffe-Brown si era posto il problema di definire l'oggetto dell'antropologia. Lo defin\u00ec nelle leggi che determinano il funzionamento e le trasformazioni delle societ\u00e0. Il suo approccio tuttavia non analizz\u00f2 mai come cambiano nel tempo le istituzioni sociali, ma solo il modo in cui funzionano.\nRadcliffe-Brown, distanziandosi dal funzionalismo di Bronislaw Malinowski, elebora il concetto di struttura sociale, infatti viene considerato il padre fondatore dello struttural-funzionalismo, corrente che studia i legami tra gli individui e i gruppi di appartenenza dentro la societ\u00e0. Radcliffe-Brown definisce la struttura sociale come un sistema di relazioni, in cui gli interessi e i valori individuali sono integrati e adattati in un quadro di valori sociali che vengono realizzati in norme istituzionali, quindi la struttura \u00e8 alla base della societ\u00e0. Nota, inoltre, che le strutture, pur modificandosi, garantiscono comunque la sopravvivenza delle societ\u00e0. Radcliffe-Brown usa il metodo comparativo per trovare leggi universali che descrivano la struttura di qualsiasi societ\u00e0 analizzata. Il suo successore sar\u00e0 Evans-Pritchard."}
{"id": "874275", "revid": "307923", "url": "https://it.wikipedia.org/wiki?curid=874275", "title": "Giovanni Raineri", "text": ""}
{"id": "874281", "revid": "18323", "url": "https://it.wikipedia.org/wiki?curid=874281", "title": "Fattoria di Celle", "text": "La Fattoria di Celle, \u00e8 un complesso storico con una villa risalente al XV secolo, situato in localit\u00e0 Santomato, presso Pistoia. Dalla seconda met\u00e0 del Novecento la tenuta ospita la \"Collezione Gori\", un'importante collezione di opere d'arte contemporanea.\nStoria.\nNel secolo XV la villa con i terreni annessi apparteneva ai Pazzaglia e in seguito pass\u00f2 ai Fabbroni, nobile e colta famiglia pistoiese alla quale si deve in massima parte sia la trasformazione dell'edificio, che la sistemazione del giardino. Questo venne trasformato nella prima met\u00e0 del XIX secolo in parco romantico, su progetto dell'architetto Giovanni Gambini.\nIl torrente Brana, che attraversa l'area del parco, venne abilmente utilizzato per la realizzazione di un lago in forme naturali corredato da un'isoletta ospitante un tempietto in forme neoclassiche e da un \"orrido\" roccioso, attraversato da un ponticello, su cui si infrange una cascata. Nelle vicinanze vi \u00e8 un edificio neogotico, conosciuto come \"Tempietto della fonte\" e un monumento in stile egizio.\nCollezione Gori.\nA partire dagli anni quaranta Giuliano Gori, dinamico imprenditore pratese, inizia a costituire una ricca collezione di opere contemporanee nella sua casa in Piazza Sant'Agostino a Prato; negli anni cinquanta la sottopone a radicali modifiche per renderla adatta all'esposizione della collezione in continua crescita. Insoddisfatto del modo tradizionale in cui sono esposte le opere d'arte e sulla scia della suggestione ricavata dalla visita nel 1961 del Museo di Arte Catalana di Barcellona (laddove le opere sono inserite nel ricostruito contesto originale) e delle installazioni viste a \"documenta\" Kassel ed alla Biennale di Venezia, egli comincia a pensare alla possibilit\u00e0 di chiamare artisti con cui condivedere tempo, idee e spazi per dare vita all'antesignano progetto dell'arte ambientale. Giuliano Gori, trovato il luogo adatto alla realizzazione della propria idea, acquista la Fattoria di Celle a Santomato di Pistoia dove si trasferisce nel 1970 insieme a Pina e ai quattro figli, Patrizia, Fabio, Paolo e Stefania, portando con s\u00e9 anche la prima collezione che distribuisce negli spazi della villa.\nA tale fine costituisce nel 1981 una commissione internazionale composta da Amnon Barzel, Renato Barilli, Francesco Gurrieri, Knud Jensen e Manfred Schneckenburger, con la quale mette a punto uno speciale regolamento \"etico\" che tuteli sia l'ambiente che il manufatto artistico: l'ambiente del parco deve essere rispettato sia nelle specie vegetali che nella sua conformazione, cos\u00ec che le opere d'arte esposte non si pongano in termini prevaricatori nei confronti della natura. Ogni artista sceglie il proprio luogo all'interno del parco e su quello e per quello progetta la propria opera, in materiali durevoli e non effimeri; i lavori devono essere inamovibili e non possono essere in alcun modo privati del loro ambiente. Gli artisti vengono personalmente selezionati da Giuliano Gori, accompagnati sul luogo e messi in contatto con le maestranze artigiane che dovranno realizzare le opere.\nIl 12 giugno 1982 vengono inaugurate le prime 9 installazioni all'aperto (Alice Aycock, Dani Karavan, Robert Morris, Dennis Oppenheim, Anne e Patrick Poirier, Ulrich R\u00fcckriem, Richard Serra, Mauro Staccioli, George Trakas), contemporaneamente alle 6 che vanno ad arricchire la collezione all'interno della villa (Luciano Fabro, Gilberto Zorio, Giuseppe Penone, Nicola De Maria, Aldo Spoldi, Mimmo Paladino, Gianni Ruffi, Michelangelo Pistoletto).\nL'attivit\u00e0 di Gori e degli artisti di volta in volta coinvolti nel parco procede incessante e costante negli anni successivi, sino a raggiungere con gli ultimi interventi nel 2018, la straordinaria collezione di 51 opere all'aperto.\nLa critica.\nSin dall'inaugurazione del primo nucleo delle opere, la collezione ambientale di Celle suscita un immediato interesse nella critica artistica internazionale e nazionale.\nPer la fortuna critica delle singole opere si rimanda alla bibliografia.\nIl parco.\nLa totalit\u00e0 delle opere degli artisti \u00e8 fortemente condizionata ed in qualche modo configurata dal contesto ambientale del parco e degli annessi della villa e della fattoria.\nIl parco si presenta come un vasto giardino all'inglese collocato sul retro della villa, a cui si accede dal cancello neoclassico posto lungo la via Montalese tramite un sinuoso viale (disegnato dallo Ximenes), e si attesta a nord della villa padronale e del suo belvedere. Disegnato a partire dal 1844 da Giovanni Gambini secondo quel gusto romantico imperante nei giardini europei, il parco \u00e8 ricco di architetture ed episodi naturalistici che ne costituivano il naturale pendant; vi si trovano infatti un padiglione neogotico adibito a palazzina per il t\u00e8, una voliera romantica in laterizio e ferro, un monumento di gusto neoegizio, una spazio ad uso di ghiaccia e numerosi giochi d'acqua (ponti, torrenti, fontane, cascatelle e laghetti).\nL'area della fattoria, tutt'oggi funzionante e produttiva, \u00e8 invece caratterizzata da un paesaggio rurale tipicamente toscano, con terreni terrazzati coltivati a vite ed ulivo, appezzamenti a grano ed erbosi: gli annessi rustici (case coloniche, depositi e vinaie) sono anch'essi stati utilizzati dagli artisti come sede delle loro installazioni.\nOltre che un museo all'aperto, il terreno della villa Celle \u00e8 anche una riserva naturale, numerose infatti sono le specie arboree presenti nel parco tra cui: abete bianco, ippocastano, carpino bianco, castagno, cedro dell'Atlante, cedro dell'Himalaya, cipresso di Lawson, cipresso comune, orniello, tuja gigante, abete rosso, pino nero, pino marittimo, platano, abete odoroso americano, douglasia, cerro, leccio, roverella, querciolo, farnia, quercia rossa, quercia americana, tasso, tiglio, olmo."}
{"id": "874285", "revid": "2128848", "url": "https://it.wikipedia.org/wiki?curid=874285", "title": "High fantasy", "text": "Lhigh fantasy o epic fantasy \u00e8 un sottogenere della narrativa fantasy, caratterizzato dall'essere ambientato in un mondo immaginario (\"secondario\") i cui elementi tipici sono: Medioevo romanticizzato, regni incantati, maghi, fate, elfi, avventure epiche con il destino del mondo in bilico, il bene in lotta contro il male, o eroi impegnati in una cerca.\nIl termine \"high fantasy\" fu coniato da Lloyd Alexander nel saggio \"High Fantasy and Heroic Romance\" (1971) e sviluppato da Kenneth J. Zahorski e Robert H. Boyer nel tentativo di sviluppare una terminologia con cui trattare la narrativa di genere.\nIl padre dell'high fantasy \u00e8 J. R. R. Tolkien, autore de \"Il Signore degli Anelli\", al quale viene accostato anche il suo amico C.S. Lewis, autore de \"Le cronache di Narnia\"; tuttavia vi sono altri scrittori importanti che hanno ambientato i loro romanzi in questo genere come William Morris e Lord Dunsany.\nL'high fantasy \u00e8 in parte ispirato alla mitologia norrena, infatti in molti racconti di questo genere ci sono nomi e personaggi riconducibili ad essa, ad esempio Loki ne \"Il destino del regno\" di Herbie Brennan.\nCaratteristiche.\nIl mondo.\nIl termine \"mondo secondario\" (\"secondary world\") per riferirsi al mondo in cui \u00e8 ambientata la storia fu coniato da J.R.R. Tolkien nel saggio \"Sulle fiabe\" (\"On Fairy Stories\", 1939), ed indica un mondo governato da leggi diverse da quelle del mondo reale, ma comunque coerenti con s\u00e9 stesse. \nIl mondo reale pu\u00f2 non essere del tutto esistente nell'ambientazione della storia e questa si svolge fin dall'inizio nel mondo secondario, per esempio ne \"Il Signore degli Anelli\" o nei romanzi del \"Mondo Disco\" Questi mondi sono comunque generalmente basati su elementi del mondo reale e il lettore viene spesso aiutato nell'immergersi in essi da mappe geografiche e descrizioni dei luoghi e delle loro storie, come per esempi avviene nel prologo a \"Il Signore degli Anelli\".\nIn alternativa un portale consente di passare dal nostro mondo al mondo secondario. Il portale pu\u00f2 per esempio essere una porta, anello, dipinto, o nel caso de \"Il leone, la strega e l'armadio\" di C. S. Lewis, un armadio. Questo tipo di approccio consente all'autore di fare paragoni diretti tra il nostro mondo e il mondo secondario.\nIl terzo caso \u00e8 quello di un mondo interno al mondo, marcato da confini fisici che lo separa, come avviene per esempio in Harry Potter.\nGli eroi.\nL'eroe \u00e8 spesso un ragazzo sprovveduto (infatti l'high fantasy si differenzia dall'Heroic Fantasy poich\u00e9 il protagonista non \u00e8 un possente guerriero, ma un personaggio non previsto sia dallo schieramento del Bene che quello del Male tranne forse da saggi o da veggenti particolarmente descritti), che non conosce nulla dei fatti che avvengono fuori dal suo villaggio natale, ma che improvvisamente viene a conoscenza dei conflitti che ci sono tra Bene e Male e si ritrova coinvolto nella lotta fra di essi poich\u00e9 si accorge di essere l'unico in grado di sconfiggere il nemico.\nQuesta proiezione al di fuori del suo quotidiano avviene a causa di un elemento importante (Gandalf affida l'anello a Frodo, Eragon trova l'uovo di drago, ecc.), che condurr\u00e0 ad una ricerca dalle implicazioni diverse (trovare un oggetto, distruggere un oggetto, trovare un mago potente, ecc.).\nSpesso l'eroe viene aiutato dal suo maestro, per lo pi\u00f9 un mago: Gandalf nel \"Il Signore degli Anelli\", Brom in \"Eragon o\" Allanon in \"Shannara.\"\nAltri personaggi.\nL'high fantasy si distingue dall'Heroic Fantasy per il fatto che i protagonisti non sono mai completamente soli. Possono appartenere ad un gruppo, o avere semplicemente degli amici a loro fianco (Samvise Gamgee, Meriadoc Brandibuck e Peregrino Tuc ne \"Il Signore degli Anelli\").\nIl gruppo di cui fa parte l'eroe \u00e8 spesso composto da personaggi dai grandi poteri e capacit\u00e0 anche di popoli diversi, infatti l'high fantasy \u00e8 caratterizzato anche dalla presenza di popoli diversificati pure nell'aspetto.\nL'high fantasy prevede molti protagonisti che svolgono le proprie vicende anche separati spazialmente ma che spesso l'autore segue parallelamente.\nAmbientazioni.\nI romanzi dell'high fantasy si differenziano dagli altri per la presenza di un mondo ben preciso, compreso di mappe e di date (ovviamente non riconducibili alla vita reale: non si pu\u00f2 dire che la storia de \"Il Signore degli Anelli\" sia avvenuta 1000 anni fa, ma solo che \u00e8 accaduta dal 3001 al 3021 della Terza Era, ma ci\u00f2 \u00e8 ben diverso dal dire \"una volta tanto tempo fa\" come succede nelle fiabe e nelle favole), che \u00e8 caratterizzato da un'ambientazione medievale ed \u00e8 proprio da questo periodo storico che il genere prende molto per quanto riguarda l'ambientazione.\nIl mondo dell'high fantasy \u00e8 creato in modo da sembrare realistico, senza contare per\u00f2 della presenza di elementi magici e di popolazioni non esistenti nella realt\u00e0. Esso viene in parte descritto dettagliatamente rispetto al percorso che compiono i personaggi descritti. L'esistenza di popoli differenti \u00e8 una delle maggiori particolarit\u00e0 del genere. I popoli sono principalmente i Nani, gli Elfi, gli Umani o un altro popolo immaginario scelto o creato dall'autore del libro.\nRaramente quest'altro popolo \u00e8 minuto come gnomi, folletti o spiritelli e tutti i popoli sono circa alla stessa altezza poich\u00e9 in questo modo, possono combattere guerre epiche ed enormi. Spesso infatti sono razze umanoidi quelle presenti nel genere.\nNon sono escluse discordie fra popoli, pur essendo di uguale schieramento, come spesso accade fra gli Elfi ed i Nani in qualsiasi libro del genere che comprenda entrambi i popoli. Inoltre non bisogna dimenticare i popoli antagonisti, spesso dominati da una sorta di dittatura da un capo onnipotente con elevate capacit\u00e0 magiche che sottomette chi \u00e8 in potere di comandare. Questi popoli antagonisti sono spesso Goblin, Orchi e Troll oppure anche creature inventate dall'autore (come i Ra'zac nel \"Ciclo dell'Eredit\u00e0,\" oppure i Trolloc ne \"La ruota del tempo\") e sovente hanno grandi capacit\u00e0 fisiche ma poche intellettuali.\nLe guerre.\nElemento fondamentale dell'high fantasy \u00e8 la presenza di battaglie campali, combattute da grandi eserciti e spesso non si tralasciano descrizioni cruente e sanguinose. Le guerre sono anch'esse ambientate in clima medievale ma hanno anche elementi magici che decidono le sorti di una guerra.\nL'uso della magia.\nIn questo genere la magia spesso \u00e8 la causa del potere sia di personaggi del Male che del Bene e spesso serve al Male per ostacolare il protagonista del romanzo (Sauron e Saruman nel \"Signore degli Anelli\" ad esempio). Spesso la magia ha bisogno di grandi conoscenze per poter essere messa in pratica ed anche di elevata forza fisica e mentale e pu\u00f2 avere pure conseguenze spiacevoli se usata in modo errato, infatti bisogna utilizzarla in modo saggio per far s\u00ec che funzioni al meglio.\nInfine, caratteristico di questo genere \u00e8 il fatto che la vittoria finale non si ottenga attraverso le armi, esse sono un aiuto ma non possono sconfiggere il Male. Fatto che differenza questo dalle saghe heroic fantasy, in cui l'abilit\u00e0 nelle armi del protagonista, un prode guerriero, \u00e8 in grado di sovvertire le sorti della battaglia tra Bene e Male. Nell'high fantasy solitamente \u00e8 la magia il mezzo con cui si sconfigge il Nemico. "}
{"id": "874289", "revid": "59721", "url": "https://it.wikipedia.org/wiki?curid=874289", "title": "Juraj Julije Klovi\u0107", "text": ""}
{"id": "874291", "revid": "16828748", "url": "https://it.wikipedia.org/wiki?curid=874291", "title": "Makankosappo", "text": ""}
{"id": "874292", "revid": "36426", "url": "https://it.wikipedia.org/wiki?curid=874292", "title": "Villa Puccini di Scornio", "text": "La Villa Puccini di Scornio \u00e8 una villa appartenuta alla famiglia di Niccol\u00f2 Puccini presso Pistoia, situata in localit\u00e0 Scornio in via Dalmazia 356.\nTommaso Puccini, medico alla corte granducale di Firenze XVIII secolo, commission\u00f2 il progetto della villa e del giardino all'italiana destinato alla coltivazione degli agrumi a Francesco Maria Gatteschi, ma la costruzione rest\u00f2 incompiuta alla sua morte. Il salone nobile e le sale adiacenti si ornano degli affreschi dei migliori artisti fiorentini del tempo, fra i quali Giovanni Domenico Ferretti. Giuseppe Puccini ne affid\u00f2 la ristrutturazione neoclassica all'ingegnere pistoiese Bonsignore. Tra il 1825 e il 1845, Niccol\u00f2 Puccini, figlio di Giuseppe, fece costruire il parco attorno alla villa, portando avanti i lavori intrapresi dal fratello Domenico per arricchire le attrattive naturali con l'elemento artificiale di due laghetti. Inoltre, attraverso l'inserimento di statue rappresentanti personaggi di spicco nel mondo intellettuale, si voleva esaltare il progresso culturale e scientifico in Italia, in modo da provocare nello spettatore sia un piacere estetico che etico. A tal fine vennero collocate nel parco statue di \"Dante\", \"Francesco Ferrucci\", della \"Sapienza\", di \"Michelangelo Buonarroti\", nonch\u00e9 l'emiciclo di Galileo e, su progetto di Giuseppe Martelli, il tempio pitagorico. A Capostrada fece erigere una statua in cotto raffigurante Carl Linneo.\nSecondo il gusto romantico del XIX secolo, furono costruiti due esempi di \"revival Gotico\", una chiesa ed un castello medievale miniaturizzato. Altri edifici rappresentavano le diverse fasi della civilt\u00e0; inoltre Alessandro Gherardesca vi innalz\u00f2 il \"Pantheon degli uomini illustri\", una costruzione di matrice neoclassica schermata da colonne ioniche.\nIl parco, che raggiunse l'estensione di 123 ettari, si apriva al popolo durante le giornate estive della \"Festa delle Spighe\", contaminazione di antichi riti pagani propiziatori della fertilit\u00e0 dei campi, processioni cristiane verso il colle del Romitorio e del Calvario, gare e giochi volti a educare il popolo.\nAlla morte di Niccol\u00f2 Puccini nel 1852 per sua volont\u00e0 i suoi beni furono messi all'asta e la propriet\u00e0 fu frazionata. \nLa villa nel 1928 pass\u00f2 all'\"Asilo di Mendicit\u00e0 Vittorio Emanuele II\" e fu sede fino al 1999 di una Casa di Riposo per Anziani. Dal 1984 \u00e8 propriet\u00e0 comunale. La collezione di opere d'arte situata nella villa \u00e8 oggi ospitata nel Museo Civico di Pistoia.\nAllo stato attuale molti manufatti, per mancanza di manutenzione, si trovano in uno stato di decadenza.\nIl castello medievale, una delle poche cose ben conservate, \u00e8 un'abitazione privata; la chiesa in stile gotico inglese \u00e8 una falegnameria, le altre costruzioni, come l'emiciclo di Galileo, sono diventate ricoveri d'attrezzi agricoli.\nL'insieme delle piante \u00e8 in gran parte composta da querce (Quercus ilex, Quercus robur, Quercus pubescens, Quercus petraea), platani del viale d'ingresso, cipressi argentati americani, cedri del Libano, pini, tigli, siepi in bosso e alloro, ma quelle che hanno caratterizzato il parco sono le camelie, essenze esotiche in uso secondo la moda del tempo.\nAttualmente all'interno della villa si trovano la Scuola di musica e la scuola di Danza \"T. Mabellini\"."}
{"id": "874294", "revid": "1543377", "url": "https://it.wikipedia.org/wiki?curid=874294", "title": "Museo nazionale romano di palazzo Altemps", "text": "Il Museo nazionale romano di palazzo Altemps \u00e8 una delle quattro sedi del Museo Nazionale Romano. \u00c8 sito nel rione Ponte in Piazza di San Apollinare 44, nei pressi di Piazza Navona.\nDal 1604, dopo che papa Clemente VIII ebbe autorizzato la richiesta di Giovanni Angelo d'Altemps, II duca di Gallese, vi riposa papa Aniceto.\nLe opere.\nLa sede raccoglie le prestigiose collezioni di scultura antica appartenute a nobili famiglie romane e in seguito pervenute in propriet\u00e0 dello Stato.\nOggi ospita diverse collezioni, tra cui:\nIl palazzo comprende anche l'antico teatro privato, attualmente spazio adibito ad esposizioni temporanee, e la chiesa di Sant'Aniceto. Negli spazi aperti al pubblico sono evidenziate anche le tracce dell'evoluzione architettonica e decorativa del palazzo."}
{"id": "874295", "revid": "2199125", "url": "https://it.wikipedia.org/wiki?curid=874295", "title": "Mario Radice", "text": "Biografia.\nMario Radice nasce a Como il 1 agosto 1898. Dal 1913 al 1918 segue le lezioni private, o presso scuole serali, del pittore Achille Zambelli e dello scultore Pietro Clerici. Dopo aver acquisito un diploma in ragioneria, presta il servizio militare negli anni 1918 - 1920 tra l'Italia, la Polonia, l'Albania, Vienna e Parigi. Partecipando come ufficiale d'artiglieria alla missione militare italiana a Vienna, ha modo di venire a contatto con gli ambienti artistici dell'avanguardia europea del primo dopoguerra.\nDopo il congedo intraprende gli studi universitari di veterinaria a Camerino, nelle Marche, abbandonandoli nel 1922 ed impiegandosi poi come operaio in una cartiera. I turni di lavoro gli permettono di continuare a dipingere ma anche di studiare a fondo i macchinari e le tecniche di produzione della carta e della pergamena. Ci\u00f2 gli consente di arrivare a progettare e brevettare una macchina per il riciclaggio dell'acido solforico che riesce poi ad esportare in una cartiera di Buenos Aires, la fabbrica di Zarate della Papelera Argentina. Il notevole capitale che riesce ad accantonare in Argentina grazie al brevetto va per\u00f2 completamente perso con gli eventi legati alla caduta della Borsa di Wall Street del 1929.\nNella seconda met\u00e0 degli anni venti, attratto dai problemi dell'architettura razionalista, fu tra i primi artisti italiani a liberarsi degli schemi del Novecento per partecipare ai primi fermenti della pittura astrattista in Italia, lavorando a contatto dei maggiori architetti razionalisti (Terragni, Lingeri, Sartoris e Cattaneo). Nel 1927 espone per la prima volta a Como alla mostra di pittura organizzata in occasione della grande esposizione commemorativa della morte di Alessandro Volta.\nDal 1930, rientrato dal sud America in Italia in non facili condizioni economiche, decide di dedicarsi unicamente alla pittura: iniziano gli anni dei sempre pi\u00f9 frequenti rapporti e delle collaborazioni artistiche con gli architetti razionalisti Luciano Baldessari, Pietro Lingeri, Piero Bottoni, Luigi Figini e Gino Pollini coi quali former\u00e0 nel 1932, la rivista \"Quadrante\"; nel 1934 partecipa alla prima mostra di pittura alla Galleria Il Milione a Milano, la prima di una serie di mostre personali.\nTra il 1933 e il 1936 partecipa alla V Triennale internazionale di Milano (1935), esegue le decorazioni (affreschi e bassorilievi) della Casa del Fascio di Como (o Casa del Popolo) progettata dal Giuseppe Terragni; l'importanza degli affreschi della Casa del Fascio di Como \u00e8 rilevante per la storia dell'arte del Novecento in quanto primo esempio Italiano di arte astratta ambientata in un edificio pubblico.\nStringe amicizia con Filippo Tommaso Marinetti e con il giovane architetto Cesare Cattaneo, con quest'ultimo, su incarico di Attilio Terragni, podest\u00e0 di Como, realizza il Fontana di Camerlata, monumento a cerchi posto all'ingresso di Como, originariamente costruita nel 1936 nel Parco Sempione di Milano collocata nei pressi dell'Arco di trionfo, successivamente distrutta dai bombardamenti della seconda guerra mondiale e ricostruita a Como nel 1960. Col 1936 si \u00e8 ormai completata la svolta astrattista dell'arte di Mario Radice: promuove a Como (presso Villa Olmo) un'importante mostra di arte moderna, curando particolarmente la sezione delle opere astratte esposte da Fontana, Licini, Prampolini, Rho, Soldati ed altri. Nel 1938 partecipa alla fondazione del gruppo e dell'omonima rivista \"Valori primordiali\" (a Milano e a Roma).\nTra il 1939 e il 1943 lavora alacremente a indagini e progetti per chiese moderne e funzionali, ma l'imponente progetto si interrompe per la morte del Cattaneo. Negli anni quaranta \u00e8 ospite quasi fisso alla Biennale internazionale di Venezia e collabora alla fondazione del M.A.C. (Movimento Arte Concreta). Nel frattempo si cimenta anche nell'attivit\u00e0 di critico d'arte per alcuni quotidiani e tiene lezioni private di disegno.\nDal 1951 inizia una fitta partecipazione alla Triennale di Milano, con l'allestimento di una mostra commemorativa dedicata a Giuseppe Terragni, Carlo Giolli, Edoardo Persico e Giuseppe Pagano. Dal 1955 entra a far parte del Centro studi della stessa Triennale di Milano, mentre la sua fama comincia a crescere fino alla svolta del 1958, quando gli viene accordato l'allestimento di una sala personale alla XXIX Biennale di Venezia e ottiene il Premio Einaudi.\nNegli anni sessanta e settanta tiene numerosissime mostre presso le pi\u00f9 importanti gallerie d'arte italiane, realizza bassorilievi, affreschi e vetrate per numerose chiese, partecipa ad altrettanto numerose esposizioni d'arte italiana all'estero e tiene diversi interventi e cicli di lezioni presso convegni, circoli culturali e accademie, oltre che curare e promuovere mostre di giovani artisti lombardi e non solo. Nel 1967 partecip\u00f2 alla Mostra d'Arte Moderna di Palazzo Strozzi a Firenze, nel 1971, partecip\u00f2 in Germania alla mostra \u00abQuattro astrattisti comaschi\u00bb tenutasi al \"Deutsches Feuerwehr Museum\" di Fulda.\nAll'attivit\u00e0 artistica affianca quella di membro del Centro italiano di difesa sociale di Milano, del Lions Club di Como e della Fondazione Durini di Milano. Continua inoltre la sua attivit\u00e0 di critico d'arte presso il quotidiano comasco \"La Provincia\" fino all'anno precedente la sua morte, avvenuta a Como il 25 luglio 1987.\nRiposa al Cimitero Monumentale di Como.\nMostre e riconoscimenti.\nPartecip\u00f2 alla Biennale di Venezia anche negli anni 1940, 1942, 1948, 1950, 1952, 1956 (dove ebbe una sala personale) ed alla Quadriennale di Roma negli anni 1943, 1947, 1955 e 1960.\nUna sua importante mostra personale si tenne alla Villa Malpensata di Lugano nel 1982, curata da Andrea Murnik.\nIn tempi pi\u00f9 recenti, nel quadro di una generale rivalutazione del razionalismo italiano e dell'importanza dell'astrattismo storico italiano quale precursore del moderno design italiano opere di Mario Radice sono state esposte in mostre importanti quali nel 2015 \"Dolce Vita? Dal liberty al design Italiano\" al Museo d'Orsay di Parigi (dove \u00e8 stata esposta la \"Composizione CFA\", unica prova ad affresco superstite della grande composizione murale della sala del direttorio della Casa del Fascio oppure \"Abstraction in Italy\" alla galleria Sperone Westwater di New York.\nIl museo d'arte moderna e contemporanea di Trento e Rovereto ha dedicato nel 2014 a Radice una grande mostra personale.\nStile.\nL'astrattismo della pittura di Radice \u00e8 costruito secondo una ben precisa geometria impostata su nuovi rapporti tra colore e dinamismo plastico, attraverso la mediazione spazio-luministica che determina nuovi ritmi e vibrazioni di lirica suggestione.\nGli viene riconosciuto un talento notevole nell'accostare forme geometriche in maniera serena ed armonica, e ne segnano l'originalit\u00e0 rispetto ai coevi astrattisti dell'Europa settentrionale e orientale, quali Laszlo Moholy-Nagy, Kazimir Malevic e Piet Mondrian.\nIl critico di riferimento di Mario Radice nonch\u00e9 curatore del catalogo generale delle sue opere \u00e8 il Prof. Luciano Caramel.\nArchivio.\nI documenti dell'archivio personale di Mario Radice erano originariamente conservati presso il suo studio comasco di via Crispi e successivamente presso i suoi famigliari. Con la donazione effettuata dagli eredi al Comune di Como le carte del Maestro sono state depositate presso i Musei civici per essere sottoposte ad ordinamento ed inventariazione informatizzata. Alla documentazione propria dell'attivit\u00e0 artistica del Maestro \u00e8 risultata frammista una notevole quantit\u00e0 di documenti relativi alla sua vita privata, alle attivit\u00e0 da lui svolte nell'ambito di associazioni di volontariato, alle attivit\u00e0 di lavoro precedenti a quella artistica. La documentazione relativa all'attivit\u00e0 artistica di Radice \u00e8 risultata costituita da atti inerenti la progettazione e la realizzazione di opere pittoriche e grafiche, da relazioni e da studi legati al suo lavoro di critico d'arte presso diversi quotidiani d'informazione, e da documenti attestanti altre attivit\u00e0 culturali e di impegno civile spesso complementari alla vita artistica. Nell'archivio sono inoltre conservati documenti prodotti anche dopo la morte del Maestro, in particolare generati da studiosi in occasione delle ricerche sulla sua vita e sulla sua opera artistica, che hanno portato alla pubblicazione del catalogo generale delle opere. Il materiale contenuto nei fascicoli e nei faldoni comprende anche fotografie (negativi e positivi in bianco e nero e a colori), cassette video e audio, medaglie."}
{"id": "874296", "revid": "36426", "url": "https://it.wikipedia.org/wiki?curid=874296", "title": "Neoclassiche", "text": ""}
{"id": "874297", "revid": "124123", "url": "https://it.wikipedia.org/wiki?curid=874297", "title": "Nikolaj Michajlovi\u010d Budarin", "text": "Biografia.\nBudarin \u00e8 nato a Kirja (\u041a\u0438\u0440\u044f), \u010cuva\u0161ija, \u00e8 sposato con Marina L'vovna Sidorenko ed ha due figli: Dmitrij e Vladislav. Nel 1979 si \u00e8 diplomato in ingegneria meccanica presso l'istituto di aviazione di Mosca (\"Moskovskij Aviacionnyj Institut\").\nNel 1989 \u00e8 stato selezionato come candidato cosmonauta, dal settembre 1989 al gennaio 1991 ha seguito il corso di addestramento base mentre dal febbraio 1991 al dicembre 1993 ha seguito quello avanzato per il velivolo spaziale Sojuz e per i voli verso la stazione spaziale russa Mir.\nIl 27 giugno 1995 \u00e8 partito verso la Mir con la missione STS-71 dello Shuttle ed \u00e8 rientrato l'11 settembre con la missione Sojuz TM-21.Dal 28 gennaio al 25 agosto 1998 \u00e8 tornato nella Mir a bordo della Sojuz TM-27.\nSuccessivamente \u00e8 stato addestrato per missioni sulla Stazione Spaziale Internazionale ed \u00e8 stato assegnato all'equipaggio Expedition 6. Il 23 novembre 2002 \u00e8 partito con la STS-113 a bordo dello Shuttle Endeavour ed \u00e8 rientrato con la Sojuz TMA-1."}
{"id": "874301", "revid": "289247", "url": "https://it.wikipedia.org/wiki?curid=874301", "title": "Munif", "text": ""}
{"id": "874307", "revid": "123527675", "url": "https://it.wikipedia.org/wiki?curid=874307", "title": "Giovanni Raineri (politico)", "text": "Biografia.\nNato a Borgo San Donnino, l'odierna Fidenza, in provincia di Parma, in una famiglia della media borghesia impiegatizia, dal padre Rainero, segretario podestariale, e dalla madre Catterina Bravetta, consegu\u00ec il diploma di perito agrario e nel 1879 la laurea in scienze agrarie a Milano nell'allora \"regia Scuola superiore di agraria\" che divenne poi la Facolt\u00e0 di Agraria dell'Universit\u00e0 di Milano.\nI Comizi Agrari.\nSi trasfer\u00ec con la famiglia a Piacenza e nel 1883 divenne il segretario del locale Comizio agrario. Riusc\u00ec a riunire a Piacenza nel 1889 un convegno nazionale dove pose il tema della necessit\u00e0 di favorire l'associazionismo agricolo, per realizzare un rinnovamento di un settore in cui l'Italia era caratterizzata da una grande arretratezza, ulteriormente accentuata dalla grave crisi vitivinicola causata dal diffondersi della fillossera nei vigneti e per la crisi della cerealicoltura dovuta alle importazioni di grani dall'Ucraina e dagli Stati Uniti.\nNel 1891 fod\u00f2 il Giornale di agricoltura.\nIn quell'epoca l'originaria esperienza dei Comizi agrari ebbe una evoluzione nei Consorzi Agrari, con l'appoggio delle banche popolari. Nel 1892, nasceva a Piacenza la Federconsorzi (Federazione italiana dei consorzi agrari) la cui presidenza fu affidata ad Enea Cavalieri e di cui Giovanni Raineri fu il primo direttore generale. I consorzi agrari da 16 che erano nel 1892, divennero 81 nel 1895 e 192 nel 1900.\nCollabor\u00f2 ben presto con Luigi Luzzatti, presidente dell'Associazione nazionale delle banche popolari, e con l'altra forma di cooperazione nel credito: le casse rurali.\nIn una Italia agricola con forti problemi di recupero della fertilit\u00e0, compromessa da secoli di coltivazioni irrazionali istitu\u00ec la \"Sezione di propaganda per l'impiego nazionale di concimi chimici\", che divenne presto un importante istituto allo stesso tempo tecnico e cooperativo.\nPubblic\u00f2 nel 1900 un testo su \"L'utilizzo e l'importanza dei concimi chimici per il miglioramento produttivo dell'agricoltura\", che dette lo spunto per la nascita di un consorzio cooperativo di produzione di perfosfati.\nL'impegno politico.\nNel 1905 Raineri venne nominato presidente della Federconsorzi ed eletto alla Camera nel collegio di Parma e Piacenza con una elezione trasversale che ottenne l'appoggio non solo degli elettori liberali, ma anche di quelli cattolici e radicali. Fu poi rieletto per altre quattro legislature, sino al 1923.\nNel 1910, con il Governo Luzzatti, divenne Ministro dell'agricoltura, industria e commercio; nel 1916 divenne membro del Consiglio di Stato. Nel governo Boselli fu nominato Ministro dell'agricoltura nel periodo 1916 - 1917, ed ebbe la responsabilit\u00e0 complessa del rifornimento annonario in tempo di guerra, affidata, in buona parte alla Federconsorzi e ai Consorzi agrari.\nDal 1920 al 1922, Raineri fu ministro delle Terre liberate, nei Nitti I, Giolitti V e infine Bonomi I, in cui affid\u00f2 largo spazio agli organismi cooperativi.\nMassone, fu membro del Grande Oriente d'Italia.\nGli ultimi anni.\nCon l'avvento del fascismo Raineri si ritir\u00f2 dalla scena politica, anche se nel 1924 era stato nominato senatore del regno. Dal 1923 fu nominato primo presidente della Federazione Nazionale dei Cavalieri del Lavoro, rimase in carica fino alla morte che avvenne a Roma il 26 novembre 1944.\nRiconoscimenti e dediche.\nGiovanni Raineri fu nominato cittadino onorario di Treviso, e a lui \u00e8 stato dedicato l'Istituto Statale d'Istruzione Superiore Agraria di Piacenza."}
{"id": "874319", "revid": "422722", "url": "https://it.wikipedia.org/wiki?curid=874319", "title": "John Herrington", "text": "\u00c8 membro della Nazione Chickasaw ed \u00e8 stato il primo astronauta nativo americano della storia.\nHerrington \u00e8 nato in Oklahoma ed ha due figli. Nel 1984 ha conseguito un bachelor in matematica presso l'Universit\u00e0 del Colorado a Colorado Springs. Successivamente \u00e8 entrato nella Marina degli Stati Uniti d'America. \nNell'aprile del 1996 \u00e8 stato selezionato come astronauta dalla NASA e per due anni ha seguito l'addestramento al Johnson Space Center dopo il quale \u00e8 stato qualificato come specialista di missione. Ha volato con lo Shuttle nella missione STS-113 partita il 24 novembre 2002 e diretta verso la Stazione Spaziale Internazionale nel corso della quale Herrington ha compiuto tre passeggiate spaziali per un totale di 19 ore e 55 minuti. \u00c8 rientrato sulla Terra il 7 dicembre 2002. \u00e8 stato il primo nativo americano a volare nello spazio."}
{"id": "874321", "revid": "1776051", "url": "https://it.wikipedia.org/wiki?curid=874321", "title": "Trasporti in Serbia", "text": "Questa voce raccoglie le principali tipologie di trasporti in Serbia.\nTrasporti su rotaia.\nRete ferroviaria.\nIn totale: 3.800\u00a0km di linee ferroviarie pubbliche (dati 2006).\nReti metropolitane.\nDal 1995 la metropolitana \u00e8 presente a Belgrado, capitale della Serbia.\nReti tranviarie.\nOggi il servizio tranviario \u00e8 presente solo a Belgrado (operatore attuale GSP Beograd) ed \u00e8 ancora operativa la linea 3, istituita nel 1892, quando il tram, a trazione elettrica, sostitu\u00ec quello a cavalli.\nNel 1999 durante la Guerra del Kosovo, il servizio \u00e8 stato sospeso per mancanza di elettricit\u00e0.\nTrasporti su strada.\nRete stradale.\nStrade pubbliche: in totale 37.937\u00a0km (dati 2002)\nReti filoviarie.\nI filobus sono stati introdotti a Belgrado nel 1947 ed il servizio \u00e8 stato sospeso nel 1999 durante la Guerra del Kosovo; l'attuale gestore \u00e8 il GSP Beograd.\nAutolinee.\nNella capitale della Serbia, Belgrado, sono presenti aziende pubbliche (GSP Beograd) e private che gestiscono trasporti urbani, suburbani, interurbani e turistici esercitati con autobus, cos\u00ec come in tutte le altre zone densamente popolate.\nIdrovie.\nIn totale la Serbia dispone di 587\u00a0km di acque perennemente navigabili, ascrivibili in massima parte ai fiumi Danubio e Sava.\nTrasporti aerei.\nAeroporti.\nIn totale: 45 (dati 2002)\na) con piste di rullaggio pavimentate: 19\nb) con piste di rullaggio non lastricate: 26.\nEliporti.\nIn totale: 4 (dati 2002).\nAltri progetti.\n "}
{"id": "874326", "revid": "889336", "url": "https://it.wikipedia.org/wiki?curid=874326", "title": "G\u00fcnter Benk\u00f6", "text": "Carriera.\nDivent\u00f2 internazionale nel 1993, dopo aver fatto parte della grande scuola arbitrale austriaca, da cui erano usciti grandi direttori di gara come Ferdinand Marschall, Paul Schiller, Erich Linemayr, Franz Woehrer, Horst Brummeier, Helmut Kohl, Hubert Forstinger e Gerd Grabher.\nNel 1996 arbitr\u00f2 a Barcellona la finale del Campionato europeo di calcio Under-21 tra Italia e Spagna. Nel 1998 fu selezionato per i mondiali di calcio in Francia, dove diresse Messico-Corea del Sud e Giappone-Giamaica. Nel 1999 gli tocc\u00f2 la finale dell'ultima edizione della Coppa delle Coppe, tra e Real Mallorca, disputatasi a Birmingham. Il 2000 fu, oltre che il suo ultimo anno di attivit\u00e0 internazionale, anche il migliore della carriera: infatti, fu protagonista della finale di Supercoppa Europea tra Galatasaray e , e fu in precedenza designato per gli europei di calcio. Qui, dopo aver arbitrato Francia-Danimarca, fu coinvolto in due episodi particolari: durante Belgio-Turchia, dove svolgeva le funzioni di IV Ufficiale, fu costretto a scendere in campo per sostituire l'infortunato arbitro danese Kim Milton Nielsen, colpito da un brutto risentimento muscolare. Poi, gli venne assegnata anche la semifinale del torneo tra Francia e Portogallo: qui venne pesantemente contestato dai portoghesi (vennero espulsi Lu\u00eds Figo e Nuno Gomes e si sfior\u00f2 l'aggressione fisica all'arbitro), dopo che Benko concesse il rigore decisivo, poi segnato da Zin\u00e9dine Zidane, in seguito alla segnalazione del guardalinee slovacco Igor Sramka, che rilev\u00f2 un tocco di mano in area del portoghese Abel Xavier.\nVanta anche la direzione in una semifinale di Coppa UEFA 1999-2000 (Arsenal-).\nDi professione infermiere, era riconoscibile per la chioma brizzolata tagliata a spazzola. Attualmente \u00e8 osservatore degli arbitri UEFA."}
{"id": "874329", "revid": "767487", "url": "https://it.wikipedia.org/wiki?curid=874329", "title": "Ruud Adrianus Jolie", "text": "Biografia.\nRuud Jolie \u00e8 il chitarrista della symphonic metal band Within Temptation.\u00c8 figlio unico e, crescendo, si appassion\u00f2 sempre pi\u00f9 alla musica. Il suo primo strumento fu la tastiera, infatti decise di iniziare a suonare la chitarra solo dopo aver visto un video degli Iron Maiden in concerto; terminata la scuola, nel 1999, Ruud si diplom\u00f2 al conservatorio come chitarrista jazz.\nPrime band.\nRuud inizi\u00f2 a suonare per molte band locali. La prima band con cui si esib\u00ec fu la nu metal band Brotherhood Foundation, con la quale, nel 1998, arrivo ad esibirsi al \"Dynamo Open Air\" festival in Repubblica Ceca, ove Ruud conobbe per la prima volta i Within Temptation.Dopo due anni passati, con i Brotherhood Foundation, nel 2001 Ruud si un\u00ec all'alternative rock band Vals Licht, con la quale pubblic\u00f2 diversi singoli, uno dei quali, \"Het Licht\", entr\u00f2 nella Top Ten olandese.\nWithin Temptation.\nUn mese dopo il successo dei Vals Licht, Ruud ricevette una chiamata dai Within Temptation, che lo invitavano ad unirsi a loro in sostituzione di Michiel Papenhove. Ruud rifiut\u00f2 perch\u00e9, visto il successo di \"Het Licht\", non gli sembrava corretto lasciare la sua band. Pochi mesi dopo fu diagnosticato il cancro al batterista dei \"Vals Licht\", Johann De Groot, portando la band allo scioglimento. Allora Ruud fu nuovamente chiamato dai Within Temptation, ma egli accett\u00f2 a patto di rimanere solo fino a che non fosse stato trovato un nuovo chitarrista.Nell'estate 2002, i Within Temptation si esibirono a Citt\u00e0 del Messico e Ruud, nelle vesti di sostituto, dovette sostenere questo insolito viaggio. Tuttavia, terminato il concerto, aveva talmente legato con i membri dei Within Temptation che accetto permanente il ruolo di chitarrista.Finora con i Within Temptation ha registrato due 5 album e 5 DVD. Inoltre, durante i concerti \u00e8 lui che suona gli assoli di chitarra, soprattutto perch\u00e9, essendo anche un insegnante, risulta essere piuttosto tecnico."}
{"id": "874331", "revid": "6392", "url": "https://it.wikipedia.org/wiki?curid=874331", "title": "Moschettieri", "text": ""}
{"id": "874334", "revid": "133557", "url": "https://it.wikipedia.org/wiki?curid=874334", "title": "Arxiv", "text": ""}
{"id": "874337", "revid": "287204", "url": "https://it.wikipedia.org/wiki?curid=874337", "title": "Billy Shears", "text": ""}
{"id": "874339", "revid": "767487", "url": "https://it.wikipedia.org/wiki?curid=874339", "title": "Tim Lambesis", "text": "Tim ha un'altra band oltre alla sua band principale (gli As I Lay Dying) che risponde al nome di Austrian Death Machine. Questo progetto thrash metal/metalcore \u00e8 stato fondato da Tim per essere un tributo e allo stesso tempo una parodia dei film di Arnold Schwarzenegger. In questo progetto Lambesis mostra le sue abilit\u00e0 da polistrumentista registrando ogni strumento da solo: chitarra, basso, batteria e naturalmente la voce. Per i live chiama musicisti che suonino le parti musicali al posto suo, mentre lui si concentra come consono sulla voce (fra i musicisti \"ospiti\" spicca Josh Gilbert al basso, suo compagno di band anche negli As I Lay Dying).\n\u00c8 inoltre il cantante dei Pyrithion, band deathcore e suo terzo progetto.\nSi \u00e8 anche esibito come chitarrista per i Society's Finest e i Point of Recognition. Il timbro vocale di Tim \u00e8 influenzato da band come gli In Flames, Living Sacrifice e gli At the Gates. I testi da lui composti sono soliti trattare di fatti personali, relazioni e difficolt\u00e0 della vita.\nTim \u00e8 manager della band Destroy the Runner e produttore di molte altre, fra cui ad esempio gli Sworn Enemy.\nIl 7 maggio 2013 Lambesis viene arrestato con l'accusa di aver ingaggiato un killer per uccidere l'ex moglie e, nel maggio 2014, condannato a sei anni di reclusione. Il 17 dicembre 2016 Lambesis viene scarcerato e posto in regime di libert\u00e0 vigilata."}
{"id": "874341", "revid": "599013", "url": "https://it.wikipedia.org/wiki?curid=874341", "title": "Tabacco di Laodicea", "text": "Il tabacco di Laodicea, meglio noto come \"Latakia\", \u00e8 una variet\u00e0 di tabacco coltivata lungo la costa siriana e oggi quasi esclusivamente nell'isola di Cipro. Prende il nome dalla citt\u00e0 siriana di Laodicea (Latakia).\nCaratteristiche.\n\u00c8 una cultivar di tabacco di tipo orientale, con piccole foglie. Il procedimento di cura comporta un'affumicatura a fuoco diretto di essenze aromatiche e fa s\u00ec che il colore delle foglie assuma tonalit\u00e0 che vanno dal bruno-grigiastro al nero.\nDi gusto dolce e leggero, leggermente pungente, non \u00e8 adatto a essere fumato da solo n\u00e9 per essere usato nella fabbricazione di sigarette o di sigari, salvo rarissime eccezioni. \u00c8 invece molto usato come componente aromatizzante nelle miscele di tabacchi per pipa, grazie alla carica aromatica molto intensa e gradevole e anche grazie all'ottima capacit\u00e0 di legare bene con altri tabacchi conferendo carattere alle miscele.\nIn particolare entra come componente essenziale nelle cosiddette miscele di stile inglese (la classica \"miscela inglese\" \u00e8 formata all'incirca dall'80% di Virginia, dal 15% di Orientale generico e dal 5% di Latakia).\nStoria.\nLa leggenda vuole che il Latakia sia nato per caso, quando dei mercanti europei che viaggiavano in Siria si imbatterono in un tabacco dal gusto speziato e chiesero ai contadini locali notizie in merito, venendo cos\u00ec a sapere che si trattava di foglie invendute al mercato e quindi lasciate appese al soffitto delle loro povere case, nelle quali ogni cosa subiva la naturale affumicatura prodotta dal focolare centrale. Anche il tabacco, di conseguenza, si impregnava di fumi e odori domestici, diventando scuro e unto.\nLa scoperta avrebbe allora istituzionalizzato il metodo casuale, trasformando un prodotto di scarto in uno dei tabacchi pi\u00f9 pregiati e costosi.\nAl di l\u00e0 dell'aneddoto, il Latakia viene tradizionalmente affumicato mediante combustione di arbusti e rami di pini, cedri, mirto, erbe aromatiche.\nLa produzione si \u00e8 progressivamente spostata dalla costa siriana a Cipro, dove la pianta utilizzata \u00e8 leggermente pi\u00f9 grande e appartiene alla cultivar di seme Smyrne chiamata \"Yellow Cyprus\"."}
{"id": "874346", "revid": "88740", "url": "https://it.wikipedia.org/wiki?curid=874346", "title": "Strauss", "text": "Strauss \u00e8 un cognome molto diffuso nei Paesi di lingua tedesca (Austria, Germania) ed esportato con i flussi migratori, soprattutto negli Stati Uniti e in Sudafrica.\nIn tedesco significa letteralmente \"struzzo\".\nL'originale \u00e8 Strau\u00df, le varianti sono Strauss, Straus, Strouse (distorsione inglese), \u0160traus (fonia slava). Pu\u00f2 riferirsi a:"}
{"id": "874347", "revid": "2128848", "url": "https://it.wikipedia.org/wiki?curid=874347", "title": "LSD", "text": "LLSD (dietilamide\ndell'acido lisergico) \u00e8 una tra le pi\u00f9 potenti sostanze psichedeliche conosciute. La sigla \u00e8 un'abbreviazione del nome tedesco del composto, \"Lysergs\u00e4urediethylamid\".\nAnche una dose di appena 25\u00a0\u03bcg pu\u00f2 causare alterazioni della percezione e dell'umore per pi\u00f9 di 10 ore.\nTipicamente non causa \"allucinazioni\" ma amplificazione sensoriale ed emotiva, esperienze mistiche e spirituali, cambiamenti nella percezione di s\u00e9 e della realt\u00e0.\nNegli ultimi anni \u00e8 stato considerato sufficientemente sicuro per riaprire le ricerche e la sperimentazione in ambito psichiatrico e psicoterapeutico, in particolare nel trattamento di depressione, dipendenze e nell'alleviare la condizione dei malati terminali, ma anche nel trattamento di cefalea a grappolo, anche se a tutt'oggi non ha ancora alcun uso medico approvato. \u00c8 attualmente una sostanza illegale e controllata al pari di altre sostanze psicotrope.\nOrigine e storia.\nL'LSD \u00e8 stato sintetizzato per la prima volta il 16 novembre 1938 nei Laboratori Sandoz di Basilea dal chimico svizzero Albert Hofmann. Hofmann stava effettuando delle ricerche sugli alcaloidi presenti nella scilla marina e nella segale cornuta nel tentativo di ricavarne sostanze utilizzabili come farmaci e tra i vari derivati che aveva sintetizzato, c\u2019era la dietilammide-25 dell'acido lisergico, da lui cos\u00ec chiamata perch\u00e9 proveniente dal campione numero 25.\nL'acido lisergico \u00e8 un composto presente nell'ergot, un fungo parassita della segale. Le caratteristiche escrescenze che questo fungo forma hanno portato a definire le piante di segale da esso colpite segale cornuta. L'ingestione dell'ergot, della segale cornuta o di prodotti che da essa derivano (come ad esempio farine non depurate dal fungo) causa la cosiddetta \"febbre del pellegrino\", o ergotismo, i cui sintomi sono deliri allucinatori, febbre e forti dolori alle gambe.\nLe propriet\u00e0 psichedeliche dell'LSD non vennero per\u00f2 riconosciute fino al 1943, quando a Hofmann cadde involontariamente qualche goccia della sostanza sulla mano che, traspirando, gli provoc\u00f2 forti giramenti di testa e allucinazioni. Questa esperienza lo condusse ad ipotizzarne un potenziale psicotropo e perci\u00f2, tre giorni dopo, decise di assumerne volontariamente una dose di 250 \u00b5g (microgrammi) di LSD in modo da testarne pi\u00f9 chiaramente gli effetti. Per errore riteneva questa dose la minima efficace, mentre in realt\u00e0 si tratta di un dosaggio molto forte, sbagliando la stima di circa un ordine di grandezza. Quel giorno fu chiamato \"il giorno della bicicletta\" perch\u00e9 dopo aver assunto la sostanza si diresse verso casa proprio in bicicletta, cominciando a sperimentare una crescente alterazione di coscienza che poi, raggiunto il divano di casa dopo momenti di terrore, divennero \"\"visioni meravigliose, piacevoli e persistenti, giochi di forme e colori caleidoscopici, immagini fantastiche che mi comparivano davanti agli occhi chiusi alternandosi, variando, trasformandosi in cerchi e spirali, esplodendo in fontane colorate, riarrangiandosi e ibridandosi in un flusso costante\u2026\u201d.\"\nLo scienziato riport\u00f2 tali osservazioni ai colleghi della compagnia che a breve ne ipotizzarono ampi utilizzi in ambito psichiatrico tant'\u00e8 che venne istituito un gruppo di ricerca volto a testare gli effetti sui mammiferi con diversi dosaggi del composto. I risultati furono decisamente positivi in termini di sicurezza ed effetti collaterali tanto che la Sandoz cominci\u00f2 a distribuire LSD gratuitamente ad universit\u00e0 ed istituti medici che ne facevano richiesta per fini scientifici fino al 1966.\nNel 1947, la Sandoz (ora Novartis) lo mise in commercio come farmaco con il nome di Delysid, in confezioni da compresse da 25 \u00b5g (una dose molto bassa), in qualit\u00e0 di \"farmaco per psicoterapia analitica\" chiedendo inoltre agli psichiatri di somministrarlo ai propri pazienti, una o due volte, in modo da \"poter capire meglio i propri casi clinici\".\nInizialmente trov\u00f2 infatti largo uso tra gli psichiatri e gli psicologi per il trattamento della schizofrenia, autismo, depressione e alcolismo specie nell'ambito della cosiddetta psicoterapia psichedelica, mostrando spesso risultati positivi. Ci\u00f2 port\u00f2 negli anni '60 ad una esplosione di studi e pubblicazioni sull'utilizzo dell'LSD nei pi\u00f9 disparati ambiti psicoterapeutici. Nel frattempo i servizi segreti di vari paesi cominciarono a sperimentarne le potenzialit\u00e0 come sostanza per gli interrogatori, il controllo mentale e l'ingegneria sociale: la CIA, ad esempio, ha condotto estese ricerche (nell'ambito del progetto MKULTRA) in questo senso, concludendo per\u00f2 che non vi erano utilizzi militari plausibili per la sostanza.\nDurante gli anni '50 l'LSD cominci\u00f2 a diventare popolare in alcuni circoli a scopo ricreativo per poi esplodere con la cultura [hippie], di cui fu manifesto e principale motore. Alcuni studiosi (in particolare Timothy Leary, uno dei maggiori psicologi americani dell'epoca, e Richard Alpert) si convinsero che l'LSD potesse avere altre applicazioni oltre a quelle cliniche, rappresentando cio\u00e8 un mezzo di crescita ed esplorazione spirituale, per via delle sue notevoli propriet\u00e0 enteogene. Tuttavia, accusati di non essere guidati da uno spirito propriamente scientifico, vennero allontanati dalla comunit\u00e0 accademica. Leary e Alpert furono strumentali nel diffondere l'uso e la conoscenza dell'LSD tra il grande pubblico inserendosi nei movimenti di cultura alternativa degli anni sessanta; l'LSD divenne rapidamente un simbolo della cultura \"hippie\". Nel 1967 l'uso e la produzione di LSD per scopi sia personali sia scientifici venne bandito negli Stati Uniti e successivamente, su pressione degli stessi, nella maggior parte dei paesi del mondo. La produzione e la commercializzazione di questa sostanza continu\u00f2 comunque clandestinamente alimentando il mercato nero delle sostanze stupefacenti.\nSolo negli ultimi anni, su pressione del mondo accademico, \u00e8 ripresa la ricerca scientifica sulla sostanza che con l'ausilio dei moderni mezzi delle neuroscienze sta riconfermando i potenziali terapeutici nel trattamento di diverse patologie psichiatriche e indagando i meccanismi alla base della particolare esperienza indotta da essa.\nNegli ultimi anni si sta diffondendo, specie tra gli ambienti della Silicon Valley, l'uso di \"microdosi\" di LSD o 1P-LSD (10-20\u00a0\u00b5g) che assunte regolarmente non hanno effetti psichedelici e non indurrebbero alterazioni percettibili della percezione ma sarebbero in grado di migliorare le capacit\u00e0 di \"problem solving\", la creativit\u00e0, il senso di benessere e in definitiva alcune prestazioni cognitive. Tuttavia non sono stati ancora condotti studi rigorosi volti a confermare tali osservazioni.\nCronologia.\nIl 16 novembre 1938, il dottor Albert Hofmann sintetizza per la prima volta l'LSD-25.\nLa sostanza rimane nei laboratori della Sandoz per cinque anni. Tuttavia Hofmann, convinto che la sostanza non fosse stata studiata a fondo, decide di sintetizzarla di nuovo. Il 16 aprile 1943 Hofmann entra in contatto per errore con una piccola quantit\u00e0 della sostanza durante la sintesi. \u00c8 la prima esperienza di un uomo con l'LSD. Hofmann racconta di aver \"visto un flusso ininterrotto di immagini meravigliose, forme straordinarie con un intenso gioco caleidoscopico di colori\". L'esperienza dur\u00f2 circa due ore.\nTre giorni dopo, il 19 aprile, noto come \"giorno della bicicletta\", Hofmann assume intenzionalmente 250\u00a0\u00b5g di LSD, da lui considerato il dosaggio minimo efficace, sbagliando la stima di un ordine di grandezza e provocandosi un'esperienza molto pi\u00f9 potente di quanto aveva previsto. \u00c8 il primo utilizzo intenzionale della sostanza. Successivamente al test, Hofmann si dedica quasi integralmente allo studio della sostanza.\nNel 1947 viene pubblicato il primo articolo scientifico sull'LSD (Werner Stoll, Swiss Archives of Neurology) sull'uso della sostanza nel trattamento di alcune patologie psichiatriche come la schizofrenia, da parte dello psichiatra svizzero Werner Stoll. Nel 1949 il dottor Max Rinkel porta l'LSD negli USA e incomincia un lavoro sistematico sulla sostanza nei suoi laboratori di Boston; nello stesso periodo il Nick Bercel comincia a lavorarci a Los Angeles. Il primo articolo americano in merito \u00e8 pubblicato sull'American Psychiatric Journal nel 1950. La comunit\u00e0 scientifica \u00e8 esaltata: tra il 1950 e il 1960 verranno pubblicati centinaia di studi sull'LSD. I possibili utilizzi in psichiatria e terapia si mostrano subito molteplici. Anche la CIA nel 1951 incomincia a sperimentare l'LSD. Nel 1952 il dottor Charles Savage pubblica il primo studio riguardo all'uso di LSD per facilitare la psicanalisi nella cura della depressione. Dal 1953 il dottor Humphrey Osmond pubblica uno studio con i risultati positivi sul trattamento degli alcolisti dalla dipendenza con l'LSD.\nNel 1953 viene aperta in Inghilterra dal dott. Ronald Sandison la prima clinica di psicoterapia con LSD, a cui segue, negli anni '60, quella di Stanislav Grof a Praga.\nTra il 1955 e il 1959 intellettuali di spicco quali lo scrittore Aldous Huxley, lo psicoterapeuta e docente di Harvard Timothy Leary e l'esponente della controcultura Allen Ginsberg sperimentano l'LSD.\nNella prima met\u00e0 degli anni sessanta, col diffondersi della cultura beat, l'LSD si diffonde anche fuori dai circuiti medici e \"alternativi\". Il Congresso americano approva una legge che rende l'LSD un farmaco vietato fuori dal mondo della ricerca e della psicoterapia.\nNel 1963 Timothy Leary e un altro professore universitario, Richard Alpert, vengono licenziati da Harvard a causa dei ripetuti esperimenti di massa con LSD. Nel 1966 Leary fonda la \"Lega dello Sviluppo Spirituale\", una sorta di \"ashram\" che usa l'LSD come sacramento. L'uso di acido, all'epoca in gocce sciolte nell'acqua o in zuccherini impregnati della sostanza, si diffonde a macchia d'olio, col conseguente allarme mediatico e il ritiro da parte della Sandoz dei campioni dai laboratori, per tutelare la propria immagine pubblica. Nel 1967 l'LSD viene vietato negli USA mentre la diffusione non si ferma; l'uso di LSD diventa parte integrante e fondamento della cultura del movimento hippie. La DEA calcola che nel 1970 circa 2 milioni di americani, in maggioranza giovani, abbiano sperimentato l'LSD. Il bando totale della sostanza mette fine alle numerose sperimentazioni scientifiche e all'uso dell'LSD in terapia.\nNella prima met\u00e0 degli anni settanta, per effetto della proibizione, sparisce l'acido in gocce e in zuccherini e appaiono le forme \"commerciali\" contemporanee di acido lisergico illegali, ovvero francobolli (blotter) e gelatine (windowpane).\nNel 1979 Albert Hofmann pubblica il celebre libro \"\".\nNel 2006 a Basilea, in occasione del centesimo compleanno di Hofmann, si tiene il primo congresso multidisciplinare sull'LSD. Nel convegno Hofmann afferm\u00f2: \"Come sospeso in un sogno, con gli occhi chiusi perch\u00e9 trovavo la luce del sole troppo abbagliante, ho sperimentato un flusso ininterrotto di immagini fantastiche, forme meravigliose con giochi caleidoscopici di colori straordinariamente intensi\". Hofmann speriment\u00f2 l'LSD con finalit\u00e0 curative, sostenendo che potesse aiutare a comprendere i percorsi e i processi associativi della mente umana, cos\u00ec come la struttura e le origini dell'immaginazione. Il convegno si \u00e8 ripetuto nel 2008, sempre a Basilea, pochi mesi prima della morte di Hofmann, a 102 anni.\nNel gennaio 2009, in Svizzera, viene avviata una sperimentazione dell'LSD su persone gravemente malate di cancro. \"Contro il panico e l'angoscia del confronto con la morte\", spiega Rosanna Cerbo, neurologa e terapista del dolore dell'universit\u00e0 \"La Sapienza\" di Roma. Uno studio dell'Universit\u00e0 dell'Alabama pubblicato nel 2015 sul \"Journal of psychopharmacology\" ha mostrato come gli utilizzatori di LSD e altri psichedelici sarebbero meno propensi alla depressione e al suicidio.\nNel 2017 la Norvegia \u00e8 il primo paese a depenalizzare specificamente l'LSD valutandolo \"a scarso potenziale tossico ed elevato potenziale terapeutico\".\nConsumo.\nL'LSD \u00e8 prodotto sotto forma di cristalli e mischiato con eccipienti o diluito. Spesso \u00e8 venduto in piccole tavolette, su cubetti di zucchero, in cubetti di gelatina o, pi\u00f9 comunemente, in pezzi di cartoncino (di solito coperti da disegni colorati e spesso perforati in quadratini per indicare le singole dosi e chiamati blotter) sui quali \u00e8 stato versato un quantitativo minimo della sostanza in forma liquida. Si stima che pi\u00f9 di 200 tipi di tavolette di LSD di diverso tipo siano state commercializzate dagli anni '60 in poi. \u00c8 noto in gergo come \"acido\", \"trip\", \"cartone\".\nL'LSD \u00e8, in rapporto al peso, uno degli stupefacenti pi\u00f9 potenti tra quelli conosciuti. Test farmacologici (come il \"receptor binding assay\") hanno determinato che una mole di LSD \u00e8 100 volte pi\u00f9 potente di una mole di psilocibina o di psilocina e circa 4\u00a0000 volte pi\u00f9 potente di una mole di mescalina. Le dosi sono quindi misurate in microgrammi (milionesimi di grammo), mentre la maggior parte delle altre droghe \u00e8 normalmente misurata in milligrammi. La dose minima capace di produrre un effetto psichedelico negli esseri umani \u00e8 stimata in circa 20 \u00b5g. Negli anni '90 le dosi sequestrate dalle forze di polizia si aggiravano tra i 20 e gli 80 \u00b5g.; negli anni '60 le dosi erano molto pi\u00f9 alte (\u2265300 \u00b5g).\nChimica.\nL'LSD \u00e8 un derivato dell'ergina. \u00c8 un derivato dietilammidico semisintetico, ottenuto casualmente nell'ambito delle numerose modifiche strutturali effettuate sull'acido lisergico, a sua volta ottenuto dal sale tartrato dell'ergotamina. L'ergotamina \u00e8 un alcaloide dell'ergot ed \u00e8 una sostanza derivata dal fungo \"Claviceps purpurea\", parassita della segale e del frumento. Una piccola quantit\u00e0 di ergotamina \u00e8 sufficiente a produrre LSD in grandi quantit\u00e0: in condizioni ideali, infatti, da 25 chilogrammi di tartrato di ergotamina si possono ricavare 5-6 chilogrammi di LSD puro, che pu\u00f2 essere trasformato in circa 100 milioni di dosi (una dose equivale a circa 50 \u00b5g), sufficiente a coprire la domanda stimata di LSD di tutti gli Stati Uniti per un anno.\nLa sintesi dell'LSD \u00e8 un processo lungo e pericoloso che richiede un laboratorio relativamente evoluto e costoso. Ci vogliono da 2 a 3 giorni per produrre 30-100 grammi di composto puro, e alcune reazioni necessarie alla sintesi possono causare esplosioni se non sono condotte con attenzione da un chimico esperto. Per questo motivo normalmente l'LSD non \u00e8 prodotto in grandi quantit\u00e0, ma poco per volta; questa procedura ha anche il vantaggio di minimizzare la perdita dei precursori nel caso di un errore durante la sintesi.\nFarmacologia.\nMeccanismo d'azione.\nL'LSD agisce sia sul sistema nervoso centrale sia su quello periferico. Una volta assorbita, la sostanza entra in circolo nel flusso sanguigno, raggiungendo quindi il cervello. Superata la barriera emato-encefalica incomincia l'interazione con i recettori.\nL'LSD agisce su un ampio numero di recettori per i neurotrasmettitori, in particolare sui recettori post sinaptici per la serotonina (con l'eccezione del sottotipo 5-HT3 e 5-HT4), per la dopamina, per il glutammato e gli adrenorecettori. La maggior parte degli psichedelici serotoninergici deve la sua azione essenzialmente alla sola attivazione del recettore 5-HT2A della serotonina (o probabilmente dei suoi eteromeri): l'azione del LSD sugli altri recettori, in particolare i D2 della dopamina, lo rendono sotto questo punto di vista uno psichedelico atipico e ci\u00f2 rende conto dei suoi caratteristici effetti psicoattivi. La maggior parte di questi recettori viene tuttavia attivata in maniera non significativa.\nGli effetti psichedelici del LSD si ritiene siano mediati essenzialmente dall'attivazione dei recettori eteromeri 5-HT2A-mGluR2 e 5-HT2C (su cui agisce da agonista parziale) che attivano la trasduzione del segnale intracellulare attraverso gli enzimi fosfolipasi A2, al contrario di quanto farebbe la serotonina che legandosi agli stessi recettori va ad attivare la via delle fosfolipasi C. Un agonista parziale imita in parte l\u2019azione di un agonista totale (favorendo la formazione dell\u2019impulso) e in parte quella di un antagonista (che impedisce al recettore di legarsi ad altre molecole). Per poter operare al meglio a livello dei recettori 5-HT2A, l\u2019LSD interagisce anche con un altro recettore, il 5-HT1A, posto sul neurone pre-sinaptico. L\u2019interazione tra LSD e 5-HT1A provoca un\u2019inibizione pre-sinaptica del rilascio di serotonina. Questa ridotta presenza di serotonina nella fessura sinaptica riduce la competizione sui recettori 5-HT2A, garantendo all\u2019LSD tutto lo spazio recettoriale e, quindi, una maggior efficacia.\nI neuroni serotoninergici presenti a livello del tronco cerebrale sono proiettati ai neuroni glutammatergici degli strati profondi della corteccia prefrontale e ai neuroni piramidali dello strato V della corteccia. I primi sono dotati di recettori 5-HT2A che, in seguito all'attivazione da parte dell'LSD, provocano un aumento del rilascio di glutammato (considerato il principale responsabile degli effetti allucinogeni) a livello dei neuroni dello strato V. Questi ultimi sono dotati anch'essi di recettori 5-HT2A (che interagiscono con l'LSD) oltre che di recettori NMDA e AMPA (che risentono dell'aumentato livello di glutammato). L'attivazione simultanea dei recettori 5-HT2A (da parte dell'LSD) e dei recettori NMDA e AMPA (da parte del glutammato) provoca un incremento del livello di BDNF, neurotrofina chiave nella gestione e nella stabilizzazione dell'umore. L'incremento di BDNF \u00e8 alla base dell'effetto antidepressivo dell'LSD.\nRecentemente (2017) \u00e8 stata delucidata la struttura del legame dell'LSD al recettore della serotonina 5-HT2B (ma si ritiene che conclusioni simili possano essere tratte anche per il legame della sostanza al recettore 5-HT2A) contribuendo a delucidare i motivi della sua lunga durata d'azione a bassissimi dosaggi: pare infatti che il residuo di leucina 209 del recettore formi una specie di \"braccio\" che incastra la molecola nel recettore, rallentandone notevolmente la cinetica di dissociazione.\nCome altre sostanze stupefacenti, l'LSD si \u00e8 dimostrata in grado di attivare le pathway metaboliche del DARPP-32. Inoltre si \u00e8 dimostrata in grado di incrementare il signalling dei complessi recettoriali D2\u20135-HT2A che pu\u00f2 contribuire ai suoi effetti pro-psicotici.\nFarmacocinetica.\nLa farmacocinetica dell'LSD \u00e8 influenzata da dose, et\u00e0 e modalit\u00e0 di assunzione. Tipicamente gli effetti permangono per 6-12 ore. La cinetica del composto non era stata chiaramente delucidata fino al 2015, quando uno studio svolto su 16 soggetti a cui sono stati somministrati 200 \u00b5g, ha determinato che il picco plasmatico viene raggiunto in circa 1,5 ore (con una variabilit\u00e0 individuale che va da 0,5 ore) a cui segue una diminuzione delle concentrazioni secondo una cinetica del primo ordine. Solo l'1% della dose iniziale \u00e8 escreta con le urine mentre la maggior parte \u00e8 escreta come 2-osso-3-idrossi-LSD (O-H-LSD) nel corso delle 24 ore. Questo metabolita \u00e8 formato per azione epatica degli enzimi P450 ma la precisa strada metabolica non \u00e8 ancora stata determinata cos\u00ec come la sua eventuale azione farmacologica. La biodisponibilit\u00e0 sembra essere del 71% e non sono state identificate significative differenze di genere nella farmacocinetica della sostanza.\nUsi terapeutici.\nL'LSD \u00e8 stato ampiamente utilizzato negli anni '50 e '60 come coadiuvante per la psicoterapia; il suo utilizzo \u00e8 per\u00f2 cessato con la messa al bando della sostanza. Da quel momento la possibilit\u00e0 per i ricercatori di ottenere i permessi necessari alla ricerca \u00e8 diventata estremamente difficile e onerosa. Solo recentemente ne \u00e8 ricominciato lo studio sistematico nel trattamento di diverse patologie psichiatriche, in particolare ansia e depressione specie nel contesto di patologie inguaribili o invalidanti, disturbi ossessivi, dolore cronico. Parte degli studi condotti negli ultimi anni sono stati promossi dalla \"Multidisciplinary Association For Psychedelic Studies\", associazione che sostiene, finanzia, diffonde informazioni scientificamente provate sull'uso terapeutico di sostanze psichedeliche come l'LSD e la psilocibina, o entactogene come l'MDMA.\nLa prima ricerca sistematica sull'LSD fu condotta presso la clinica psichiatrica dell\u2019Universit\u00e0 di Zurigo dallo studioso Stoll che somministr\u00f2 ad individui sani e schizofrenici dosi minime (tra 0,02 e 0,13\u00a0\u00b5g) di acido lisergico. La ricerca evidenzi\u00f2 l\u2019emergere di stati mentali marcatamente euforici; in una pubblicazione del 1947 ipotizz\u00f2 la possibilit\u00e0 di utilizzare questa potente sostanza psicoattiva come strumento di ricerca psichiatrica (Stoll, 1947).\nHofmann a tal proposito scrisse che \"\"Qualora la psicoanalisi cercasse di rintracciare eventi traumatici nella vita del paziente, questi potrebbero diventare accessibili al trattamento terapeutico\" (con LSD)\". [...] Mentre gli ansiolitici tendono a coprire i problemi e i conflitti del paziente, riducendone la gravit\u00e0 e l\u2019importanza, l\u2019LSD, al contrario, li fa vivere in maniera pi\u00f9 intensa\"\" (Hofmann, 1979).\nNegli anni '50 \u00e8 stato sperimentato come coadiuvante al lavoro psicologico nella cura dell\u2019alcolismo, mostrando una percentuale di successo del 50% circa nei casi documentati con un effetto che durava diversi mesi dopo la somministrazione di una singola dose. Tuttavia dopo un anno la percentuale di successo era comparabile a quella dei classici protocolli utilizzati al tempo e che prevedevano un trattamento cronico.\nL'LSD, cos\u00ec come i funghi psilocibinici che contengono principi attivi dal simile meccanismo farmacologico come psilocibina, ha dimostrato un buon potenziale nella cura della cefalea a grappolo, risultato confermato anche in una ricerca effettuata nel 2011 da un team della facolt\u00e0 di medicina di Harvard.\nDal 2008 \u00e8 in corso una sperimentazione in Svizzera riguardo all'uso di LSD per alleviare, con esperienze spirituali indotte, l'ansia da fine vita dei malati terminali. Nel 2013 \u00e8 stato pubblicato il primo report clinico sulla sperimentazione, secondo cui avrebbe dato risultati molto positivi, anche a seguito di una sola somministrazione. I risultati mostrano una diminuzione dei livelli di ansia e paura di morire, lo studioso Gasser ha riportato che nei pazienti trattati \"\"I rimpianti, le emozioni dolorose di quest\u2019ultima fase della vita sono svanite\".\"\nNel 2014 all'Imperial College di Londra \u00e8 stato avviato uno studio del potenziale terapeutico dell'LSD contro la depressione e le dipendenze su volontari umani, sotto la direzione dello studioso Robin Carhart-Harris.\nUno studio del 2015 pubblicato su \"Language, Cognition and Neuroscience\" ha dimostrato che l'LSD pu\u00f2 produrre una risemantizzazione dei concetti, con effetti positivi sulla creativit\u00e0 e un potenziale d'uso per il superamento della depressione cronica.\nSempre pi\u00f9 consistenti nei risultati e nel numero sono gli studi che dimostrano gli effetti terapeutici dell'uso rigoroso e in setting psicoterapeutico controllato di sostanze psichedeliche come l'LSD anche in soggetti sani. In un piccolo studio della durata di 12 mesi pubblicato nel 2014 da Gasser (assieme ad altri autori) si sono studiati gli effetti di una singola dose di LSD, rilevando effetti benefici duraturi sui livelli di ansia e qualit\u00e0 di vita percepita dei soggetti, confermando come la somministrazione in setting controllato sia sicura. Tali risultati sono stati poi confermati in uno studio simile pubblicato nel 2017, in cui si conclude che la somministrazione di una dose di 200\u00a0\u03bcg di LSD in setting controllato \u00e8 in grado di generare effetti positivi duraturi nella maggior parte dei soggetti, anche dopo 12 mesi dall'esperienza, e misurati come una attitudine maggiormente positiva, maggiore socievolezza e apertura sociale, maggior senso di benessere, senza per\u00f2 indurre cambiamenti nella personalit\u00e0 dei soggetti.\nUn possibile meccanismo a base della sua azione terapeutica potrebbe risiedere nelle sue spiccate capacit\u00e0 neurotrofiche, in grado di rigenerare le connessioni nervose la cui alterazione \u00e8 stata messa al centro di alcuni disturbi neuropsichiatrici. Altri suoi effetti potrebbero essere dovuti alla capacit\u00e0 di resettare l\u2019attivit\u00e0 elettrica alterata in alcune aree cerebrali, fatto gi\u00e0 dimostrato per alcuni composti dalla simile attivit\u00e0 farmacologica come la psilocina.\nEffetti indotti e collaterali.\nL'LSD viene assunto di norma per via orale (spesso sotto forma di cartoncini imbevuti di una soluzione della sostanza) o molto pi\u00f9 raramente per traspirazione attraverso la pelle; in realt\u00e0 anche quand'\u00e8 assunto oralmente, la maggior parte della sostanza viene assorbita dalla lingua piuttosto che dallo stomaco. \nLa sostanza agisce sul sistema nervoso centrale e periferico. A detta di studiosi come lo stesso Hofmann, o come Timothy Leary, gli effetti dipendono dal dosaggio, ma anche dal \"set\" (lo stato d'animo del soggetto che lo assume) e dal \"setting\" (l'ambiente in cui si trova il soggetto). Di norma, i primi effetti della sostanza si notano entro 30-60 minuti dall'assunzione. Le esperienze con l'LSD vengono definite in gergo \"trip\" (che in inglese significa \"viaggio\") in particolare, quelle che causano forti reazioni avverse sono chiamate \"bad trip\". La durata media di un \"trip\" si aggira intorno alle 6-10 ore; in alcuni casi delle distorsioni lievi della senso-percezione, chiamate in gergo traces, scompaiono soltanto dopo il sonno.\nClinici.\nDal punto di vista clinico LSD pu\u00f2 indurre: perdita di consapevolezza e lucidit\u00e0 psicofisiche, contrazioni uterine, aumento della temperatura del corpo, elevati livelli di zucchero nel sangue, secchezza della bocca, accapponamento della pelle, diverse sensazioni della temperatura corporea (caldo e freddo), aumento del ritmo cardiaco, contrazione della mandibola, forte sudorazione, dilatazione delle pupille, produzione di muco, alterazioni del sonno. Crampi e tensione dei muscoli sono abbastanza frequenti, ma piuttosto che essere effetti diretti dell'LSD nel sistema circolatorio del sangue, questi sono il risultato delle posizioni assunte dai consumatori che sperimentano oscillazioni nella loro consapevolezza durante il passare del tempo e degli effetti fisici.\nPer il suo bassissimo livello di tossicit\u00e0 e per l'assenza di dipendenza fisica nella classifica di pericolosit\u00e0 delle varie droghe stilata dalla rivista medica Lancet, l'LSD occupa il diciottesimo posto.\nL'LSD venne studiato in passato come antidolorifico per dolori cronici causati da tumori o grandi traumi. A bassi dosaggi, fu riscontrato che agiva come i sedativi tradizionali sebbene con una durata maggiore (la riduzione del dolore dura circa una settimana dopo che gli effetti massimi sono calati). Negli anni '60 fu sperimentato con successo in psicoterapia e nella cura delle dipendenze, ma quando fu reso illegale gli studi si interruppero e furono ripresi solo nel 2014.\nPsicologici.\nGli effetti a livello psicologico variano molto in base alla dose, alla sensibilit\u00e0 individuale e al setting (luogo e stato psicologico al momento della somministrazione). Consistono principalmente in alterazione della coscienza, euforia, perdita di consapevolezza e lucidit\u00e0, riduzione dei riflessi psicofisici, alterazioni nella memoria a breve e lungo termine, sensazione di intensa beatitudine, emozioni amplificate (tuttavia non alterate), aumento dell'apprezzamento musicale; a dose media provoca allucinazioni geometriche e frattali, amplificazioni sensoriali, distorsione della consapevolezza del tempo, dello spazio e del s\u00e9 (Leary parlava di \"ego loss\", perdita dell'io) ma contemporaneo senso di unione con l'ambiente circostante, percezione intensificata di suoni, colori, odori e sapori; in alcuni casi \u00e8 riportata sinestesia. Queste sensazioni possono, in alcuni casi, causare ansia a causa del loro fortissimo impatto emotivo e rivelatorio.\nConsumatori ed esperti concordano sul fatto che, essendo l'LSD un amplificatore delle percezioni interiori ed esteriori, il setting \u00e8 decisivo nella definizione degli effetti: sensazioni e contesti piacevoli saranno amplificati cos\u00ec come sar\u00e0 amplificato il peso di eventuali sensazioni e contesti spiacevoli.\nPer quanto in passato si ritenesse che l'LSD potesse \"slatentizzare\" disturbi mentali preesistenti, secondo alcuni recenti studi l'uso di LSD non costituirebbe un fattore di rischio indipendente per la salute mentale; tuttavia altri studi indicano che in soggetti predisposti o con patologie mentali latenti l'assunzione della sostanza possa predisporre allo sviluppo di patologie psichiatriche come psicosi persistenti e disturbi allucinatori persistenti. \nIl cosiddetto \"bad trip\", invece, pur generando ricordi che possono essere successivamente difficili da integrare, \u00e8 di carattere momentaneo, poich\u00e9 deriva da una sensazione negativa, interiore (legata al \"set\" \u2013 pu\u00f2 capitare di realizzare aspetti della propria vita che possono non piacere) o causata da eventi esterni (legata al \"setting\") che viene amplificata dallo psichedelico, rendendola dunque difficile da gestire. In tali casi gli operatori sociali consigliano il dialogo e il posizionamento del soggetto in un ambiente tranquillo e rilassato; in casi molto intensi la somministrazione di clorpromazina o benzodiazepine pu\u00f2 attenuare le sensazioni negative.\nUno studio del 2016 pubblicato su \"Language, Cognition and Neuroscience\" ha dimostrato come l'LSD amplifica effettivamente i processi creativi stimolando le associazioni semantiche tra concetti.\nDipendenza.\nL'LSD non produce dipendenza fisica n\u00e9 comportamenti compulsivi indirizzati alla sua ricerca, e ha anzi dimostrato di avere un potenziale nella cura delle dipendenze da tabacco, droghe pesanti e alcol. Inoltre, data l'intensit\u00e0 e la peculiarit\u00e0 di questo tipo d'esperienza e il suo significativo impatto psicologico e spirituale, chi prova le sostanze psichedeliche tende a ripetere l'esperienza solo occasionalmente e a distanza di tempo.\nLa tolleranza verso la sostanza cresce in ogni caso molto rapidamente, di modo che per percepire gli effetti sarebbe necessario aumentare la quantit\u00e0: gi\u00e0 il giorno successivo dall'assunzione si renderebbero necessarie dosi il doppio del quantitativo iniziale per raggiungere lo stesso grado di intensit\u00e0. Ulteriori utilizzi porterebbero a necessit\u00e0 di dosi anche 20-30 volte superiori a quelle normali e senza la pienezza degli effetti, da qui l'inusualit\u00e0 di uso frequente da parte dei consumatori e l'improbabilit\u00e0 di sviluppare un uso frequente. La tolleranza diminuisce dopo pochi giorni di astinenza. Sostanze che agiscono sullo stesso sistema recettoriale (come ad esempio psilocina e psilocibina) possono indurre tolleranza verso gli effetti dell'LSD (cross-tolleranza).\nDanni a breve e lungo termine.\nSe il \"set\" e il \"setting\" dell'esperienza non sono ideali, l'LSD pu\u00f2 innescare, specie ad alti dosaggi o in soggetti predisposti, attacchi di panico e senso di estrema ansia comunemente definiti \"bad trip\". Queste intense esperienze emotive possono causare, al pari di esperienze traumatiche o emotivamente forti, dei sintomi psicologici anche nel lungo termine e che possono generare in alcuni soggetti dei fenomeni di \"flashback\" (improvviso e momentaneo rivivere delle esperienze psichedeliche). In alcuni soggetti, specie se hanno fatto uso prolungato e ad alte dosi di psichedelici, questi fenomeni possono cronicizzare e possono associarsi a disordini caratteristici della percezione come disturbi della visione (spesso descritti come una scia lasciata dagli oggetti spostando lo sguardo, o una sorta di neve nel campo visivo) dando luogo a un disordine psichiatrico specifico chiamato disturbo persistente della percezione da allucinogeno (HPPD).\nLa capacit\u00e0 dell'LSD di innescare patologie psichiatriche latenti (in particolare la schizofrenia) \u00e8 stata oggetto di discussione: uno studio del 1971 (di Malleson et al.) non ha riscontrato casi di psicosi tra persone che non fossero predisposte, tuttavia la presenza pregressa di disturbi psichiatrici pu\u00f2 favorire i bad trip da LSD e l'insorgenza di psicosi; secondo uno studio effettuato nel 2013 dell'Universit\u00e0 di Trondheim su un campione di 130.000 persone (il pi\u00f9 ampio in merito), gli psichedelici non costituiscono un fattore indipendente di rischio per la salute mentale. Uno studio del 2021 dell'Universit\u00e0 di Stoccolma ha confermato tali risultati, dimostrando un'assenza di correlazione tra uso di LSD o altri psichedelici e schizotipia nei soggetti sani.\nTali risultati, che andranno replicati in studi pi\u00f9 ampi, non \u00e8 chiaro se possano essere applicati agli utilizzatori pi\u00f9 giovani, nei quali la sostanza potrebbe effettivamente determinare alterazioni nella funzionalit\u00e0 cerebrale. \nIn una lettera pubblicata sulla rivista Lancet Psychiatry del 2015 si definiscono gli allucinogeni \"non pi\u00f9 dannosi dell'andare in bicicletta\", specie in confronto ad altre sostanze legali come alcol o tabacco.\nNon esistono casi di morte documentati per azione tossica diretta a seguito dell'assunzione di LSD (si ipotizza che la dose necessaria per provocare danni fisici sia di circa 704 dosi medie) mentre sono riportati diversi casi di gravi complicazioni, coma, ipertermia a seguito dell'assunzione di dosi molto alte (anche nell'ordine delle centinaia o migliaia di dosi) del composto.. Sono invece riportati alcuni casi di incidenti, cadute e comportamenti autolesionistici dovuti alle alterazioni sensoriali e nella capacit\u00e0 di giudizio indotti dall'uso della sostanza, specie se in combinazione con alcol (tipiche sono ad esempio le cadute da balcone).\nNella classifica di pericolosit\u00e0 delle varie droghe stilata dalla rivista medica Lancet (classifica che considera il pericolo integrale di una sostanza, cio\u00e8 la media ragionata tra il pericolo complessivo creato per s\u00e9 e per gli altri quando la si assume, l'eventuale rischio di dipendenza, e i danni fisici o psicologici), l'LSD occupa il terzultimo posto.\nCultura.\nL'LSD fu negli anni sessanta una delle bandiere del movimento \"hippie\". Molti artisti e intellettuali, oltre ai gi\u00e0 menzionati Hofmann, Leary e Alpert, sono noti per aver sperimentato l'LSD e averlo citato tra le proprie influenze.\nGli effetti dell'LSD sono in effetti visibili in molte opere di questi personaggi. Nei film di Federico Fellini, ci sono scene che ricordano molto da vicino le visioni indotte dall'uso di questa sostanza, mentre alcuni ritengono che Stanley Kubrick effettu\u00f2 anche sessioni specifiche di studio sotto LSD (fatto smentito dal regista e, dopo la sua morte, dalla vedova) allo scopo di concepire il finale di \"2001: Odissea nello spazio\"; nel libro \"Infinite Jest\" di David Foster Wallace ci sono molteplici riferimenti all'LSD e al suo creatore Albert Hofmann, mentre nel fumetto V for Vendetta di Alan Moore uno dei protagonisti assume LSD in un lager per provare su di s\u00e9 le emozioni e il vissuto delle vittime. Moltissimi i riferimenti pi\u00f9 o meno espliciti nel mondo della musica, il pi\u00f9 noto dei quali \u00e8 quello della canzone dei Beatles \"Lucy in the Sky with Diamonds\" che per il testo, che descrive un mondo visionario, e per le iniziali del titolo venne accusata di trasmettere un messaggio di incitamento all'uso dell'LSD. I Beatles, pur avendo sempre ammesso il loro uso di LSD e l'influenza che esso ha avuto nel loro percorso artistico, hanno sempre smentito che Lucy in the Sky with Diamonds fosse stata pensata come un riferimento diretto.\nNella serie TV \"Fringe\" in numerose puntate in cui i protagonisti cercano di entrare in stati di trance per condividere le coscienze o entrare nei sogni altrui viene utilizzato l'LSD come catalizzatore, di cui Walter Bishop, lo scienziato, fa uso quando pu\u00f2.\nIl film di Roger Corman \"The trip,\" tradotto in italiano con \"Il serpente di fuoco,\" \u00e8 completamente incentrato sulle esperienze allucinatorie di un regista pubblicitario (Peter Fonda) dopo aver assunto la sua prima dose di LSD. Ambientato in una delle colorate case dei sogni della California degli anni '60 questo visionario film di Corman, ricco di effetti speciali luminosi e caleidoscopici, testimonia la grande popolarit\u00e0 che aveva l'LSD nelle comunit\u00e0 hippie di quegli anni.\nAnche nel pi\u00f9 famoso \"Easy rider\" del 1969, quindi due anni dopo e con gli stessi attori (Dennis Hopper, Peter Fonda, Jack Nicholson), si riporta l esperienza negativa con l'acido assunto nel cimitero.\nAnche nel film Paura e delirio a Las Vegas di Terry Gilliam i protagonisti Johnny Depp e Benicio Del Toro sperimentano direttamente gli effetti di tale sostanza.\nL'album Voyage 34 della band Progressive/Psychedelic rock Porcupine Tree \u00e8 ispirato totalmente a tutte le tappe di un'esperienza completa con l'LSD. Le sonorit\u00e0 e la ripetitivit\u00e0 del motivo contenuto nelle tracce \u00e8 stato pensato appositamente per \"accompagnare\" la persona che ha intrapreso un \"trip\" con l'LSD.\nIl regista svizzero Martin Witz ha realizzato nel 2011 il documentario \"The Substance - Albert Hofmann's LSD\" presentato al Festival del film di Locarno."}
{"id": "874348", "revid": "4239", "url": "https://it.wikipedia.org/wiki?curid=874348", "title": "Confine di Stato di Porto Ceresio", "text": "Il confine di Stato di Porto Ceresio (anche noto come valico di Porto Ceresio) \u00e8 un valico di frontiera tra Italia e Svizzera (e precisamente tra i territori della provincia di Varese e del Canton Ticino). Vi hanno sede una tenenza della Guardia di Finanza e un distaccamento dei Carabinieri.\nIl valico italiano si trova nel comune di Porto Ceresio, sul Lago di Lugano, costituendo il terminale settentrionale della strada statale 344 di Porto Ceresio, la quale diviene strada cantonale non appena passa il confine ed entra nel territorio del comune elvetico di Brusino Arsizio.\nErano parte integrante della frontiera anche la stazione di Porto Ceresio (capolinea della ferrovia Varese-Porto Ceresio) e il prospiciente imbarcadero (servito dai battelli di linea della navigazione del lago di Lugano): la fascia d'acqua del Ceresio compresa tra i comuni di Lavena Ponte Tresa e Porto Ceresio gode infatti di status extraterritoriale, ove persone e merci si considerano espatriate in Svizzera non appena lasciata la riva italiana. Sia la stazione che il molo furono dunque per qualche tempo dotate di presidi doganali distaccati, successivamente dismessi allorch\u00e9 (dopo la seconda guerra mondiale) il sistema di trasporto ferroviario e lacustre perse d'importanza."}
{"id": "874352", "revid": "135224", "url": "https://it.wikipedia.org/wiki?curid=874352", "title": "Confine di Stato di Zenna", "text": "Il confine di Stato di Zenna, o valico di Zenna \u00e8 un valico di frontiera fra Italia e Svizzera.\nCollega le localit\u00e0 di Zenna (in comune di Maccagno con Pino e Veddasca, provincia di Varese) e di Caviano (in comune di Gambarogno, canton Ticino).\n\u00c8 considerato importante, per il traffico di merci, per il frontalierato e per il turismo estivo, anche se secondario rispetto allo speculare confine di Stato di Piaggio Valmara. Vi termina la strada statale 394 del Verbano Orientale, proveniente da Luino e Varese, nella sezione doganale \u00e8 possibile effettuare operazioni doganali quali importazioni, esportazioni o transiti di merce.\n\u00c8 sede di una brigata della Guardia di Finanza e della S.o.t della dogana italiana."}
{"id": "874359", "revid": "2161204", "url": "https://it.wikipedia.org/wiki?curid=874359", "title": "Jan Axel Blomberg", "text": "Biografia.\nDa bambino, i suoi interessi principali erano il calcio, il wrestling e la batteria. Egli inizi\u00f2 a suonare da autodidatta, ascoltando i dischi dei suoi gruppi preferiti, tra cui Iron Maiden, Slayer e Venom.\nLa sua famiglia, vedendo il suo grande interesse per la musica, lo incoraggi\u00f2 e lo support\u00f2 sempre, soprattutto la nonna, la quale gli compr\u00f2 una batteria nuova. Blomberg trov\u00f2 lavoro come infermiere in un manicomio e, nel frattempo, inizi\u00f2 la sua attivit\u00e0 musicale suonando in vari gruppi minori. Uno di questi erano i \"Tritotus\", in cui suonava anche il chitarrista Carl August Tidemann, in seguito negli Arcturus e nei Winds.\nEra il 1988, Jan lesse su un giornale che una band chiamata Mayhem cercava un nuovo batterista, in seguito all'uscita di Manheim. Jan si rec\u00f2 ad Oslo e diede loro un suo demo. Il giorno dopo, fu reclutato dalla band di Euronymous, abbandonando la sua professione di infermiere e si diede il soprannome di Hellhammer, ispirandosi al primo nome dei Celtic Frost. Le prime canzoni che registr\u00f2 con il gruppo furono \"Carnage\" e \"Freezing Moon\" nel 1989 mentre il primo lavoro pubblicato con lui fu \"Live in Leipzig\" nel 1993. Dopo lo scioglimento della band seguito all'omicidio di Euronymous, riforma il gruppo insieme al bassista Necrobutcher e al cantante Attila Csihar e cos\u00ec pubblica l'album \"De Mysteriis Dom Sathanas\" (1994).\nAltre band con cui si \u00e8 esibito sono gli Arcturus, che fond\u00f2 con Steinar Sverd Johnsen nel 1987, inizialmente con il nome \"Mortem\". Jan \u00e8 un musicista molto richiesto nel metal estremo ed altri gruppi con lui alla batteria sono i The Kovenant, Ulver, Age of Silence, Troll e tanti altri. Egli suon\u00f2 anche dal vivo con gli Antestor, gruppo black metal di matrice cristiana, l'esatto opposto dei Mayhem.\nNel 2005 e 2006 si \u00e8 esibito in alcune sessioni con i Dimmu Borgir per la ripubblicazione dell'album \"Stormbl\u00e5st\" ed \u00e8 stato anche intervistato per il doppio DVD \"\" insieme agli altri componenti dei Mayhem.\nNel 2007, sempre nei Dimmu Borgir, ha suonato per l'album \"In Sorte Diaboli\".\nLo stile.\nBlomberg \u00e8 molto noto in ambito metal per la sua velocit\u00e0 esecutiva e per la sua rilevante tecnica strumentale.\nCome di consuetudine nel black metal, fa largo uso del blast beat, caratterizzandosi inoltre per la notevole precisione e l'uso di tempi dispari ed altri elementi tipici della musica jazz, come si pu\u00f2 facilmente evincere dai soventi accenti eseguiti su \"ride\" e \"charleston\".\nOltre all'heavy metal, Jan \u00e8 un cultore di musica Synth rock e Symphonic metal e ammira molto Depeche Mode, Duran Duran e Rhapsody of Fire. \u00c8 inoltre un appassionato di jazz.\nDichiarazioni.\nNegli anni passati ha subito molte critiche legate ai suoi atteggiamenti razzisti e a sue dichiarazioni come la seguente:"}
{"id": "874360", "revid": "6923", "url": "https://it.wikipedia.org/wiki?curid=874360", "title": "Commissione statistica delle Nazioni Unite", "text": "La Commissione statistica delle Nazioni Unite (anche \"UNSC, United Nations Statistics Division\") \u00e8 una commissione del Consiglio economico e sociale delle Nazioni Unite.\nHa il compito di occuparsi di tutte le varie statistiche demografiche, economiche e commerciali necessarie alle agenzie ONU e di standardizzare i nomi delle localit\u00e0 geografiche nelle varie lingue; provvede anche ad organizzare la Conferenza delle Nazioni Unite sulla standardizzazione dei nomi geografici."}
{"id": "874361", "revid": "767487", "url": "https://it.wikipedia.org/wiki?curid=874361", "title": "Brandon Flowers", "text": "Biografia.\nIn giovane et\u00e0, grazie al fratello, inizia ad interessarsi alla musica vedendo i video degli Smiths e il film documentario degli U2 \"Rattle and Hum\" e conoscendo band come i Cars, i Beatles, Morrissey e i Cure.\nLasciato il college, lavora come facchino al Gold Coast Hotel and Casino di Las Vegas. Nel 2001 viene espulso dalla sua prima band, i Blush Response, per il rifiuto di trasferirsi con loro a Los Angeles, in California.\nLa formazione dei The Killers (2002-presente).\nRispose a un annuncio pubblicato da Dave Keuning su una rivista. Dopo l'avvicendamento di molti bassisti e batteristi, a Flowers e Keuning si unirono il bassista Mark Stoermer e il batterista Ronnie Vannucci e insieme divennero i The Killers nell'agosto 2002.\nIl 2 agosto del 2005 si sposa con Tana Munblowsky col rito della Chiesa di Ges\u00f9 Cristo dei Santi degli Ultimi Giorni. Dal matrimonio nascono tre figli: Ammon Richard (14 luglio 2007), Gunner (28 luglio 2009) ed Henry Brandon (8 marzo 2011)\n\"Flamingo\" (2010-2011).\nAnticipato dal singolo \"Crossfire\", il 6 settembre 2010 viene pubblicato il primo album solista di Flowers dal titolo \"Flamingo\", che vede la partecipazione dell'attrice Charlize Theron. Successivamente esce un'altra canzone, estratta dal medesimo album, intitolata Only The Young. L'album, sebbene non abbia riscosso un notevole successo, \u00e8 comunque riuscito a raggiungere la prima posizione in Inghilterra ed in Irlanda. Questo momentaneo periodo da solista \u00e8 seguito dalla reunion dei Killers nel 2011, che pubblicano \"Battle Born\" l'anno successivo.\n\"The Desired Effect\" (2015-presente).\nNel 2014, dopo aver concluso con i The Killers un breve tour di promozione del loro primo greatest hits, \"Direct Hits\", comincia a comporre il suo secondo album da solista. Quest'ultimo, \"The Desired Effect\", uscir\u00e0 il 18 maggio 2015. Stando all'intervista che il cantante ha rilasciato a NME, l'album \u00e8 stato prodotto da Ariel Rechtshaid, e \u00absar\u00e0 assolutamente diverso dal precedente\u00bb. Il primo singolo estratto dall'album sar\u00e0 \"Can't Deny My Love\". Tale singolo \u00e8 stato anticipato da vari teaser, pubblicati sul suo sito, in cui figura l'artista che vaga per posti desolati ed oscuri. Come detto da lui stesso, il video del singolo dovrebbe ispirarsi a \"Young Goodman Brown\", un romanzo breve scritto da Nathaniel Hawthorne."}
{"id": "874362", "revid": "430054", "url": "https://it.wikipedia.org/wiki?curid=874362", "title": "La Femme Nikita", "text": ""}
{"id": "874364", "revid": "767487", "url": "https://it.wikipedia.org/wiki?curid=874364", "title": "Sarah Stanton", "text": "Sarah \u00e8 il componente di pi\u00f9 recente ingresso nella band ed \u00e8 anche la pi\u00f9 giovane (ha battuto Hamish Glencross di pochi mesi)."}
{"id": "874368", "revid": "124081572", "url": "https://it.wikipedia.org/wiki?curid=874368", "title": "Dominik Hrbat\u00fd", "text": "Biografia.\nPassato al professionismo nel 1996, Hrbat\u00fd ha vinto finora in carriera sei titoli di singolare. Il suo miglior piazzamento nel ranking mondiale del singolare maschile \u00e8 la dodicesima posizione, raggiunta nel 2004. Il gioco di Hrbat\u00fd \u00e8 basato su un vigoroso palleggio da fondocampo, con fulminee accelerazioni, ed un'ottima prima di servizio caratterizzata da un lancio di palla altissimo, che gli ha creato diversi problemi in condizioni di gioco ventose. Destrorso, ha nel rovescio bimane il suo colpo migliore.\nLa prima partita che lo mise in luce fu agli Australian Open del 1997: negli ottavi di finale fu sconfitto dopo un match di cinque set da Pete Sampras, che poi avrebbe vinto il torneo. Nel suo palmar\u00e8s si contano anche la semifinale al Roland Garros del 1999 (perse da Andre Agassi), i quarti di finale agli US Open 2000 (sconfitto da Tim Henman) e due quarti agli Australian Open (2001 e 2005). Ha inoltre raggiunto 2 finali nei tornei Masters Series, a Montecarlo nel 2000 ed a Parigi Bercy nel 2006. Il suo rendimento ha avuto un vistoso calo a partire dal 2007 a causa di un infortunio al gomito che lo ha costretto ad un'attivit\u00e0 limitata.\nNel 2006 ha trascinato la Slovacchia alla sua prima finale di Coppa Davis, persa per 3-2 a Bratislava contro la Croazia nonostante le 2 vittorie in singolare di Dominik contro Mario An\u010di\u0107 ed Ivan Ljubi\u010di\u0107.\nHrbat\u00fd \u00e8 rinomato per essere uno dei giocatori fisicamente pi\u00f9 preparati del circuito, come testimonia il suo record nei match al 5\u00ba set. Ama la mountain bike, la pesca e lo sci, e si \u00e8 autodefinito fanatico di cinema. I suoi idoli di giovent\u00f9 erano Ivan Lendl, Sergej Bubka, Carl Lewis ed Alberto Tomba."}
{"id": "874376", "revid": "30610", "url": "https://it.wikipedia.org/wiki?curid=874376", "title": "Chiesa di Santa Maria in Cosmedin (Napoli)", "text": "La chiesa di Santa Maria in Cosmedin o Santa Maria di Portanova \u00e8 un'antica chiesa di Napoli ubicata in piazza Portanova, nei pressi di corso Umberto I. Secondo una leggenda venne fondata dall'Imperatore Costantino I.\nStoria e descrizione.\nTra le pi\u00f9 antiche della citt\u00e0 come fondazione, essendo una delle sette diaconie cittadine (istituzioni assistenziali in cui si celebrava l'antico rito greco), si hanno notizie pi\u00f9 sicure circa la presenza della chiesa nel IX secolo, con il nome di Santa Maria in Cosmedin e, in quest'epoca, vi avvenne la traslazione delle spoglie del vescovo Eustasio.\nIl nome si fa derivare, come per l'omonima chiesa di Roma, dal termine greco \"kosmidion\", cio\u00e8 ornamento.\nDal 1678 fu rettore della chiesa Biagio Gambaro, nominato vescovo di Telese o Cerreto nel 1693.\nOggi non resta praticamente pi\u00f9 nulla a testimoniare il primo impianto del tempio, a causa dei restauri e dei rifacimenti avvenuti nel corso dei secoli, in particolare quello del 1631 (interno) e quello del 1706 (facciata).\nModifiche architettoniche notevoli furono portate avanti anche nel XX secolo durante il periodo del cosiddetto \"Risanamento\", allorquando vi fu l'estirpazione della scala prospiciente la facciata per portare la chiesa al livello del piano stradale e un netto taglio del lato sinistro dell'edificio, che port\u00f2 alla quasi totale rimozioni delle decorazioni barocche.\nCi\u00f2 nonostante la chiesa ha mantenuto elementi propriamente barocchi ma, malgrado sia una delle pi\u00f9 antiche di Napoli, \u00e8 chiusa da oltre un secolo e versa in stato di degrado, ulteriormente aggravato dal sisma del 1980.\nNel corso del tempo \u00e8 stata oggetto di alcuni saccheggi: nel corso del 2011 \u00e8 stato trafugato l'altare e una vasca sacra d'epoca romana.\nIl 2 marzo 1992 uno dei furti pi\u00f9 ingenti con l'asportazione di varie opere, una di queste, un dipinto olio su tela di autore anonimo del XV secolo, raffigurante \u201cSan Nicola di Bari\u201d, \u00e8 stato ritrovato grazie all'intervento del Nucleo Carabinieri Tutela Patrimonio Culturale di Napoli: l'intervento, attivato nel 2018, dopo una richiesta di un privato cittadino al Nucleo dei Carabinieri per accertare l'eventuale provenienza illecita del dipinto acquistato per l'importo di 200.000 euro da un noto antiquario romano, port\u00f2 a dei controlli, effettuati mediante l'ausilio della Banca Dati dei Beni Illecitamente sottratti gestita dal Comando Tutela Patrimonio Culturale, che collegarono il dipinto al furto perpetrato nel 1992. Approfondite indagini hanno permesso di deferire alla Procura della Repubblica di Roma due persone resesi responsabili della ricettazione dell'opera d'arte, riconosciuta autentica ed appartenente alla Chiesa a seguito di approfondito esame tecnico esperito da funzionari della Soprintendenza A.B.A.P per il Comune di Napoli.\nL'opera di importantissimo valore storico, artistico, culturale era anche pubblicata sul bollettino delle ricerche \u201cArte in ostaggio\u201d n. 17 alla pagina n. 42."}
{"id": "874380", "revid": "103827761", "url": "https://it.wikipedia.org/wiki?curid=874380", "title": "Italiana", "text": ""}
{"id": "874383", "revid": "124117720", "url": "https://it.wikipedia.org/wiki?curid=874383", "title": "Publio Cornelio Scipione (console 218 a.C.)", "text": "Membro eminente della \"gens Cornelia\", Publio era nipote di Lucio Cornelio Scipione Barbato, console nel 298 a.C. e figlio di Lucio Cornelio Scipione, console nel 259 a.C.\nBiografia.\nScipione fu a sua volta eletto console nel 218 a.C. o nel 219 a.C. (come preferirebbe Tito Livio) anno in cui Annibale scaten\u00f2 la seconda guerra punica.\nIl consolato e lo scontro con Annibale (218 a.C.).\nUna volta eletto console, gli fu assegnata la guerra in Spagna, ma forze militari inferiori rispetto al suo collega, Ti. Sempronio Longo (a cui era stata affidata la Sicilia e la guerra in Africa), poich\u00e9 egli era supportato in Gallia cisalpina dal pretore Lucio Manlio Vulsone, a capo di un contingente non esiguo. Cornelio ebbe inoltre forze marittime ridotte, pari a 60 quinqueremi, in quanto non si credette possibile che il nemico potesse invadere l'Italia via mare. Gli vennero quindi date due legioni e i corrispettivi reparto di cavalleria, oltre a 14.000 fanti alleati e 1.600 cavalieri (pari ad oltre tre \"alae\").\nVi \u00e8 da aggiungere che, poich\u00e9 Cornelio fu costretto a cedere una delle sue due legioni al pretore Gaio Atilio Serrano, in seguito allo scoppio della rivolta tra i Galli della pianura padana, ne arruol\u00f2 una nuova prima di partire da Pisa con la flotta. Egli poi costeggiando l'Etruria, la regione dei Liguri ed i monti dei Salluvi, giunse a \"Massalia\" (Marsiglia, colonia focese), nei pressi della foce del fiume Rodano. Qui pose l'accampamento, credendo che Annibale non avesse ancora valicato i Pirenei, ma venne a sapere che l'armata cartaginese era ormai in procinto di attraversare il Rodano. Decise pertanto di inviare in perlustrazione un corpo di 300 cavalieri che, guidati dai Massilioti, potessero osservare i movimenti del nemico, mentre le sue legioni si riprendevano dal mal di mare sofferto durante la traversata.\nPolibio aggiunge che la veloce avanzata di Annibale verso le Alpi, fece fallire il tentativo di Scipione di fermare il cartaginese prima che raggiungesse l'Italia. Egli infatti, giunto presso gli accampamenti di Annibale, pronto a dare battaglia, quando seppe che l'esercito cartaginese aveva lasciato il Rodano per passare le Alpi e che non avrebbe facilmente potuto inseguire il nemico, ormai molto avanti nel cammino, prefer\u00ec tornare al mare. Decise cos\u00ec di far ritorno in Italia per opporre la necessaria resistenza, una volta che il Cartaginese fosse disceso nella Pianura Padana.\nScipione quindi, dopo aver disposto che fosse il fratello, Gneo Cornelio Scipione Calvo, ad occuparsi della provincia spagnola a lui assegnata, in modo che non fosse sguarnita di truppe e potesse opporsi ad Asdrubale Barca, torn\u00f2 a \"Genua\" (Genova) per difendere l'Italia con l'armata che si trovava nella valle del fiume Po. Raggiunse quindi Pisa e, una volta sbarcato, ricevette dai pretori Lucio Manlio Vulsone e Gaio Atilio Serrano un esercito di gente arruolata da poco e intimorita per le ultime vergognose sconfitte.\nQuando poi Scipione raggiunse \"Placentia\" (Piacenza), Annibale aveva gi\u00e0 mosso il suo accampamento ed espugnato la sola citt\u00e0 dei Taurini, capitale di quel popolo che non aveva accolto il Cartaginese in amicizia. Ormai Cartaginesi e Romani erano prossimi ad affrontarsi. Scipione, di cui Annibale sembra avesse grande considerazione, si affrett\u00f2 a passare il fiume Po e mosse gli accampamenti verso il Ticino, pronto a schierare il proprio esercito. Entrambi i comandanti, ora che si faceva sempre pi\u00f9 prossimo il primo scontro tra Romani e Cartaginesi, incitarono i propri uomini al combattimento con due discorsi alle truppe tramandati da Tito Livio.\nScipione guid\u00f2 le forze romane nella battaglia del Ticino. In tale battaglia, in esplorazione con la cavalleria (composta quasi tutta di Galli che al termine della battaglia disertarono in massa unendosi ad Annibale) e con la fanteria leggera, si scontr\u00f2 con l'avanguardia dell'esercito punico venendo sconfitto. In quell'occasione Scipione rimase gravemente ferito e fu salvato dal figlio (il futuro Africano).\nNel dicembre dello stesso anno partecip\u00f2 alla battaglia della Trebbia dove le forze romane, guidate dall'altro console Tiberio Sempronio Longo e da questi schierate nonostante il suo parere contrario, furono sconfitte.\nLa spedizione in Iberia (218 - 211 a.C.).\nNonostante le sconfitte Scipione mantenne la fiducia del popolo romano, il mandato militare gli fu confermato e fu inviato in Spagna ad affiancare il fratello nel combattere le forze cartaginesi e trattenerle cos\u00ec lontane dall'Italia. L'azione di Scipione nella penisola iberica fu coronata da vittorie importanti fino a quando, nel 212/211 a.C. mor\u00ec durante le battaglie del Baetis superiore che videro la sconfitta delle armate romane. Nello stesso anno il fratello Gneo fu sconfitto e mor\u00ec nella battaglia di Ilorci vicino a Carthago Nova. Come accadde al Ticino con i Galli, sembra che queste sconfitte fossero da addebitare al tradimento delle popolazioni locali dei Celtiberi, corrotte da Asdrubale Barca, fratello di Annibale.\nScipione e la sua \"gens\".\nPublio Cornelio Scipione fu padre di Publio Cornelio Scipione detto Africano e di Lucio Cornelio Scipione Asiatico. Un successivo Publio Cornelio Scipione, figlio di Scipione Africano e di Emilia Paola e quindi nipote del console del 218 a.C., fu il padre adottivo di Publio Cornelio Scipione Emiliano. Questo Scipione fu nominato pretore nel 174 a.C."}
{"id": "874385", "revid": "1442080", "url": "https://it.wikipedia.org/wiki?curid=874385", "title": "Luigi I di Borbone-Cond\u00e9", "text": "Primo principe di Cond\u00e9, fu il capostipite del ramo dinastico dei Borbone-Cond\u00e9. Fu anche prima conte e poi duca d'Enghien, titolo che assumeranno i successori maschi primogeniti prima di subentrare al genitore come Principe di Cond\u00e9.\nFu capo della fazione protestante calvinista durante la prima e seconda guerra di religione.\nBiografia.\nLa vita militare e politica.\nFiglio cadetto di Carlo I di Borbone-Vend\u00f4me, duca di Vend\u00f4me, e di Francesca d'Alen\u00e7on, essendo fratello del primogenito Antonio, re di Navarra fu zio paterno di Enrico IV. Spos\u00f2 la calvinista Eleonora di Roucy e grazie alla sua influenza (e all'odio per i duchi di Guisa) ader\u00ec al calvinismo e divenne uno dei pi\u00f9 eminenti capi militari delle truppe ugonotte nelle guerre di religione. Comp\u00ec le sue prime imprese belliche al comando del Maresciallo di Francia Brissac in Piemonte, combatt\u00e9 poi gli spagnoli nel 1552 all'assedio di Metz e partecip\u00f2 alla battaglia di San Quintino (10 agosto 1557) agli ordini del capo ugonotto ammiraglio Gaspard II de Coligny (sia a Metz sia a San Quintino si trov\u00f2 di fronte il duca Emanuele Filiberto di Savoia).\nDopo la morte del re di Francia Enrico II si dedic\u00f2 alla rivolta contro il duca di Guisa partecipando alla congiura di Amboise. Preso prigioniero nel 1560, scamp\u00f2 la condanna a morte non essendosi trovate prove certe della sua partecipazione alla congiura. Tuttavia, poco dopo la sua liberazione, riprese l'attivit\u00e0 precedente e scoperto in un nuovo complotto fu arrestato e condannato a morte. Il differimento dell'esecuzione e l'improvvisa morte del re Francesco II gli salvarono la vita. La reggente Caterina de' Medici infatti lo grazi\u00f2 e lo fece liberare avendo bisogno di un principe di sangue reale che facesse da contrappeso ai Guisa.\nDopo il massacro di Vassy (marzo 1562) dichiar\u00f2 in un manifesto pubblico di voler abbandonare la reggente e i Guisa e, con l'aiuto dei principi tedeschi, si rimise a capo delle truppe ugonotte, impadronendosi di numerose citt\u00e0 nella Valle della Loira. Nonostante che in quel periodo i protestanti controllassero militarmente la valle del Rodano, il Delfinato, la Linguadoca e Lione, non giunse a lui alcun aiuto e fu sconfitto e fatto prigioniero a Dreux. Fu liberato con la pace di Amboise nel 1563.\nRiprese le armi nel 1567, organizzando la sorpresa di Meaux (un tentativo, fallito, di rapimento del re Carlo IX) e successivamente diede battaglia a Saint-Denis, con esito per\u00f2 incerto. Durante la tregua che segu\u00ec alla pace di Longjumeau si ritir\u00f2 a Noyers, da dove fugg\u00ec nell'agosto 1568, incalzato dalle truppe reali, e raggiunse il Coligny e altri nobili ugonotti a La Rochelle. Il 13 marzo 1569 avvenne lo scontro con le forze realiste a Jarnac, nel corso del quale venne gravemente ferito, preso prigioniero e ucciso dal comandante delle guardie del duca d'Angi\u00f2.\nDiscendenza.\nLuigi spos\u00f2 nel 1551 Eleonora di Roye, contessa di Roucy (1535-1564) dalla quale ebbe:\nRimasto vedovo di Eleonora di Roye nel 1564, l'anno successivo spos\u00f2 Eleonora Francesca di Orl\u00e9ans-Rothelin (1549 - 1601) dalla quale ebbe:\nDa una relazione con Isabelle di Limeuil nacque:"}
{"id": "874389", "revid": "1605525", "url": "https://it.wikipedia.org/wiki?curid=874389", "title": "Antonio Bagioli (1783-1855)", "text": "\u00c8 stato uno dei protagonisti della vita musicale di Cesena.\nAllievo a Bologna di Padre Stanislao Mattei, nel 1806 inizi\u00f2 per conto del comune di Cesena l'insegnamento della musica nella citt\u00e0 ed \u00e8 ritenuto il fondatore della scuola di musica oggi denominata Istituto Musicale \"A. Corelli\".\nDiplomato in pianoforte e composizione, il Bagioli pubblic\u00f2 alcuni lavori, conosciuti ma andati persi nel tempo. Attualmente si conservano a Cesena solo due sue composizioni originali.\nDalla sua scuola di canto uscirono numerosi allievi, tra i quali il celebre contralto Marietta Alboni, del quale Antonio Bagioli fu il primo maestro."}
{"id": "874405", "revid": "773636", "url": "https://it.wikipedia.org/wiki?curid=874405", "title": "Ditte", "text": ""}
{"id": "874407", "revid": "77358", "url": "https://it.wikipedia.org/wiki?curid=874407", "title": "Via Crociferi", "text": ""}
{"id": "874409", "revid": "287204", "url": "https://it.wikipedia.org/wiki?curid=874409", "title": "Federazione cestistica della Finlandia", "text": "La Suomen Koripalloliitto \u00e8 l'ente che organizza e controlla la pallacanestro in Finlandia. Si occupa dei campionati maschili e femminili e delle nazionali, oltre che di alcune coppe."}
{"id": "874427", "revid": "56620", "url": "https://it.wikipedia.org/wiki?curid=874427", "title": "Gaio Fabricio Luscino", "text": "Biografia.\nConsole nel 282 a.C., rifiut\u00f2 per due volte, nel 282 a.C. dai Sanniti, e nel 280 da Pirro, cospicui doni rivolti a corromperlo. \nFu di nuovo console nel 278 a.C.\nIndicato come esempio di austerit\u00e0 e di disprezzo della ricchezza dagli antichi scrittori romani (\u00abparvoque potentem / Fabricium\u00bb, \"Eneide\", VI 843-4), la sua figura viene ripresa come modello di virt\u00f9 da Dante, che lo ricorda nel \"De Monarchia\" come \u00abaltum... exemplum avaritiae resistendi\u00bb (\"alto esempio di resistenza all'avidit\u00e0\") e, inoltre, nel XX canto del Purgatorio:"}
{"id": "874430", "revid": "767487", "url": "https://it.wikipedia.org/wiki?curid=874430", "title": "Tim Rice-Oxley", "text": "Biografia.\nTim \u00e8 figlio di Margaret e Charles Rice-Oxley. Tom Chaplin e il fratello minore di Tim (anch'esso chiamato Tom), nascono ad un mese di distanza l'uno dall'altro nello stesso ospedale e cos\u00ec le loro madri diventano amiche. Tim e Tom frequentano la Vinehall School, e successivamente la Tonbridge School dove incontrano Richard Hughes e Dominic Scott, futuri membri della band. Ed \u00e8 proprio in questo periodo che Tim prende lezioni di pianoforte, nonostante abbia ammesso pi\u00f9 volte di trovarle estremamente noiose. Terminate le lezioni, inizia a dedicarsi allo studio di molte canzoni dei Beatles. Pi\u00f9 tardi dopo la scuola Tim inizia a dare a Chaplin lezioni di pianoforte.\nNei primi anni novanta, inizia a frequentare la facolt\u00e0 di lettere classiche a Londra, ma l'esperienza universitaria finisce quasi subito. Nel 1995, insieme al collega universitario Dominic Scott, fonda il gruppo Lotus Eaters, invitando Richard ad entrare nella band come batterista. \u00c8 in questo periodo che Tim conosce Chris Martin, il quale lo invita a lasciare i Lotus Eaters e unirsi ai Coldplay, appena esordienti. Tim per\u00f2 rifiuta l'offerta.\nNella primavera del 1997, Tim convince Richard e Dominic a far entrare Tom nella band, la quale viene ribattezzata ben presto in \"Keane\".\nTra il 1998 e il 1999 i Keane si trasferiscono a Londra dove iniziano a suonare in vari locali della citt\u00e0. Durante questo periodo Tim e Tom condividono un piccolo appartamento nel quartiere di Stoke Newington, e iniziano a fare dei piccoli lavori in maniera da potersi pagare il locale in cui provano con la band.\nDominic Scott nel 2001, stanco di aspettare conferme che stentavano ad arrivare, lascia la band. In seguito Rice-Oxley inizia anche a suonare il piano durante i concerti, cosa mai fatta prima di allora.\nNel 2004 vince un Ivor Novello Awards come \"Miglior compositore dell'anno\".\nNel 2006 collabora alla composizione delle canzoni \"Early Winter\" e \"The girl inside\" (inedita), contenute nel secondo album di Gwen Stefani intitolato The Sweet Escape.\nNel 2009 ha contribuito a scrivere la canzone \"Everything Is Beautiful\" per l'undicesimo album della cantante Kylie Minogue, intitolato \"Aphrodite\".\n\u00c8 stato rivelato all'inizio del 2010 che stava lavorando ad un progetto alternativo chiamato Mt. Desolation, insieme all'amico e compagno di band Jesse Quin.\nVita privata.\nHa una moglie, Janye Rice-Oxley che ha sposato a febbraio del 2005, la coppia ha una figlia di nome Lilac nata il 22 settembre 2007. Chaplin ha fatto da testimone al loro matrimonio. Nel 2012 la coppia si \u00e8 separata."}
{"id": "874435", "revid": "3082", "url": "https://it.wikipedia.org/wiki?curid=874435", "title": "Gaio Fabrizio Luscinio", "text": ""}
{"id": "874453", "revid": "287204", "url": "https://it.wikipedia.org/wiki?curid=874453", "title": "Colle della Lombarda", "text": "Il Colle della Lombarda (\"Col de la Lombarde\" in francese) \u00e8 un valico alpino delle Alpi Marittime, posto a 2.351\u00a0m s.l.m. sul confine tra Italia e Francia.\nDescrizione.\nSul versante italiano si incontra lungo l'ascesa il Santuario di Sant'Anna, il santuario pi\u00f9 elevato d'Europa, mentre sul versante francese si trova la stazione sciistica di Isola 2000. Dal colle si pu\u00f2 raggiungere la vicina Cima della Lombarda.\nStoria.\nFino al dopoguerra la strada, oltrepassato il colle, terminava circa all'altezza dell'attuale Isola 2000, non permettendo di raggiungere la Francia; questo perch\u00e9 fino al 1947 l'alta val di Ciastiglione, compresa la zona degli attuali impianti sciistici, apparteneva all'Italia e al comune di Vinadio. Dopo il passaggio della zona alla Francia, i francesi realizzarono il resto della strada anche in funzione della costruzione della stazione sciistica (1971), aprendo cos\u00ec la comunicazione stradale tra Italia e Francia attraverso il colle.\nCiclismo.\nL'ascesa al colle costituisce una delle pi\u00f9 suggestive salite delle Alpi. La salita dal lato italiano \u00e8 lunga 21.7\u00a0km con una pendenza media del 6.8% ed una massima del 14%."}
{"id": "874457", "revid": "324090", "url": "https://it.wikipedia.org/wiki?curid=874457", "title": "Cold (Cold)", "text": "Cold \u00e8 l'album di debutto dei Cold, pubblicato il 2 giugno 1998."}
{"id": "874461", "revid": "289247", "url": "https://it.wikipedia.org/wiki?curid=874461", "title": "Il padrino parte terza", "text": ""}
{"id": "874465", "revid": "640277", "url": "https://it.wikipedia.org/wiki?curid=874465", "title": "Patrizio Peci", "text": "Biografia.\nCrebbe a Ripatransone fino al 1962, poi, per motivi legati al lavoro del padre, si trasfer\u00ec con tutta la famiglia a San Benedetto del Tronto. Era il maggiore di quattro fratelli: Ida, Roberto ed Eleonora. Dopo aver contribuito alla costituzione dei PAIL (Proletari armati in Lotta), entr\u00f2 a far parte delle Brigate Rosse nel 1976 e, dopo un periodo iniziale a Milano, milit\u00f2 nella colonna \"Mara Cagol\" di Torino di cui divenne uno dei principali dirigenti fino al suo arresto il 20 febbraio 1980.\nAttivit\u00e0 terroristiche.\nPatrizio Peci risulta aver preso parte ai seguenti delitti ed eventi:\nL'arresto.\nVenne arrestato a Torino, assieme a Rocco Micaletto, il 20 febbraio 1980. Fu il primo \"pentito\" delle Brigate Rosse a collaborare con lo Stato e, grazie alle informazioni che forn\u00ec nella caserma dei carabinieri di Cambiano al generale Carlo Alberto dalla Chiesa, rese possibile l'individuazione del covo brigatista di via Fracchia a Genova e l'operazione che ne deriv\u00f2.\nLe convinzioni delle Brigate Rosse sull'arresto.\nSulle modalit\u00e0 del suo arresto e sulle ragioni del suo pentimento si scaten\u00f2 subito un'accesa discussione in seno alle Brigate Rosse, con risvolti tragici per la famiglia di Peci. Secondo le fonti ufficiali, Peci fu riconosciuto per caso da due carabinieri e arrestato. Una volta in carcere, sarebbe stata l'abilit\u00e0 del direttore a convincerlo a incontrare il generale Carlo Alberto dalla Chiesa e a rivelargli quel che sapeva riguardo all'organizzazione. Le Brigate Rosse, invece, si convinsero subito che Patrizio era stato arrestato una prima volta su precisa delazione di suo fratello Roberto, anche lui implicato nelle azioni di formazioni armate, poi rimesso in libert\u00e0 per acquisire maggiori informazioni, e infine riarrestato con grande clamore mediatico.\nL'assassinio del fratello.\nSulla base di questa convinzione ed in forma di ritorsione, le Brigate Rosse sequestrarono Roberto, lo processarono, lo condannarono a morte e lo uccisero.\n\u00abSi sono presi mio fratello Roberto con l'inganno, una mattina. Lo hanno preso e sequestrato, per disperata e insensata logica di vendetta. Lo hanno rapito con un miserabile trucco, con l'obiettivo di allestire un processo farsa contro di lui e di ucciderlo. Ma in realt\u00e0 lo hanno fatto solo per una feroce rappresaglia contro di me\u00bb (...). \u00abOgni volta che una scheggia di quella storia mi raggiunge, una ferita si riapre. Mi sono accorto solo per caso che io sono l'unico. L'unico che negli anni di piombo abbia abitato entrambi i gironi dei dannati: sia fra le vittime che fra i carnefici, sia fra chi ha amministrato la morte, sia fra chi ha conosciuto la morte, quella di una delle persone pi\u00f9 care, quella che ti fa conoscere il senso della perdita irrevocabile\u00bb.\nLa parte finale del \"processo proletario\", compresa l'esecuzione della sentenza, fu registrata in un video, andato pi\u00f9 volte in onda anche su televisioni nazionali; il video comprende la lettura della \"sentenza\", ed ha in sottofondo \"l'Internazionale\". Patrizio ha sempre smentito la convinta tesi brigatista. Nella speranza di salvare il fratello fu una sorella, durante i giorni del sequestro, a farsi carico della supposta delazione; salvo poi spiegare, ad esecuzione avvenuta, la ragione delle sue affermazioni.\nLe testimonianze e il carcere.\nIn seguito Peci pubblic\u00f2 con Giordano Bruno Guerri il libro \"Io, l'infame\" (Mondadori, 1983) in cui sono raccontati i suoi anni nelle Brigate Rosse e il successivo pentimento.\n\"Patrizio Peci \u00e8 morto il 18 maggio del 1983. Patrizio Peci ero io. Il 18 maggio del 1983, a Torino, l'uomo conosciuto con quel nome entrava in un Tribunale di Torino per testimoniare contro i suoi ex compagni, principale teste d'accusa nel processo contro le Brigate Rosse. Fino a quel giorno ero stato un brigatista, dopo di allora divenni il pi\u00f9 feroce nemico delle Brigate Rosse\u00bb (...). Dopo quel 1983, un nuovo Patrizio, senza pi\u00f9 nessuna immagine pubblica, senza volto, senza legami con il suo mondo di prima - insomma io - avrebbe dovuto compiere un nuovo rito battesimale, e ricominciare la propria vita da zero\".\nIl libro \u00e8 stato poi ripubblicato nell'ottobre 2008 dalla casa editrice Sperling &amp; Kupfer, in un'edizione aggiornata e con l'aggiunta di una nuova parte riguardante il periodo successivo alla prima pubblicazione. Nel 1983 rilascia una intervista televisiva ad Enzo Biagi, trasmessa da Rete 4.\nFu condannato a 8 anni di reclusione il 17 febbraio 1986, assieme ad altri componenti della colonna \"Mara Cagol\", ai quali vennero complessivamente inflitti 13 ergastoli.\nReazioni e documentari.\nPeci attualmente vive in una localit\u00e0 segreta e ha cambiato nome. Nel 2008 la TSI svizzera ha mandato in onda per la prima volta un documentario sulla figura dei fratelli Peci, girato da Luigi Maria Perotti e dal titolo \"L'infame e suo fratello\". Nei 90 minuti di durata, il film (coprodotto da Italia e Germania), mette in risalto la figura della sorella Ida e della sua volont\u00e0 di capire il perch\u00e9 dell'uccisione del fratello. Si ricordano anche il silenzio di allora da parte delle istituzioni e l'attivit\u00e0 di Radio Radicale, che considerava il fratello di un terrorista come persona da salvare. Il documentario \u00e8 stato mandato in onda, in Italia, all'interno del programma \"La Storia siamo noi\", nel giugno del 2008 e dalla tv tedesca Ndr, l'8 novembre 2010, con il titolo \"Der Verr\u00e4ter und sein Bruder\".\nIl 7 agosto 2021 debutta, in prima nazionale a Porto San Giorgio (FM), all'interno della rassegna Epos/TAU, organizzata da Amat Marche e Proscenio Teatro, lo spettacolo teatrale documentario \"Fratelli. Qual doglia incombe sulla mia citt\u00e0?\" di Edoardo Ripani. La performance mescola narrazione, documentario e installazioni pirotecniche, portando in scena la tragica vicenda dei fratelli Peci, a quarant'anni dal rapimento e dall'omicidio del fratello di Patrizio, Roberto."}
{"id": "874467", "revid": "73843", "url": "https://it.wikipedia.org/wiki?curid=874467", "title": "Passo dell'Abetone", "text": "Il passo dell'Abetone \u00e8 un valico stradale dell'Appennino settentrionale, che si trova al limite settentrionale della provincia di Pistoia nel paese di Abetone, presso il confine con la provincia di Modena.\nLa strada statale 12 dell'Abetone e del Brennero percorre il passo che collega attraverso l'Appennino tosco-emiliano l'Italia settentrionale con quella centrale.\nIl tratto stradale da Pistoia a Modena venne progettato e realizzato per accordi fra il Granducato di Toscana ed il Ducato di Modena nella met\u00e0 del XIX secolo ed ha portato a lungo il nome di strada Giardini-Ximenes dai nomi dei due progettisti."}
{"id": "874470", "revid": "1573940", "url": "https://it.wikipedia.org/wiki?curid=874470", "title": "Palazzo Tobler", "text": "Palazzo Tobler si trova in via Oberdan 41, angolo via delle Sette Volte a Pisa.\nIl palazzo \u00e8 caratterizzato da una facciata del XV secolo che presenta una parte sporgente sorretta da un portico con archi ribassati al piano terra. La parte frontale \u00e8 ricoperta da conci di marmo ben squadrati e vi si aprono due quadrifore (una per piano) in stile gotico, con archetti a sesto acuto trilobati, sottolineati da cornici marcapiano all'altezza del parapetto. Sul retro dell'edificio si vedono ancora i resti di pilastri medievali con mensole sporgenti, realizzati in pietra verrucana."}
{"id": "874471", "revid": "1573940", "url": "https://it.wikipedia.org/wiki?curid=874471", "title": "L'ombra e il baleno", "text": "L'ombra e il baleno (\"The Shadow and the Flash\") \u00e8 un racconto breve fantastico-fantascientifico di Jack London (1902?), che racconta la storia di due amici in gara tra di loro fin dall'infanzia, nello studio, nello sport, in amore, finch\u00e9 alla fine i due seguiranno due strade opposte per ottenere l'invisibilit\u00e0.\nLa storia compare in una raccolta di racconti, \"Faccia di Luna\" (\"Moon-Face and Other Stories\").\nIl racconto \u00e8 stato pubblicato in italiano per la prima volta nel 1939.\nAdattamenti.\nUna versione a fumetti del racconto \"L'ombra e il baleno\" compare in un numero della collana \"Zona X\" per la serie di \"Martin Myst\u00e8re\"; si tratta di 22 tavole disegnate da Giancarlo Alessandrini."}
{"id": "874472", "revid": "1632387", "url": "https://it.wikipedia.org/wiki?curid=874472", "title": "Live at Last (Black Sabbath)", "text": "Live at Last \u00e8 un disco dal vivo del gruppo Heavy metal Black Sabbath.\nIl disco.\nL'album venne pubblicato nel 1980, ma contiene performance dal vivo del 1973 con Ozzy Osbourne alla voce. Sostanzialmente, \u00e8 un live album composto da registrazioni bootleg e, inizialmente, venne pubblicato senza il permesso della band. Nel 1996 la Castle Records ne pubblic\u00f2 una nuova versione rimasterizzata e nel 2002 \u00e8 stato incluso come primo disco nel doppio live \"Past Lives\"."}
{"id": "874473", "revid": "36426", "url": "https://it.wikipedia.org/wiki?curid=874473", "title": "Quadrifore", "text": ""}
{"id": "874479", "revid": "101175", "url": "https://it.wikipedia.org/wiki?curid=874479", "title": "F4 1000 R", "text": ""}
{"id": "874480", "revid": "1543377", "url": "https://it.wikipedia.org/wiki?curid=874480", "title": "Riflesso corneale", "text": "Il riflesso corneale (o riflesso palpebrale o riflesso di ammiccamento) \u00e8 un ammiccamento (contrazione) involontario delle palpebre, provocato da una stimolazione (come il contatto o un corpo estraneo) della cornea, oppure da una luce intensa (in questo caso si parla di riflesso ottico). La stimolazione dovrebbe evocare una risposta sia diretta sia consensuale (nell'occhio controlaterale). Il riflesso di ammiccamento si verifica anche in presenza di suoni con intensit\u00e0 maggiore di 40-60 dB.\nIl riflesso \u00e8 mediato da:\nL'uso di lenti a contatto pu\u00f2 ridurre o abolire questo riflesso.\nIl \"riflesso ottico\" \u00e8 pi\u00f9 lento ed \u00e8 mediato dalla corteccia cerebrale del lobo occipitale: \u00e8 assente nei bambini sotto i 9 mesi.\nL'esame del riflesso corneale fa parte di taluni esami neurologici, in particolare nella valutazione del coma. Un danno della branca oftalmica (V1) del V paio di nervi cranici comporta un riflesso corneale assente quando viene stimolato l'occhio del lato colpito. La stimolazione normalmente produce una risposta consensuale, con la chiusura di entrambe le palpebre."}
{"id": "874481", "revid": "287204", "url": "https://it.wikipedia.org/wiki?curid=874481", "title": "Il libro nero - Il genocidio nazista nei territori sovietici 1941-1945", "text": "Il libro nero - Il genocidio nazista nei territori sovietici 1941-1945 \u00e8 un saggio storico di Vasilij Grossman e Il'ja Grigor'evi\u010d \u0116renburg in cui vengono documentati i crimini di guerra perpetrati dai nazisti e dai loro alleati nei territori occupati dell'Unione Sovietica durante la seconda guerra mondiale.\nGli eventi descritti nel libro sono parte della raccolta di testimonianze eseguita dal \"Comitato ebraico antifascista\" (\"\u0415\u0432\u0440\u0435\u0439\u0441\u043a\u0438\u0439 \u0410\u043d\u0442\u0438\u0444\u0430\u0448\u0438\u0441\u0442\u0441\u043a\u0438\u0439 K\u043e\u043c\u0438\u0442\u0435\u0442\") tra il 1942 e il 1948, anno in cui (nel novembre) il Comitato fu sciolto dalle autorit\u00e0 sovietiche. I materiali raccolti furono confiscati, ma non distrutti e parte di essi fu fatta uscire clandestinamente dall'Unione Sovietica da \u0116renburg e fatta pervenire all'archivio dello Yad Vashem.\nUna prima stesura del libro viene pubblicata in due volumi tra il 1944 e il 1945; copie dei volumi furono spedite negli Stati Uniti, in Israele (allora sotto il Mandato britannico della Palestina) ed in Romania. Le autorit\u00e0 sovietiche ne bloccarono invece la pubblicazione nel territorio dell'URSS.\nEdizioni in lingua russa vengono pubblicate nel 1980 a Gerusalemme e nel 1991 a Kiev. Successivamente il libro esce nel 1994 in Germania, per interessamento di Irina \u0116renburg, figlia di Il'ja."}
{"id": "874487", "revid": "1652635", "url": "https://it.wikipedia.org/wiki?curid=874487", "title": "Societ\u00e0 multietnica", "text": "Una societ\u00e0 multietnica \u00e8 una societ\u00e0 umana caratterizzata dalla coesistenza, pi\u00f9 o meno integrata, di persone di pi\u00f9 etnie diverse. Il principale fattore di genesi della societ\u00e0 multietnica \u00e8 costituito dal fenomeno delle migrazioni dell'uomo nel mondo.\nNella storia.\nLa convivenza tra etnie umane diverse ha sempre imposto alle parti a confronto problemi difficili, anzi, la tentazione a risolvere le divergenze con la violenza, \u00e8 addirittura anteriore se \u00e8 vero che circa trentamila anni fa l'uomo di Cro Magnon avrebbe eliminato completamente il competitore Neanderthal dopo una convivenza di circa 60.000 anni nel Levante, e per pi\u00f9 di 10.000 anni in Francia.\nEsistono per\u00f2 esempi in cui le migrazioni degli uomini hanno portato ad un diffondersi della civilt\u00e0 come ad esempio, al tempo della rivoluzione neolitica: secondo Luca Cavalli Sforza, il padre della moderna genetica delle popolazioni, il corredo cromosomico delle popolazioni dell'Europa rivelerebbe la stratificazione di geni provenienti dall'Anatolia insieme agli uomini che diffondevano l'agricoltura. I primitivi cacciatori mesolitici sarebbero stati integrati, cio\u00e8, prova l'analisi dei cromosomi, nelle popolazioni degli emigranti anatolici.\nLa Constitutio antoniniana, sotto Caracalla attribu\u00ec la cittadinanza romana a tutti gli uomini liberi dell'Impero, fu esempio precoce di societ\u00e0 multietnica basata sull'uguaglianza dei diritti, sebbene rigidamente monoculturale.\nMa nella storia le societ\u00e0 multietniche di tale tipo sono state piuttosto l'eccezione che la regola, se pensiamo, ad esempio, al caso degli Stati Uniti, in cui gli Indiani furono eliminati con le Guerre indiane. Il sistematico sterminio dei bisonti costrinse alla morte di fame, in due inverni, decine di migliaia di nativi. Per contro i neri erano reputati \"animali senza alcun diritto\", se si pensa che il padre della democrazia statunitense, Thomas Jefferson, grande proprietario di schiavi, non pens\u00f2 mai di emancipare i figli delle proprie concubine nere.\nNegli Stati Uniti anche dopo l'emancipazione decretata da Abramo Lincoln, non produsse, per un lungo periodo di tempo, una vera uguaglianza civile, ed \u00e8 stato il caso, fino ad anni recentissimi, del Sudafrica dell'apartheid. Gli Stati Uniti sono, oggi, una grande societ\u00e0 multietnica, come \u00e8 grande societ\u00e0 multietnica il Brasile, mentre si avvia a diventare grande societ\u00e0 multietnica l'Europa occidentale stretta dalla pressione demografica dell'Asia e dell'Africa che tendono a ricolmare i vuoti demografici esterni.\nIl futuro delle societ\u00e0 multietniche europee.\nLe previsioni di chi si occupa a livello scientifico di futurologia non \u00e8 priva di elementi di profonda incertezza. In genere prevale la tesi che la popolazione originaria sia in contrazione per la scarsa natalit\u00e0 (scarsa crescita di nuovi individui), mentre \u00e8 possibile anche uno scenario in cui le attuali minoranze potranno in alcuni paesi assumere il ruolo di maggioranza. Le previsioni delle tendenze demografiche quando coesistono gruppi con un indice di natalit\u00e0 diverso \u00e8 relativamente pi\u00f9 facile da determinare, mentre resta una grande incognita la coesistenza di tradizioni diverse o l'assimilazione di una rispetto alle altre.\nGli studi pi\u00f9 accreditati, dato l'attuale tasso di riproduzione della popolazione tedesca, indicano per la Germania, in cui la presenza degli immigrati \u00e8 gi\u00e0 significativa nel 2050 uno scenario in cui la Germania stessa o avr\u00e0 drasticamente ridotto la popolazione o avr\u00e0 acquisito una forte presenza di immigrati, in prevalenza provenienti dalla Turchia.\nPer quanto concerne gli Stati Uniti d'America, invece, la nascite della popolazione di origine bianca non-ispanica sono inferiori a quelle delle cosiddette \"minoranze etniche\", dimodoch\u00e9 \u00e8 stato stimato che, se gli immigrati non dovessero calare e il tasso di fecondit\u00e0 fra i caucasici non aumentasse, entro il 2042 i cosiddetti \"WASP\" diverrebbero a tutti gli effetti una minoranza.\nDel resto, gi\u00e0 a Londra, una delle citt\u00e0 pi\u00f9 multietniche d'Europa, i bianchi autoctoni sono meno degli immigrati nel loro complesso."}
{"id": "874491", "revid": "1573940", "url": "https://it.wikipedia.org/wiki?curid=874491", "title": "Casa torre di via Ulisse Dini", "text": "La Casa torre di Via Ulisse Dini \u00e8 un edificio medievale di Pisa ben conservato.\nDescrizione.\nLa casa torre di via Ulisse Dini risale ai secoli XI o XII ed \u00e8 stato costruito secondo la tipologia pi\u00f9 antica di casa-torre, con la muratura ancora a vista, caratterizzata da conci squadrati ai primi due piani e da un pi\u00f9 semplice materiale laterizio al terzo piano. Le aperture sono piuttosto piccole e presentano un'interessante variet\u00e0 di soluzioni architettoniche.\nAl piano terra sono presenti due robusti archi ribassati oggi tamponati, probabilmente parte di un portico originario; il primo piano presenta tre portali-finestra che originariamente dovevano dar luce a un ballatoio: due presentano una copertura ad arco, mentre il terzo a destra ha un peculiare architrave pentagonale, elemento ricorrente delle torri pi\u00f9 antiche, poich\u00e9 permetteva una maggiore larghezza delle aperture rispetto a un architrave rettangolare per la migliore distribuzione del peso; le due aperture al secondo piano sono simile a quelle del primo, sormontate da archi. Anche nel cortile interno sono visibili le tracce dell'antico edificio."}
{"id": "874492", "revid": "44638", "url": "https://it.wikipedia.org/wiki?curid=874492", "title": "Orizzonte Catania", "text": ""}
{"id": "874494", "revid": "2075278", "url": "https://it.wikipedia.org/wiki?curid=874494", "title": "Pierrot (azienda)", "text": "Nato col nome Studio Pierrot Co., Ltd., dal 2002 , \u00e8 uno studio di animazione giapponese fondato nel 1979 da Yuji Nunokawa e Hisayuki Toriumi, ex dipendenti della Tatsunoko Production e della Mushi Production. Lo studio \u00e8 noto principalmente per aver prodotto serie anime famose come \"Lam\u00f9\", \"Orange Road,\" \"Naruto\", \"Bleach\", \"Yu degli spettri\", \"Tokyo Ghoul\", \"Beelzebub, Due come noi,\" \"Great Teacher Onizuka\" e soprattutto la famosa saga cosiddetta delle \"maghette dello Studio Pierrot\" composta dalle cinque serie: \"L'incantevole Creamy\", \"Evelyn e la magia di un sogno d'amore\", \"Magica magica Emi\", \"Sandy dai mille colori\" e \"Fancy Lala\".\nIl logo dello studio presenta la faccia di un pagliaccio stilizzato prima del nome. Il nome, traslitterato in giapponese \"Piero\", \u00e8 un prestito linguistico del nome Pierrot, che in Giappone \u00e8 usato genericamente col significato di \"pagliaccio\". Dal 2004 utilizza la versione nippo-occidentale \"studio\u3074\u3048\u308d\", nei titoli dei suoi prodotti (dicitura in realt\u00e0 gi\u00e0 apparsa saltuariamente dal 1993).\nSerie TV e OAV.\n\"Attenzione: questa lista potrebbe essere incompleta.\"\nFilm d'animazione.\n\"Attenzione: questa lista potrebbe essere incompleta.\""}
{"id": "874497", "revid": "1305772", "url": "https://it.wikipedia.org/wiki?curid=874497", "title": "Richard Adams", "text": "\u00c8 conosciuto soprattutto per avere scritto tre romanzi che hanno come protagonisti degli animali, in particolare \"La collina dei conigli\" (titolo inglese: \"Watership Down\") e, leggermente meno noti, \"La valle dell'orso\" e \"I cani della peste\".\nBiografia.\nFiglio di un dottore di campagna, pass\u00f2 la sua infanzia nella contea di Berkshire nel sud dell'Inghilterra. Serv\u00ec nell'esercito britannico dal 1940 al 1946 durante la seconda guerra mondiale.\nDopo essersi congedato prosegu\u00ec gli studi e nel 1948 prese il master's degree al Worcester College di Oxford.\nIn seguito ottenne un impiego presso l'amministrazione statale inglese, \"Department of Agriculture\" e \"Department of the Environment\", dove rimase fino al 1974.\nDopo la pubblicazione del suo secondo romanzo, \"La valle dell'orso\", \u00e8 diventato scrittore a tempo pieno. Ha vissuto sull'isola di Man.\nLa trama de \"La collina dei conigli\" nasce da una storia che Adams raccontava alle sue due figlie Juliet e Rosamund e che, per insistenza delle figlie stesse, divenne poi un romanzo.\nLo scrittore impieg\u00f2 due anni per la stesura definitiva dell'opera, ma i primi tredici editori a cui lo propose ne rifiutarono la pubblicazione. Quando infine il libro fu pubblicato, nel 1972 da Rex Collings Ltd, vendette in pochissimo tempo pi\u00f9 di un milione di copie in Gran Bretagna e negli Stati Uniti. Il romanzo \u00e8 diventato di fatto un classico della letteratura moderna e nel 1972 ha vinto sia la Carnegie Medal che il Guardian Children's Fiction Prize.\nA tutt'oggi il capolavoro di Adams ha venduto pi\u00f9 di 50 milioni di copie in tutto il mondo, pi\u00f9 di tutti quanti i suoi altri lavori messi assieme.\nDal 1982 Adams \u00e8 stato presidente della \"Royal Society for the Prevention of Cruelty to Animals\" (RSPCA) e, nel 1983 si \u00e8 candidato alle elezioni politiche britanniche come \"conservatore indipendente\" nel collegio di Spelthorne con il proposito di presentare una piattaforma di legge per vietare la caccia alla volpe.\nFino alla morte, avvenuta il 24 dicembre 2016, ha vissuto con la moglie Elizabeth a Whitchurch (Hampshire), a poca distanza dal suo paese natale."}
{"id": "874504", "revid": "6923", "url": "https://it.wikipedia.org/wiki?curid=874504", "title": "Disarcionamento", "text": "Il disarcionamento o high side (termine inglese) \u00e8 la definizione tecnica di una tipologia di caduta motociclistica, dove la moto in curva (ma anche ad andatura rettilinea) subisce una perdita d'aderenza da parte della ruota posteriore, seguita da una ripresa dell'aderenza che porta il pilota ad essere disarcionato dal mezzo. In conseguenza di ci\u00f2 il pilota viene scaraventato in aria.\nDescrizione.\nLa ruota posteriore inizialmente perde aderenza e si sposta da un lato della moto, la sospensione passa da uno stato di compressione ad uno stato di parziale o completa estensione: durante quest'ultima fase lo pneumatico riprende aderenza, ma con un asse (traiettoria) diverso dal resto della moto, il che porta ad un veloce raddrizzamento del motociclo ed il pilota \u00e8 quasi scaraventato via; pu\u00f2 succedere anche a bassa velocit\u00e0.\nQuesto tipo di caduta, dato lo sfavorevole angolo d'impatto, \u00e8 molto temuta dai piloti perch\u00e9 spesso causa seri traumi (es. fratture e commozioni cerebrali).\nCause.\nQuesto fenomeno pu\u00f2 essere causato da:\nNelle competizioni.\nQuesto tipo di incidente si verificava con una certa frequenza sulle vecchie moto da gran premio due tempi (soprattutto di 500 cc); a partire dall'introduzione della classe MotoGP nel campionato del mondo motociclistico e quindi dell'inizio dell'uso di motori quattro tempi di 990 cm\u00b3 le motociclette da Gran Premio iniziarono a venire dotate di sistemi elettronici di controllo di trazione, utili a rendere queste moto maggiormente gestibili in fase di accelerazione e ad evitare tale genere di incidenti. Grazie a questi sistemi di controllo oggi questa tipologia di caduta \u00e8 decisamente meno frequente e, ove si verifichi, \u00e8 causata quasi esclusivamente da malfunzionamenti al sistema elettronico di controllo oppure da situazioni transitorie di aderenza (vedi la caduta di Casey Stoner nel giro di ricognizione durante l'ultimo GP della stagione 2009 svoltosi a Valencia)."}
{"id": "874507", "revid": "6066", "url": "https://it.wikipedia.org/wiki?curid=874507", "title": "Reazioni nucleari", "text": ""}
{"id": "874509", "revid": "1598370", "url": "https://it.wikipedia.org/wiki?curid=874509", "title": "Campionato italiano di dama internazionale", "text": "Il Campionato italiano di dama internazionale \u00e8 il torneo che assegna annualmente il titolo di Campione Italiano Assoluto ed i titoli italiani minori della specialit\u00e0. \nOrganizzazione.\nIl Campionato viene organizzato dalla Federazione Italiana Dama (FID) fin dal 1965, dopo che la dama internazionale ebbe acquistato un seguito pi\u00f9 vasto anche grazie all'adesione della FID alla Federazione mondiale (FMJD) nel 1960 e alla disputa di un Campionato mondiale in Italia (Merano), nel 1964.\nAnalogamente alla dama italiana i giocatori sono suddivisi in gruppi e disputano campionati separati (per questo si parla propriamente di \"pi\u00f9\" Campionati Italiani). L'ammissione ai Campionati e l'inserimento dei giocatori nei rispettivi gruppi avviene ad opera della Commissione Tecnica Federale (CTF) che accoglie i migliori punteggi nella classificazione Elo-Rubele dei giocatori che abbiano disputato un minimo prestabilito di gare durante l'anno. Il sistema di classificazione Elo-Rubele, adottato dalla FID sia per la dama internazionale sia per la dama italiana, consiste nell'attribuire ad ogni giocatore in attivit\u00e0 e regolarmente tesserato, un punteggio di merito, denominato capitale punti, derivante dalle prestazioni realizzate nelle gare ritenute valide ai fini dell'aggiornamento del capitale stesso. Il gruppo pi\u00f9 importante \u00e8 ovviamente il primo, nel quale giocano i migliori Maestri e Grandi Maestri, e che \u00e8 pertanto denominato Campionato Italiano Assoluto. Il vincitore dell'Assoluto acquisisce titolo per la partecipazione al Campionato mondiale di dama internazionale, o (in base alla formula) all'appropriato torneo di qualificazione.\nPer i giovani vengono organizzati dei Campionati italiani specifici in base alle categorie di et\u00e0 riconosciute a livello internazionale: Youth (et\u00e0 20-26), Juniores (et\u00e0 17-19), Cadetti (14-16), Mini-Cadetti (11-13), Speranze (8-10). Vengono disputati inoltre i Campionati italiani a Squadre della specialit\u00e0. Anche per le donne vengono organizzati i Campionati Italiani Femminili.\nSul periodico Damasport, giornale ufficiale della FID, vengono pubblicati tutti i risultati delle gare, sia di dama italiana sia di dama internazionale, dai campionati provinciali ai campionati nazionali. Inoltre in ogni numero vi sono quattro pagine, dedicate ai giovanissimi, che presentano anche dei corsi di dama internazionale tenuti da grandi maestri."}
{"id": "874510", "revid": "767487", "url": "https://it.wikipedia.org/wiki?curid=874510", "title": "Squadra volante (film)", "text": "Squadra volante \u00e8 un film poliziottesco italiano diretto da Stelvio Massi nel 1974.\nTrama.\nA Pavia, la banda di un feroce bandito detto \"il Marsigliese\" assalta e rapina un'auto in cui sono custoditi centinaia di milioni di lire, lasciando a terra, tra l'altro, il cadavere di un poliziotto. Sul caso indaga l'ispettore della Interpol Tomas Ravelli, giunto da Marsiglia dove ha ricevuto una soffiata. A causa dei suoi metodi troppo drastici, Ravelli \u00e8 per\u00f2 osteggiato da parte del commissario Cal\u00f2.\nGrazie a un esame balistico, Ravelli scopre che proprio il Marsigliese, che cinque anni prima ha ucciso sua moglie e del quale intende vendicarsi, \u00e8 responsabile dell'ultima rapina. Con l'aiuto del fedele brigadiere Lavagni, messo alla sua ruota da Cal\u00f2 per controllarlo, Tomas ben presto riesce a individuarlo.\nDurante una colluttazione nel covo dei rapinatori muore Rino, l'autista del colpo. Gli altri, vestiti da preti, si recano nella casa di Rino per eliminare alcune prove che potrebbero incastrarli. Ravelli scopre il covo ormai abbandonato e il corpo di Rino, mentre la banda viene intercettata sull'autostrada.\nPer scappare all'inseguimento, i componenti della banda cambiano vettura e si nascondono in una casa vicino a Rovigo. Eliminati i suoi complici, il Marsigliese si reca in una darsena sul Po per incontrare \"il Tunisino\", che dovr\u00e0 portarlo all'estero. Nella scena finale la polizia ferma il Marsigliese il giorno della partenza. Ravelli, gettato il tesserino da poliziotto, uccide il Marsigliese ormai disarmato.\nProduzione.\nIl film venne girato per gli interni a Roma e per gli esterni a Pavia.\nCuriosit\u00e0.\n\u00c8 uno dei pochi film in cui Tomas Milian recita con la sua voce, senza essere doppiato. Ferruccio Amendola (che ne diventer\u00e0 il doppiatore ufficiale) qui d\u00e0 la voce a un personaggio secondario.\nDistribuzione.\nDistribuito nei cinema italiani il 24 aprile 1974, \"Squadra volante\" ha incassato complessivamente 985.981.000 lire dell'epoca."}
{"id": "874511", "revid": "1573940", "url": "https://it.wikipedia.org/wiki?curid=874511", "title": "Palazzo del Podest\u00e0 (Pisa)", "text": "L'ex-Palazzo del Podest\u00e0 di Pisa si trova tra via del Castelletto e via Ulisse Dini.\nStoria e descrizione.\nIl palazzo fu costruito inglobando edifici medievali, dei quali si riconoscono ancora i pilastri e le pietre degli archi sulle pareti esterni e su quelle attorno al cortile. All'esterno si trovano alcuni stemmi, uno del Comune di Pisa e uno della Pia Casa di Misericordia.\nNella corte interna \u00e8 invece esposto un frammento di statua greca su un piedistallo, donata da Pietro Miniati nel 1994."}
{"id": "874512", "revid": "547034", "url": "https://it.wikipedia.org/wiki?curid=874512", "title": "Widin", "text": "Biografia.\nDopo la sconfitta di re Teia ad opera dei Bizantini del generalissimo Narsete nella battaglia dei Monti Lattari (a sud di Napoli) nell'ottobre del 552, Widin organizz\u00f2 la resistenza ostrogota: guid\u00f2 una ribellione nell'Italia settentrionale nel corso degli anni cinquanta del VI secolo, presumibilmente a Verona e a Brescia. Ottenne il sostegno nell'impresa del condottiero franco Amingo, che comandava l'esercito franco che aveva occupato buona parte delle Venezie; quando Narsete, intorno al 561, si apprestava con l'esercito a varcare il fiume Adige, per affrontare Widin, Amingo si accamp\u00f2 sull'altro lato, spingendo Narsete ad inviargli due messi per cercare di convincerlo a concedere il passaggio; Amingo per\u00f2 si rifiut\u00f2, dicendo agli ambasciatori che non avrebbe ceduto finch\u00e9 avesse avuto una mano con cui poter afferrare un dardo. Il seguito della storia \u00e8 narrata da Paolo Diacono, che riferisce che Widin e Amingo si unirono contro Narsete ma vennero entrambi sconfitti in battaglia dal generalissimo bizantino: mentre il condottiero franco \u00abvenne ucciso dalla spada di Narsete\u00bb, migliore sorte capit\u00f2 a Widin, catturato e esiliato a Costantinopoli. Fonti orientali (Teofane Confessore, Giovanni Malala, Giorgio Cedreno) e occidentali (Agnello Ravennate) riferiscono che nel 561/562 Narsete strapp\u00f2 ai Goti Verona e Brescia; la coincidenza temporale tra la presa di queste due citt\u00e0 e la rivolta e la sconfitta di Widin sembra suggerire che il condottiero ostrogoto avesse condotto la rivolta di Verona e Brescia, e che la sua sconfitta determin\u00f2 la caduta in mano bizantina di queste citt\u00e0.\nBibliografia.\nFonti primarie\nFonti secondarie"}
{"id": "874514", "revid": "133557", "url": "https://it.wikipedia.org/wiki?curid=874514", "title": "Sistemi algebrici generali", "text": ""}
{"id": "874518", "revid": "229617", "url": "https://it.wikipedia.org/wiki?curid=874518", "title": "Controllo di trazione", "text": ""}
{"id": "874521", "revid": "599013", "url": "https://it.wikipedia.org/wiki?curid=874521", "title": "Slave (BDSM)", "text": "Con il termine slave (in italiano \"schiavo/a\"), nel lessico proprio alla comunit\u00e0 BDSM, ci si riferisce generalmente al soggetto, di sesso maschile o femminile, in condizione di sottomissione fisica e/o psicologica rispetto al soggetto dominante (Dom, maschio o femmina).\nContrariamente al mondo anglosassone, in Italia \u00e8 invalso l'uso improprio di denominare come \"slave\" chiunque pratichi BDSM come sottomesso, ignorando quasi completamente termini intermedi come \"sottomesso\", \"sub\" e altri. In realt\u00e0, essere \"slave\" \u00e8 la forma pi\u00f9 estrema di sottomissione e consiste nel far dono di s\u00e9 al soggetto dominante, che in tal caso pu\u00f2 essere una Mistress (padrona) o un Master (padrone), rinunciando in modo totale a qualunque forma di parit\u00e0.\nLo \"slave\" si identifica nell'appartenenza al proprio padrone, fermo restando che ci\u00f2 avviene sempre nell'ambito di rapporti consapevoli e consensuali identificabili come SSC o RACK e che tale \"appartenenza\" non ha nessun valore legale. Pochissimi, anche in ambito BDSM, sono \"slave\", la qual cosa, in base a quanto detto, si configura come una vera e propria scelta di vita che va ben oltre il gioco occasionale. In modo pi\u00f9 specifico, lo/a slave \u00e8 colui o colei che vive la condizione di sottomissione all'interno di una relazione continuativa (24/7) o comunque prolungata nel tempo e comprendente aspetti sentimentali, relazionali e sessuali, sempre se ci\u00f2 \u00e8 voluto dalla parte dominante.\nTotal Power Exchange.\nCon la locuzione inglese Total Power Exchange (TPE), letteralmente \"scambio totale di potere\", ci si riferisce al tipo di rapporto che intercorre tra \"slave\" e \"mistress\" o \"master\" e mette in evidenza l'effettiva, reale non-parit\u00e0 che intercorre tra le parti. \u00c8 una modalit\u00e0 di rapporto in cui il soggetto dominante prende controllo di tutta o quasi la vita del soggetto \"slave\". Ci\u00f2 non significa che quest'ultimo venga privato di potere decisionale, ma che questo dovr\u00e0 sempre indirizzato verso il benessere del padrone, anche con una buona dose di iniziativa e autonomia. Come detto prima, \"slave\" \u00e8 una parola abusata in cui si identificano in molti. Quindi parlare, per esempio, di rapporto padrona-schiavo fondato sul TPE, significa mettere in chiaro l'effettiva estrema realt\u00e0 del rapporto. Per cui TPE assume il ruolo di discriminante per capire bene ci\u00f2 di cui si parla.\nAddestramento dello/a slave.\nNella maggior parte dei casi, soprattutto laddove la relazione \u00e8 continuativa, il partner dominante svolge un vero e proprio addestramento nei confronti del soggetto sottomesso (slave), in modo da renderlo consapevole delle esigenze che deve soddisfare e perfezionare e disciplinare i comportamenti del sottomesso in modo che siano maggiormente di suo gradimento. In alcuni casi questo addestramento pu\u00f2 comportare modifiche all'aspetto fisico, alle posture assunte dallo slave, particolari regole per l'alimentazione o l'abbigliamento, e frequenti punizioni necessarie per correggere le imperfezioni nel comportamento dello slave, inizialmente piuttosto ricorrenti. \nIn particolari tipi di rapporto, l'addestramento dello slave pu\u00f2 comportare anche una forma di training speciale, in cui lo slave viene adibito a svolgere in modo continuativo ruoli pi\u00f9 specifici, quali ad es. quello di colf, e riceve una formazione specifica in tale senso. In altri casi, l'addestramento pu\u00f2 comportare la trasformazione, dal punto di vista comportamentale, del soggetto sottomesso, che viene educato a comportarsi come un vero e proprio animale, quale il cane o il cavallo (si parla in questo caso di \"dog-training\" o di \"pony-training\"), al fine di degradarlo e accrescerne la sottomissione.\nNota storica.\nIl termine \"slave\" deriva dal latino medievale \"slavus\" ed era inizialmente riferito, appunto, alle popolazioni slave. Il latino classico usava altre parole per indicare lo schiavo, come per esempio \"servus\" o \"captivus\" (prigioniero di guerra). L'uso di considerare \"slave\" come sinonimo di \"schiavo\" \u00e8 dovuto alla deportazione di numerose popolazioni slave ad opera di Carlo Magno e che venivano poi rivendute come schiave. Il fenomeno era tale che in Europa occidentale gli slavi erano cos\u00ec diffusi sotto forma di schiavi, che \"slave\" ha soppiantato il termine \"captivus\" ed \u00e8 diventato sinonimo di \"schiavo\". In effetti, la definizione di \"slavus\" \u00e8 \"prigioniero di guerra slavo\"."}
{"id": "874527", "revid": "228587", "url": "https://it.wikipedia.org/wiki?curid=874527", "title": "Macarrones de busa", "text": "I macarrones de busa sono tipici maccheroni dalla forma allungata creati mediante l\u2019uso della \"busa\", ossia il ferretto che le donne sarde anticamente utilizzavano per fare la maglia e ottenuto lavorando la sfoglia (ottenuta impastando acqua, semola e sale. Erano un piatto destinato ai giorni di festa. Possono essere conditi con sugo di carne, con sugo di funghi, alla ricotta, con aglio e pomodoro.\nNati nel nuorese, attualmente son prodotti un po\u2019 in tutte le parti delle Sardegna, con varianti nella preparazione e nel servire il piatto finito.\nSono in pochi, al giorno d\u2019oggi a conoscere la preparazione manuale, la quale richiede un\u2019ora di preparazione per circa un chilo di prodotto nelle mani di persone qualificate."}
{"id": "874528", "revid": "324090", "url": "https://it.wikipedia.org/wiki?curid=874528", "title": "Ibrahim Kodra", "text": "Biografia.\nFormatosi inizialmente in Albania, dove frequent\u00f2 la \"American Vocational School\" e vinse il Premio Tirana, si trasfer\u00ec a Milano nel 1938 grazie a una borsa di studio messa a disposizione dalla Regina dell'Albania G\u00e9raldine; si iscrisse all'Accademia di Brera, dove ebbe come maestri Carlo Carr\u00e0, Aldo Carpi e Achille Funi e si aggiudic\u00f2 il Premio Hayez. Partecip\u00f2 combattendo con la Resistenza italiana e nel suo studio milanese mor\u00ec il 28 settembre 1944 Ciri Agostoni, a causa di un colpo d'arma da fuoco esploso accidentalmente durante la preparazione di un'azione partigiana. L'anno seguente fu tra i firmatari del manifesto con cui si chiedeva la nomina di Carpi a direttore dell'Accademia di Brera dopo la deportazione a Mauthausen e Gusen.\nDopo una lunga carriera a Milano, mor\u00ec nel 2006 e venne sepolto nel paese natale.\nStile.\nPablo Picasso afferm\u00f2 \"la firma di Kodra \u00e8 gi\u00e0 un'opera d'arte\" mentre nel 1940 Paul \u00c9luard disse che Kodra deve essere considerato \"il padre di una nuova civilizzazione del mondo\".\nNovecento e C\u00e8zanne.\nDapprima inserito nel solco stilistico novecentista, anche in conseguenza delle esperienze pittoriche dei suoi maestri braidensi, attinse in seguito alla lezione di C\u00e9zanne. Nella sua produzione rimase comunque vivo un certo gusto orientaleggiante, soprattutto nell'uso estroso dei colori e nelle geometrie tipiche delle composizioni musive, derivante dalle sue origini balcaniche e dalla sua prima formazione albanese. Le opere di questo primo periodo sono caratterizzate dalla convivenza fra una certa \u00abanarchia espressionista\u00bb e una notevole limpidezza e ariosit\u00e0 dei paesaggi, spesso letti in chiave lirica ed esotica.\nLe opere astratte e neocubiste.\nCon il tempo si verific\u00f2 uno spostamento stilistico dalla maniera c\u00e9zanniana all'astrazione (caratterizzata da una certa brillantezza compositiva) e infine al cubismo. Nelle ricerche artistiche di Kodra, influir\u00e0 molto il cubismo di Pablo Picasso, soprattutto dopo la loro amicizia nata nel 1948 a Roma, al punto che gli stessi giornali spagnoli parlando di Picasso indicavano Kodra come \u00abl'ultimo post-cubista in Europa\u00bb.. In questa nuova fase la sua pittura si sofferma su figure umanoidi e robotiche costruite per mezzo di forme geometriche e caratterizzate da teste quadrate o rettangolari e da occhi triangolari, con chiare influenze da parte delle raffigurazioni neocubiste di Gino Meloni e prima ancora di Ennio Morlotti. La pittura di Kodra consiste in questo periodo in un'interpretazione personale, di tipo fantastico, del cubismo, con la peculiarit\u00e0 che le scomposizioni tipiche del cubismo analitico vengono proposte secondo un'impostazione propria pi\u00f9 del cubismo sintetico. Il tentativo di uscita dalle formule precostituite gener\u00f2 la caduta in altre formule, esteticamente pi\u00f9 gradevoli.\nIl gusto per la raffigurazione geometrica e stilizzata della figura umana) sembr\u00f2 essere fonte di ispirazione per Xante Battaglia e Hassan Vahedi, pittore iraniano naturalizzato italiano.\nEsposizioni.\nPartecip\u00f2 nel 1943 alla \"Mostra del disegno italiano contemporaneo\" alla Galleria Cairola di Milano, insieme a Emilio Vedova, Renato Guttuso, Giacomo Manz\u00f9, Cassinari, Morlotti e altri. Espose ad una collettiva del gruppo Oltre Guernica, di cui fece parte, e nel 1954 espose nella \"Mostra del disegno e dell'incisione contemporanea\" insieme a Pablo Picasso, Modigliani, Rouault e Dufy a Chiavari.\nNel 1959 prese parte alla mostra collettiva \"50 anni d'arte a Milano. Dal divisionismo ad oggi\", tenuta presso la sede della Societ\u00e0 Permanente, con le opere \"Fucilazione della madre\", \"Natura morta\" e \"Tempo di rifiorire\".\nL'anno successivo espose a una collettiva di litografie presso la Galleria Montenapoleone di Milano con Joan Mir\u00f3, Birolli, Delaunay, Ernst, Kokoschka, L\u00e9ger e Severini e partecip\u00f2 al II concorso di pittura estemporanea - Premio Bice Bugatti, indetto dal comune di Nova Milanese, con il dipinto \"Giornata di sole a Nova\": l'opera, dominata dalle geometrie bizantine, dalle tonalit\u00e0 grigiastre e azzurrognole e da un'atmosfera irreale, venne acquistata dalla Provincia di Milano per la propria collezione artistica ed esposta nel 1988 alla mostra \"Il Novecento a Palazzo Isimbardi\", curata da Raffaele De Grada.\nNel 1965 espose a Bologna e Torino alla mostra \"Arte e Resistenza in Europa\".\nNel 2012 gli \u00e8 stata dedicata alla Galleria nazionale d'arte di Tirana la retrospettiva intitolata \"Fantastic Albania\".\nOpere in musei e collezioni.\nOpere di Kodra sono conservate presso la Camera dei deputati, la Galleria Nazionale del Kosovo di Pristina, nella pinacoteca della basilica santuario di Santa Maria de Finibus Terrae a Santa Maria di Leuca, il Museo GAMeC di Bergamo, i Musei Civici di Arte e Storia di Brescia, Casa Museo Boschi - Di Stefano, e il Palazzo Norante di Campomarino (CB).\nLa \"Ibrahim Kodra Foundation\".\nNel 1993 venne fondata a Lugano, in Svizzera, la \"Ibrahim Kodra Foundation\", con lo scopo di divulgare l'opera del pittore e di portare avanti progetti sociali e culturali per bambini e ragazzi provenienti dai paesi del blocco comunista."}
{"id": "874540", "revid": "183694", "url": "https://it.wikipedia.org/wiki?curid=874540", "title": "Paniscedda", "text": "La paniscedda, nota anche come pabassina \u00e8 un dolce tipico di diversi centri dell'Ogliastra, in Sardegna. In particolare a Gairo, Ulassai, Triei, Jerzu diffusasi poi negli areali attigui alla suddetta zona, quali quelli della Barbagia. Si ottiene lavorando vino cotto (saba o \"binu cottu\"), mandorle e noci.\n\u00c8 chiamata anche pane di sant'Antonio abate perch\u00e9 viene preparata per la festa del santo, il 17 gennaio. Viene benedetta e si ritiene che mangiarla possa concedere una grazia. Questa tradizione nasce dal racconto della vita di sant'Antonio che risiedette nel deserto ove si cibava di frutta secca e l'agiografia racconta che i corvi gli portassero del pane."}
{"id": "874542", "revid": "767487", "url": "https://it.wikipedia.org/wiki?curid=874542", "title": "Conferenza di Spa", "text": "La conferenza di Spa fu un incontro tra i membri della Triplice Intesa, della Polonia, della Germania e della Cecoslovacchia che ebbe luogo nella citt\u00e0 di Spa, in Belgio, tra il 5 luglio ed il 16 luglio 1920, per risolvere la questione aperta dalla guerra polacco-cecoslovacca.\nDopo la conferenza, il 28 luglio 1920 la Slesia di Cieszyn fu divisa tra la Polonia e la Cecoslovacchia, creando quindi Zaolzie e lasciando una consistente minoranza polacca sul lato ceco del confine."}
{"id": "874543", "revid": "142614", "url": "https://it.wikipedia.org/wiki?curid=874543", "title": "Ginger Snaps", "text": ""}
{"id": "874549", "revid": "2519", "url": "https://it.wikipedia.org/wiki?curid=874549", "title": "Ragno crociato", "text": ""}
{"id": "874556", "revid": "767487", "url": "https://it.wikipedia.org/wiki?curid=874556", "title": "1 km da Wall Street", "text": "1\u00a0km da Wall Street (\"Boiler Room\") \u00e8 un film del 2000 scritto e diretto da Ben Younger. I protagonisti del film sono interpretati da Giovanni Ribisi, Vin Diesel, Nia Long, Ben Affleck, Tom Everett Scott, Ron Rifkin e Jamie Kennedy. Il film \u00e8 costato 9.000.000 dollari e ne ha incassati 28.000.000.\nTrama.\nSeth Davis, un ragazzo di 19 anni che ha lasciato il Queens College, gestisce una bisca illegale nella sua casa vicino al campus, per soddisfare gli studenti universitari. Anche se guadagna da vivere con successo, \u00e8 una delusione per suo padre, Marty, un giudice federale di New York City. Una notte, suo cugino Adam si ferma al casin\u00f2 per giocare a blackjack, portando con s\u00e9 un ricco socio di nome Greg Weinstein. Greg recluta Seth per unirsi a JT Marlin, una societ\u00e0 di intermediazione con sede da qualche parte fuori dalla Long Island Expressway, promettendogli che ha l'opportunit\u00e0 di diventare ricco.\nArrivato a JT Marlin, Seth partecipa a un'intervista di gruppo e apprende da Jim Young, uno dei co-fondatori dell'azienda, cosa ci si aspetta dal suo lavoro e anche come pu\u00f2 diventare milionario. Le tecniche di vendita dell'azienda si basano sulle chiamate a possibili clienti per vendere azioni; Seth si unisce come apprendista agente di borsa, con l'obbligo di chiudere 40 contratti e superare un esame di serie 7 per iniziare a lavorare in modo indipendente. I broker adorano citare il personaggio di Gordon Gekko di Wall Street, considerandolo un modello. Presto Seth si integra col gruppo, ottiene l'approvazione di suo padre e intraprende una storia d'amore con Abbie Halpert, una segretaria e l'ex fidanzata di Greg.\nA poco a poco Seth scopre che la JT Marlin \u00e8 una societ\u00e0 di intermediazione azionaria che gestisce un metodo denominato \"pompa e discarica\", utilizzando i suoi broker per creare una domanda artificiale nel magazzino di societ\u00e0 scadute o false e titoli speculativi. Quando l'impresa ha finito di pompare le azioni, i fondatori dell'azienda vendono e scambiano azioni legittime con profitti record. A quel punto gli investitori non hanno nessuno a cui vendere le loro azioni sul mercato quando il prezzo delle azioni precipita, causandogli la perdita di tutto il capitale. Gli agenti dell'FBI che indagano sulla ditta decidono di perseguire Seth, sperando di renderlo il loro informatore.\nSeth supera l'esame di Serie 7 e diventa un broker. Quindi contatta Harry Reynard, il responsabile acquisti di un'azienda di alimenti gourmet. Sebbene Harry sia riluttante, cede dopo che Seth mente dicendo che lo stock di azioni \u00e8 garantito per aumentare di valore; Seth gli vende 100 azioni a 8 dollari ciascuno. Quando il valore del titolo diminuisce, Harry richiama per chiedere perch\u00e9 il titolo \u00e8 andato cos\u00ec male, ma viene convinto da Seth ad acquistare altre azioni. Lo stock alla fine si esaurisce, costando a Harry i suoi risparmi e la sua famiglia.\nSentendosi in colpa per aver truffato Harry, Seth decide di lasciare la societ\u00e0. Il padre Marty lo caccia da casa, accusandolo di distruggere la vita delle persone. Seth indaga ulteriormente, scoprendo che i fondatori dell'azienda si stanno gi\u00e0 preparando ad abbandonare la JT Marlin, distruggere i registri e tagliare i legami con i loro dipendenti per ridisegnare il marchio e reiniziare il loro piano con un nuovo nome, lasciando le loro vittime ad affrontare una lunga battaglia legale senza molta speranza di recuperare i loro soldi. Seth si presenta all'ufficio di suo padre e spiega in lacrime che ha chiuso la bisca e ha trovato un lavoro altamente criminale ma che pensava fosse legale per ottenere l'approvazione della sua famiglia. Chiede quindi che suo padre lo aiuti in una piano per derubare la societ\u00e0 dei loro soldi e portarli gi\u00f9, sperando che le sue azioni, sebbene illegali, recuperino abbastanza soldi per aiutare le vittime di JT Marlin. Anche se Marty inizialmente rifiuta a causa del rischio di perdere il suo lavoro, chiama Seth il giorno successivo, riconciliandosi con lui e offrendosi di aiutarlo con il piano.\nSeth viene arrestato dall'FBI per violazione delle regole borsistiche e viene portato in custodia insieme a suo padre, accusandolo quest'ultimo di complicit\u00e0 in base alla registrazione di una telefonata. L'FBI gli offre l'immunit\u00e0 federale se accetta di testimoniare contro la JT Marlin dopo l'arresto dei membri ma minacciano di coinvolgere Marty per assicurare la cooperazione di Seth. Seth afferma che testimonier\u00e0 contro l'impresa e fornir\u00e0 forti prove delle loro pratiche illegali solo se suo padre sar\u00e0 rilasciato. Lui e gli agenti raggiungono un accordo, e Seth che viene tenuto in custodia durante la notte. \nSeth torna a lavorare il giorno successivo e segue le istruzioni dell'FBI facendo una copia dei file del suo PC su un disco floppy da usare come prova. Prima di andarsene, Seth tenta di recuperare i soldi di Harry. Mente a Michael Brantley, il fondatore dell'azienda, spiegando che la societ\u00e0 pu\u00f2 perdere molti soldi rifiutando di continuare a fare affari con Harry Reynard, che Seth ritiene essere un investitore importante da non scontentare. Brantley accetta di procedere, offrendogli quote della prossima Offerta pubblica iniziale, con l'avvertimento che Harry non pu\u00f2 vendere le azioni fino a quando la societ\u00e0 non ha venduto le loro. Per vendere le azioni alle spalle di Michael, Seth ha bisogno di un'autorizzazione di vendita firmata da un broker senior, cosa che il suo supervisore diretto, Greg, ha esplicitamente affermato che non avrebbe mai fatto. Quindi chiede la firma di Chris Varick, spiegando che potrebbe anche \"fare una cosa giusta\" nell'aiutare un investitore gravemente colpito a recuperare i suoi soldi; gli parla dell'irruzione dell'FBI e che non ci sar\u00e0 un futuro nel continuare gli affari in JT Marlin. Chris accetta con riluttanza e procede a fuggire dall'edificio nel tentativo di fuggire dall'arresto. Seth esce dall'ufficio e va alla sua macchina, decidendo cosa fare della sua vita ora che i suoi legami con JT Marlin sono finiti. Mentre parte con la sua auto, diverse macchine, autobus e furgoni dell'FBI entrano nel parcheggio, con agenti che si precipitano a perquisire l'edificio."}
{"id": "874558", "revid": "92723", "url": "https://it.wikipedia.org/wiki?curid=874558", "title": "Campionato mondiale di dama internazionale", "text": "L'esordio del campionato mondiale di dama internazionale, ad opera di pochi pionieri del gioco, \u00e8 avvenuto prima della costituzione della \"F\u00e9d\u00e9ration mondiale du jeu de dames\" realizzata in Francia nel 1947 con l'adozione del francese per gli atti ufficiali concernenti la dama internazionale.\nAl 2019 ogni federazione seleziona i propri rappresentanti, per la partecipazione al mondiale, in base a un punteggio che viene conseguito con la disputa di tornei internazionali e del campionato nazionale.\nLa Russia (con alcuni Paesi dell'ex Unione Sovietica) e i Paesi Bassi sono i protagonisti dello scenario mondiale e, da anni, la disputa del titolo iridato \u00e8 un fatto personale tra i giocatori di questi Paesi."}
{"id": "874560", "revid": "1442080", "url": "https://it.wikipedia.org/wiki?curid=874560", "title": "Sciacallo", "text": "Con il termine sciacallo si identificano impropriamente quattro (secondo alcuni cinque) diverse specie di canidi lupini del vecchio mondo, e le relative sottospecie. Questa definizione non ha alcun valore scientifico e tassonomico, ma viene ugualmente utilizzata molto spesso per definire tali specie, che presentano delle notevoli somiglianze morfologiche tra loro.\nTali specie sono:\nA queste si aggiunge \"Canis simensis\", un'altra specie di canide che vive sulle montagne dell'Etiopia, talvolta considerato anch'esso uno sciacallo.\nEtimologia.\nLa parola \"sciacallo\" deriva dal termine turco \"\u00c7akal\", derivato a sua volta dal persiano \"Shagh\u0101l\", il quale deriva, probabilmente, dal sanscrito \"\u015a\u1e5bg\u0101la\u1e25\", che significa \"l'urlatore\".\nAspetto.\nTutte le specie di sciacallo sono contraddistinte da una taglia contenuta, minore di quella dei lupi. Possiedono una dentatura robusta, con lunghi canini e zampe lunghe e affusolate, entrambi adattamenti utili per la caccia, specialmente ad uccelli e a piccoli mammiferi. La conformazione delle zampe, in particolare, li rende dei buoni corridori, capaci di mantenere un'andatura costante che pu\u00f2 arrivare anche ai 16\u00a0km/h per un lungo periodo di tempo.\nMalgrado le somiglianze morfologiche, comunque, le varie specie di sciacallo non risultano, sul piano filogenetico, pi\u00f9 strettamente imparentate tra loro di quanto non lo siano i diversi membri del genere \"canis\".\nBiologia comportamentale.\nGli sciacalli occupano una nicchia ecologica simile a quella dei coyote americani, in quanto sono predatori di piccoli animali e, soprattutto, mangiatori di carogne. Sono animali notturni, attivi prevalentemente all'alba e al tramonto.\nLa societ\u00e0 degli sciacalli \u00e8 costituita intorno ad una coppia monogama che occupa e difende un territorio ben definito. Gli sciacalli sono infatti ferocemente territoriali, ed una coppia respinge con forza le intrusioni di altri esemplari nel proprio territorio, delimitato da marchi fatti con le urine e con le feci. Un territorio tipico \u00e8 grande abbastanza da permettere la crescita di due o pi\u00f9 cuccioli, che vivono con i genitori fino all'et\u00e0 adulta per poi abbandonarli e cercare a loro volta un proprio territorio.\nIn alcune rare occasioni pi\u00f9 sciacalli si riuniscono in un branco, ad esempio per nutrirsi di una carcassa particolarmente grande, ma nella maggior parte dei casi cacciano da soli o in coppia.\nDistribuzione.\nGli sciacalli sono diffusi principalmente in Africa, in un'area che va dal Nordafrica fino alle savane subsahariane. Lo sciacallo dorato \u00e8 presente inoltre in alcune zone dell'Asia e dell'Europa meridionale ed orientale.\nCon la sola eccezione del \"Canis simensis\", in grave pericolo di estinzione, le altre specie di sciacallo sono molto diffuse nelle rispettive aree di distribuzione e, soprattutto in Africa, sono soliti spingersi anche molto vicino agli insediamenti umani, cercando cibo tra i rifiuti delle discariche.\nGli sciacalli nella cultura.\nLa notevole diffusione dello sciacallo, unita alla sua abitudine di cibarsi di animali morti, ha fatto di questo animale una presenza importante nella cultura e nell'iconografia. Gli Egizi identificavano con uno sciacallo il dio Anubi, signore della morte e dell'oltretomba. Nel linguaggio comune, il termine \"sciacallo\" viene spesso usato in senso denigratorio per riferirsi a persone, soprattutto per indicare chi trae in qualche modo giovamento dalle difficolt\u00e0 altrui. Deriva da quest'uso anche la parola \"sciacallaggio\", che si riferisce a chi depreda la propriet\u00e0 altrui in occasione di catastrofi o altri eventi eccezionali. Hanno una connotazione negativa di questo tipo la maggior parte dei riferimenti allo sciacallo nella finzione, dal romanzo di Dickens \"Racconto di due citt\u00e0\" (in cui il personaggio di Sydney Carton \u00e8 soprannominato \"Lo Sciacallo\") ai fumetti Marvel dell'Uomo Ragno, in cui \"Sciacallo\" \u00e8 lo pseudonimo di un supercriminale.\nNel romanzo \"Il presagio\" (di David Seltzer) il protagonista, Damien l'Anticristo, \u00e8 stato partorito da una femmina di sciacallo."}
{"id": "874563", "revid": "2074952", "url": "https://it.wikipedia.org/wiki?curid=874563", "title": "Ville Laihiala", "text": "Biografia.\n\u00c8 l'attuale cantante/chitarrista degli S-Tool ed \u00e8 stato il cantante e chitarrista del gruppo gothic metal finlandese Poisonblack. \u00c8 anche stato il frontman dei Sentenced dal 1996, quando ha sostituito il cantante Taneli Jarva, fino al momento in cui il gruppo si \u00e8 sciolto (2005)."}
{"id": "874564", "revid": "71433", "url": "https://it.wikipedia.org/wiki?curid=874564", "title": "1 Km da Wall Street", "text": ""}
{"id": "874574", "revid": "219110", "url": "https://it.wikipedia.org/wiki?curid=874574", "title": "Palazzo Quarantotti", "text": "Palazzo Quarantotti si trova a Pisa, in via Tavoleria.\nSi tratta di un palazzo di origine medievale appartenuto prima ai Carnesecchi (di cui sul palazzo campeggia ancora lo stemma) e poi ai Quarantotti, dai quali prese il nome. Fu realizzato aggregando vari edifici preesistenti, risalenti al XII secolo, dei quali sono restati alcuni elementi costruttivi e decorativi sulle pareti esterne del palazzo. \nSulla facciata sono visibili i profili di due torri, con i relativi archi di scarico, ora tamponati, e buche pontaie. Al centro della facciata i resti di una \"domus\" risalente al XIV secolo di cui rimangono visibili gli archi ribassati del piano terra e i resti di un loggiato con quadrifore trilobate al primo piano.\nAll'interno un imponente salone delle feste, realizzato tra il XVII ed il XVII secolo.\nIl palazzo \u00e8 stato completamente restaurato tra il 2000 ed il 2010 su progetto dell'architetto Alessandro Baldassari."}
{"id": "874575", "revid": "1514393", "url": "https://it.wikipedia.org/wiki?curid=874575", "title": "Roccia ignea intrusiva", "text": ""}
{"id": "874576", "revid": "122467429", "url": "https://it.wikipedia.org/wiki?curid=874576", "title": "Zuavi", "text": "Zuavi (in francese \"Zouaves\") fu il nome dato ad alcuni reggimenti di fanteria in diversi eserciti e in diverse epoche, e note per la loro singolare uniforme.\nI pi\u00f9 conosciuti furono gli zuavi dell'esercito francese, unit\u00e0 di fanteria leggera costituite nel 1830 e appartenenti all'esercito dell'Africa, che presero il nome da quello di alcune unit\u00e0 ottomane in Algeria. In seguito, tale nome venne dato anche ad unit\u00e0 militari simili nell'esercito pontificio e in quello degli Stati Uniti.\nIl nome.\nIl nome viene da quello di un gruppo di trib\u00f9 berbere dell'Algeria, che in arabo erano denominate \"zwawa\". Questo era il nome delle trib\u00f9 della \"Grande Cabilia\" (la Cabilia occidentale, con capoluogo Tizi Ouzou), che nella propria lingua si chiamano \"igawawen\". Tale nome in berbero \u00e8 un plurale (formato con un prefisso e un suffisso: \"i-GAWAW-en\"), e gli arabi resero il plurale con la sola desinenza \"-a\". Dal momento che l'arabo non possiede il suono /g/, pronunciarono al suo posto il suono palatale /d\u017e/ (la \"g\" dolce di \"Gigi\"), che poi pass\u00f2, nei dialetti locali, a /\u017e/ e infine a /z/. Da cui \"ZWAW-a\". Queste trib\u00f9 fornivano soldati alle milizie ottomane, e dopo la presa di Algeri nel 1830 entrarono al servizio dei francesi. Qualche tempo dopo, con la creazione dei \"Tirailleurs\" (\"fucilieri\", i cosiddetti \"Turcos\"), formati solo da indigeni, il corpo degli zuavi si trasform\u00f2 ben presto in un'unit\u00e0 completamente francese.\nGli zuavi francesi.\nIl corpo di Zouaves viene creato durante la conquista dell'Algeria dall'incorporazione di soldati della reggenza di Algeri. \nDal 1842, il loro reclutamento fu esclusivamente europeo, ma fu aperto ai cittadini algerini dal novembre 1942 al maggio 1945, dopo la riforma dell'esercito francese di De Gaulle, in Nord Africa.\nInvasione dell'Algeria.\nIl 1\u00ba ottobre 1830, il generale Clauzel istituisce il \"corpo degli zuavi\", formato da due battaglioni. Vengono costituiti anche due squadroni di zuavi a cavallo, ma gi\u00e0 nel 1831 essi vengono integrati nel 1\u00ba Reggimento dei Cacciatori d'Africa. Vi fu anche un tentativo di incorporarvi i \u00abVolontari parigini\u00bb, ma la cosa non riusc\u00ec e questi volontari formarono il 67\u00ba Reggimento di fanteria.\nTra l'ottobre del 1830 e il gennaio del 1831, essi combattono contro il bey di Tittery, e occupano Blida e M\u00e9d\u00e9a. Il loro primo successo di una certa importanza si ha il 3 luglio 1831 al colle di Mouza\u00efa, dove riescono a coprire la ritirata della guarnigione di M\u00e9d\u00e9a.\nNel 1837 viene creato un terzo battaglione, mentre il primo reggimento, costituito nel 1842, verr\u00e0 posto al comando di Lamorici\u00e8re. Si fanno onore anche alla battaglia dell'Ouarsenis (1842), alla battaglia di Isly (1844) e conquistano Zaatcha nel 1849.\nCampagne del Secondo Impero.\nCon un decreto del 1\u00ba febbraio 1852, Napoleone III porta il loro effettivo da tre battaglioni a tre reggimenti, che diventano quattro nel 1854 (il quarto era assegnato alla Guardia Imperiale). Gli zuavi si fanno onore in diverse occasioni nel corso delle campagne del Secondo Impero.\nGuerra di Crimea.\nLa guerra di Crimea \u00e8 la prima campagna degli zuavi al di fuori dell'Algeria: nella guerra di Crimea, alla battaglia dell'Alma, il 3\u00ba Reggimento degli zuavi coglie di sorpresa i russi scalando delle pareti rocciose, impadronendosi della loro artiglieria e rivolgendola quindi contro di loro. Questa azione ebbe un effetto decisivo per far volgere l'esito della battaglia a favore degli alleati.\n\u00c8 in omaggio a quella vittoria che \u00e8 stata realizzata la statua dello zuavo sul pilone del Ponte dell'Alma sulla Senna a Parigi. Da parte sua, il maresciallo de Saint-Arnaud, che comandava le forze francesi, rende loro omaggio chiedendo che al proprio funerale il suo feretro sia scortato da una compagnia di zuavi.\nEssi compiono altre prodezze durante le battaglie di Balaclava e di Inkerman. Inoltre tre dei sette reggimenti che partecipano alla presa della torre Malakoff a Sebastopoli sono reggimenti di zuavi.\nDurante questa guerra combattono fianco a fianco con il neo-costituito corpo dei Bersaglieri a cui, in segno di rispetto e ammirazione, regalano il loro copricapo, il Fez che ancora oggi \u00e8 il berretto d'ordinanza di questa specialit\u00e0 di fanteria.\nCampagna d'Italia.\nAllo stesso modo si distinguono durante la campagna d'Italia, nella Seconda guerra di indipendenza italiana, specie il terzo reggimento zuavi nella battaglia di Palestro, il 31 maggio 1859. In seguito a questa battaglia il re Vittorio Emanuele II viene nominato dal reggimento suo caporale d'onore.\nSpedizione in Messico.\nDue reggimenti partecipano alla seconda spedizione francese in Messico tra il 1862 e 1867.\nGuerra del 1870.\nI reggimenti di zuavi formano dei reggimenti di fanteria che si mettono in luce specialmente nella battaglia di Froechwiller, un battaglione di zuavi riesce anche a superare la battaglia di Sedan.\nTerza Repubblica francese.\nDopo varie peripezie, i quattro reggimenti di zuavi sono ricostituiti nel 1872. Partecipano a operazioni di mantenimento dell'ordine pubblico di una certa ampiezza, in Algeria e Tunisia negli anni ottanta, quindi alla pacificazione del Marocco agli inizi del XX secolo.\nElementi zuavi sono inviati a combattere nel Tonchino, nel 1883. Il terzo reggimento occupa il Tonchino e l'Annam nel 1887.\nGli zuavi combattono anche durante la Prima guerra mondiale. Una vallata \u00e8 stata ribattezzata \"degli zuavi\" in ricordo dei duri scontri in cui sono coinvolti a Souchez nel 1915. Numerosi reggimenti sono formati nel 1939, dopo la dichiarazione di guerra. Il protocollo di armistizio tra Germania e Francia di Vichy del 1940 ne prevede lo scioglimento. Dopo lo sbarco degli Alleati nel Nordafrica nel novembre 1942 e la riforma dell'esercito francese libero di De Gaulle, gli Zuavi divennero unit\u00e0 miste e reclutarono anche musulmani. Tre reggimenti, il 1 \u00b0, il 3 \u00b0 e il 4 \u00b0, partecipano alla campagna della Tunisia nel 1942-1943.\nPost 1945.\nFurono tuttavia ampiamente impiegati durante la guerra d'Algeria, prima di essere definitivamente sciolti nel 1962 in seguito all'indipendenza algerina. Ci\u00f2 era inevitabile dopo il loro reclutamento nella popolazione europea dell'Algeria, che si disperse con la fine del dominio francese. Il 9\u00b0 Zouaves, con sede nella Casbah, ebbe un ruolo importante nella Battaglia di Algeri del 1957.\nAlla fine della guerra algerina, le rimanenti unit\u00e0 zuave e tirailleur furono incorporate in una forza dell'ordine locale di breve durata.\nMotto.\nIl motto degli zuavi francesi \u00e8: \"\u00catre zouave est un honneur. Le rester est un devoir\" (Essere zuavo \u00e8 un onore. Continuare ad esserlo (in senso morale) \u00e8 un dovere).\nUniforme.\nL'uniforme degli zuavi era composta da un copricapo, una giacca corta e allacciata senza bottoni, una larga cintura di tela, lunga tre metri avvolta intorno alla vita, calzoni a sbuffo, ghette bianche e gambali. \nGli zuavi portavano come copricapo un fez o una shashia, con una nappa colorata (generalmente gialla, rossa, blu o verde) e un turbante.\nLa cintura era l'accessorio pi\u00f9 difficile da indossare, lo zuavo doveva spesso chiedere aiuto a un suo compagno. Ciononostante, l'uniforme zuava era particolarmente adatta ai climi caldi ed aspri della montagna algerina.\nI calzoni erano a sbuffo, e permettevano una migliore circolazione dell'aria rispetto ai normali pantaloni, la giacca corta era pi\u00f9 fresca delle lunghe camicie di lana della maggior parte degli eserciti dell'epoca. Una delle ragioni del ristretto numero di unit\u00e0 zuave era anche il costo supplementare di questa uniforme particolare, superiore a quello delle uniformi delle altre unit\u00e0, di taglio semplice e prodotte in grandi serie.\nLa tipica foggia dei calzoni a sbuffo dei reggimenti Zuavi \u00e8 entrata nel gergo popolare denominando un particolare modello di calzoni come \"pantaloni alla zuava\".\nLista dei reggimenti di zuavi.\nZuavi della Morte, Polonia.\nZuavi della Morte (\u017cuawi \u015bmierci), unit\u00e0 militare, organizzata da Fran\u00e7ois Rochebrune, che combatt\u00e9 nella guerra di Crimea e prese parte alla \"Rivolta di Gennaio\", in Polonia nel 1863.\nZuavi pontifici.\nLa creazione degli zuavi pontifici ebbe luogo nel 1860 dietro richiesta del papa Pio IX; la loro organizzazione venne affidata al generale de La Morici\u00e8re. Dopo l'entrata delle truppe italiane di Vittorio Emanuele II a Roma nel 1870, passarono al servizio del Governo di Difesa nazionale nel corso della guerra franco-prussiana, e vennero disciolti dopo l'ingresso dei Prussiani a Parigi.\nTra gli zuavi pontifici ci fu anche John Surratt, coinvolto nell'assassinio di Abramo Lincoln. Incorporato sotto il falso nome di John Watson, l'11 dicembre 1865 vi rimase per un anno sino all'arresto per ordine del cardinale Giacomo Antonelli il 9 novembre 1866,\nStati Uniti.\nDiverse unit\u00e0 di zuavi vennero formate da Americani nel corso della guerra di secessione: l'Unione allest\u00ec numerosi reggimenti di zuavi (talvolta tali solo di nome), mentre i Confederati ne ebbero soltanto un numero irrisorio, soprattutto in Louisiana (\"Tigers Zouaves\", \"Coppen's Zouaves\", \"Louisiana Zouaves\"). Al nord, i pi\u00f9 famosi sono il 5\u00ba reggimento di volontari di New York, soprannominati gli \"zuavi di Duryee\" , l'11\u00ba reggimento dei volontari di New York, soprannominati gli \"zuavi di fuoco\", il 9\u00b0 New York (\"Hawkin's Zouaves\"), il 10\u00b0 New York (\"National Zouaves\"), il 62\u00b0 New York (\"Anderson Zouaves\"), il 114\u00b0 Pennsylvania (\"Collis Zouaves\"), il 165\u00b0 New York, e altri.\nL'11\u00b0 fu dapprima comandato dal colonnello Elmer Ellsworth, morto nel 1861, e venne poi duramente colpito durante la prima battaglia di Bull Run. Il 5\u00b0 era considerato una unit\u00e0 d'\u00e9lite dell'armata del Potomac, ed incorporato nella divisione di Sykes. Nella seconda battaglia di Bull Run, il 5\u00ba reggimento di New York, accompagnato dal 10\u00ba reggimento di fanteria dei volontari di New York (gli \"zuavi nazionali\"), prese parte all'attacco dei corpi di Longstreet nei dieci minuti cruciali, prima di essere messo fuori combattimento: in quei dieci minuti, su 525 uomini, 120 furono uccisi e 330 feriti.\nA partire dal 1863, l'uniforme di zuavi viene data come ricompensa alle unit\u00e0 meritevoli dell'esercito del nord e alla fine della guerra si conteranno pi\u00f9 unit\u00e0 di zuavi che all'inizio. Negli anni 1870/80 gli zuavi vennero progressivamente assimilati alle unit\u00e0 regolari dell'US Army."}
{"id": "874579", "revid": "767487", "url": "https://it.wikipedia.org/wiki?curid=874579", "title": "Miika Tenkula", "text": "\u00c8 morto nella sua casa di Muhos il 18 febbraio 2009 a seguito di un infarto causato da una malformazione cardiaca di origine genetica. \u00c8 stato sepolto al cimitero Kirkkosaari di Muhos, sua citt\u00e0 natale.\nStrumentazione.\nTenkula in sede live usava chitarre Gibson Les Paul Studio con pickup EMG 81-89, processori multieffetto BOSS GT-3 e amplificatori Laney GH100L."}
{"id": "874580", "revid": "486946", "url": "https://it.wikipedia.org/wiki?curid=874580", "title": "Processionaria", "text": ""}
{"id": "874590", "revid": "36426", "url": "https://it.wikipedia.org/wiki?curid=874590", "title": "Casa Vanni", "text": "La Casa Vanni \u00e8 un antico palazzetto di Pisa, situato tra Borgo Stretto e via Notari.\nStoria e descrizione.\nCon Palazzo Tobler rappresenta il pi\u00f9 importante esempio della moda del XIV secolo, nell'edilizia residenziale, di decorare gli edifici con loggiati e finestre polifore.\nIn questo caso, sotto i portici tipici di Borgo Stretto, si apre un'elegante quadrifora trilobata e decorata da rilievi scultorei con soggetti vegetali e da piccole statue di puttini e di altri oggetti antropomorfi, disposte in vari punti della facciata. Probabilmente anche al secondo piano esisteva una quadrifora simile, della quale oggi rimangono solo alcune colonnine inglobate nella parete. Lo stemma al centro della facciata apparteneva alla Compagnia di Santa Bona.\nLe decorazioni scultoree sono state attribuite al periodo tra la fine del XIII e l'inizio del XIV secolo."}
{"id": "874591", "revid": "767487", "url": "https://it.wikipedia.org/wiki?curid=874591", "title": "Martin Henriksson", "text": "Biografia.\n\u00c8 uno dei membri fondatori della band death metal svedese Dark Tranquillity. All'epoca della formazione della \"band\" nel 1989 suonava il basso, dopo l'abbandono del chitarrista Fredrik Johansson, nel 1999 \u00e8 passato alla chitarra. Michael Nicklasson il chitarrista dei Luciferion, \u00e8 stato reclutato per sostituirlo al basso. Le principali chitarre di Martin sul palco sono una Gibson Explorer e una Gibson Les Paul Studio Light. In precedenza egli usava un \"rack\" Rocktron Prophesy, ma dopo il \"tour\" \"Damage Done\" egli e Niklas Sundin incominciarono ad usare amplificatori \"Dual Rectifier\" Peavey 5150 e Mesa/Boogie insieme al processore V-AMP 2 PRO della Behringer."}
{"id": "874592", "revid": "111433", "url": "https://it.wikipedia.org/wiki?curid=874592", "title": "David Kelly", "text": "Il caso Kelly-Gilligan.\nDurante un'intervista riguardante il dossier sulle presunte armi di distruzione di massa possedute dall'Iraq che fu rilasciata da Kelly al giornalista Andrew Gilligan, lo scienziato avanzava precise accuse sull'infondatezza del dossier presentato dal Governo Blair. Il 29 maggio 2003 Gilligan raccont\u00f2 del dossier di Kelly sulla BBC, nel corso della popolare trasmissione radiofonica Today programme.\nL'intervento, ripreso dal resto della stampa inglese, causava un clamoroso scandalo politico nel corso del 2003: vi erano dubbi sulla veridicit\u00e0 dei dossier riguardanti le armi di distruzione di massa di Saddam Hussein e di conseguenza sulla necessit\u00e0 dell'intervento armato del Regno Unito in Iraq.\nSuccessivamente la Commissione d'inchiesta sui fatti, presieduta da Lord Hutton, si \u00e8 espressa scagionando il Governo inglese da qualunque responsabilit\u00e0 sul dossier e rimproverando Gillian e la BBC per non aver controllato la veridicit\u00e0 delle notizie diffuse.\nTuttavia le polemiche non sono cessate: il sindacato dei giornalisti britannici (NUJ) ha dichiarato che: \"\"Le critiche di Lord Hutton a Andrew Gilligan e alla BBC sono infondate e il rapporto \u00e8 una minaccia all'indipendenza giornalistica in questo paese\".\nAnaloga la presa di posizione della Federazione Nazionale Stampa Italiana, che ha affermato: \"Il rapporto Hutton contiene inaccettabili invasioni di campo della politica nell'informazione\"\".\nLa morte di David Kelly.\nKelly venne ritrovato cadavere, apparentemente suicida, avendo ingerito 29 pastiglie di un analgesico, il co-proxamol.\nQuesto avvenne pochi giorni dopo la testimonianza di Kelly davanti alla commissione d'inchiesta parlamentare che indagava sulla vicenda.\nKelly venne rinvenuto cadavere ad Harrowdown Hill, una foresta nell'Oxfordshire: la mattina precedente era uscito di casa dicendo alla moglie che stava andando a fare una passeggiata.\nL'esame necroscopico attribu\u00ec la morte ai profondi tagli sul polso sinistro e sul petto di Kelly vennero anche rinvenuti 4 elettrodi adesivi, gli stessi utilizzati per un elettrocardiogramma. La spiegazione fu che furono applicati sul corpo del Dottor Kelly per accertarne il decesso.\nCuriosit\u00e0.\nThom Yorke, il cantante della band inglese dei Radiohead, ha inciso una canzone sul caso Kelly intitolata Harrowdown Hill e contenuta nell'album The Eraser.\nJudith Thompson, autrice teatrale canadese, ha scritto una piece teatrale intitolata Palace of the End, nel quale David Kelly \u00e8 uno dei tre personaggi: il secondo atto della tragedia \u00e8 un monologo che viene recitato da Kelly in punto di morte.\nIl caso David Kelly e la canzone di Thom Yorke che dello stesso tratta sono uno spunto narrativo importante della trama del libro \"Numero undici\" dell'autore Jonathan Coe."}
{"id": "874597", "revid": "767487", "url": "https://it.wikipedia.org/wiki?curid=874597", "title": "Hajime Katoki", "text": "Biografia.\nDa fan a mecha designer.\nLa fulminea carriera di Hajime Katoki e la sua trasformazione da accanito appassionato di Gundam ad interprete di primo piano del relativo \"mecha design\" e non solo, si devono essenzialmente al lavoro amatoriale fatto per illustrare il racconto \"Gundam Sentinel\", creato dallo scrittore e Gundam \"fan\" Takahashi Masayaka nel 1987. L'elevato livello qualitativo della \"fan opera\" fece s\u00ec che sia la Sunrise che la Bandai si interessassero a questo allora ventiquattrenne intraprendente illustratore, tanto da inserirlo nel team dei mecha designer ingaggiati per l'OAV ' del 1991, per il quale egli cre\u00f2 l'innovativo RX-78 GP03 \"Dendrobium Orchis\", l'arsenale volante del Gundam GP03 \"Stamen\". Questa prima esperienza professionale gli consent\u00ec di incontrare un altro mecha designer gi\u00e0 affermato, Sh\u014dji Kawamori, il quale lo coinvolse nel progetto del secondo film di \"Patlabor\" del 1993, dove Katoki affianc\u00f2 anche Yutaka Izubuchi, padre del mecha design dell'intera saga. Dello stesso anno \u00e8 anche la partecipazione al suo lavoro di animazione pi\u00f9 consistente, ossia il mecha design principale della serie TV \"Kid\u014d Senshi Victory Gundam\" insieme con il \"padre\" del mecha design Kunio \u014ckawara, da lui affiancato anche nelle successive serie \"Kid\u014d Butoden G Gundam\" del 1994 e \"Shin Kid\u014d Senki Gundam Wing\" (Gundam Wing) del 1995. Nel 1996 si occupa delle ambientazioni per la poco fortunata serie \"Kid\u014d Shin Seiki Gundam X\" e del mecha design del celebrato OAV ', forse il suo lavoro pi\u00f9 significativo sotto il profilo della caratterizzazione del mecha insieme a quello realizzato per l'OAV \"Shin Kid\u014d Senki Gundam Wing Endless Waltz\" (Gundam Wing Endless Waltz) dell'anno successivo. Nel 2001 ritrova Kawamori ed Izubuchi per il mecha design del film \"WXIII: Patlabor the Movie 3\" e nel 2002 inizia a collaborare ai video della collana \"Gundam Evolve\". Recentemente ha realizzato il \"design work\" di base degli OAV in CG \"MS IGLOO\", \"The hidden One Year War\" (2005) ed \"Apocalypse 0079\" (2006).\nNon solo anime.\nLa particolare predilezione di Hajime Katoki per le variazioni sul tema ha fatto s\u00ec che dalle sue versioni dei mobile suit che hanno attraversato l'universo di Gundam, oltre che dalle sue creazioni originali, la Bandai traesse altrettanti model kit Gunpla, soprattutto delle serie \"Master Grade\" e \"High Grade UC\", caratterizzati dal marchio \"Ver.Ka.\" (\"Version Katoki\"), chiedendo poi allo stesso Katoki di realizzare nuovi disegni direttamente per i \"model kit\", senza pi\u00f9 trarli da precedenti lavori. Nel 1999, quindi, tutti i disegni e le illustrazioni originali cos\u00ec creati per i model kit sono stati raccolti nel volume \"Gundam Fix\" della Kadokawa Shoten. Dall'esperienza fatta con le Ver.Ka. sono poi nate due serie di action figure che Bandai ha direttamente affidato al \"design\" di Hajime Katoki, \"Gundam Fix Figuration\" nel 2001 e \"Zeonography\" nel 2003.\nRecentemente Katoki \u00e8 stato chiamato anche a concepire ed illustrare il mecha design dell'ultimo lavoro ambientato nell'Universal Century della saga di Gundam, il \"light novel\" \"Mobile Suit Gundam Unicorn\" di Harutoshi Fukui, con il character design di Yoshikazu Yasuhiko.\nOltre ai model kit ed alle action figure, Katoki si \u00e8 occupato anche del mecha design per due saghe di videogiochi, \"Super Robot Wars\" e \"Virtual On\"."}
{"id": "874598", "revid": "138353", "url": "https://it.wikipedia.org/wiki?curid=874598", "title": "Filippo da Caserta", "text": "Breve biografia.\nFu al servizio della corte papale di Avignone intorno al 1370: una delle sue ballate, \"Par les bons Gedeons\", \u00e8 dedicata all'Antipapa Clemente VII. Di lui rimangono 7 ballate, 1 rondeau, 1 virelai e un \"Credo\". \nIl tema della sua ballata \"En attendant souffrir m'estuet grief payne\", dedicata al condottiero Bernab\u00f2 Visconti (il cui motto era appunto \"Souffrir m'estuet\"), fu ripreso in altre composizioni come il \"Gloria \"En attendant\"\" di Matteo da Perugia o la sequenza \"Gaude Virgo\" di Guillaume Dufay. \n\u00c8 l'autore del trattato \"Regule contrapuncti\". Gli \u00e8 stato a lungo attribuito anche il \"Tractatus figurarum\" (o \"de diversis figuris\"), importante testo di riferimento sulla notazione musicale, ma l'attribuzione \u00e8 oggi contestata."}
{"id": "874601", "revid": "767487", "url": "https://it.wikipedia.org/wiki?curid=874601", "title": "Joacim Cans", "text": "Biografia.\nHa frequentato il Musicians Institute a Hollywood.\nHa pubblicato il suo primo album solista intitolato \"Beyond the Gates\" nel 2004.\nHa suonato negli Harlots nel 2007 per poi andare negli Acacia Avenue nel 2010, ormai band di successo mondiale"}
{"id": "874607", "revid": "124941813", "url": "https://it.wikipedia.org/wiki?curid=874607", "title": "Nuova Hollywood", "text": "Il termine Nuova Hollywood (\"New Hollywood\") designa il periodo di grande rinnovamento del cinema statunitense, avvenuto tra la fine degli anni sessanta ed i primi anni ottanta.\nLe origini.\nLa sua data di nascita \u00e8 controversa: alcuni critici sostengono che essa vada collocata nel 1967 con i film \"Il laureato\" di Mike Nichols e \"Gangster Story\" di Arthur Penn, altri ancora invece propendono per il 1969 quale inizio effettivo di tale stagione cinematografica, adducendovi il grandissimo successo riscosso dal film \"Easy Rider\", di e con Dennis Hopper, pellicola che nello stile e nei contenuti ben esemplificava ci\u00f2 che costituiva l'essenza della controcultura statunitense dell'epoca.\nIn ogni caso, la Nuova Hollywood venne alla luce a seguito d'un periodo di forte crisi che invest\u00ec Hollywood dall'inizio degli anni sessanta, provocata dal drastico crollo degli spettatori - attirati dall'emergere della televisione quale mezzo d'intrattenimento di massa - e dal successo di critica e pubblico dei film europei, soprattutto dalla Francia, con la \"Nouvelle Vague\", e dall'Italia, con gli spaghetti western. \nLe maggiori case produttrici, in netto contrasto con le tendenze degli spettatori pi\u00f9 giovani, continuavano a puntare sulle grandi produzioni, stentoree e teatraleggianti, pensate appunto per un pubblico fondamentalmente tradizionalista e ben pi\u00f9 generalista (un caso emblematico \u00e8 \"Cleopatra\", del 1963, di Joseph L. Mankiewicz e con Elizabeth Taylor, Richard Burton e Rex Harrison), il tutto mentre il tessuto sociale degli Stati Uniti veniva invece scosso violentemente dalle terribili conseguenze della guerra del Vietnam (allora raccontata in chiave propagandistica dalla cinematografia ufficiale con pellicole quali \"I berretti verdi\", del 1968, interpretato da John Wayne e diretto dallo stesso con Ray Kellogg e John Gaddis) e dal sempre pi\u00f9 divampante clima della contestazione giovanile e delle lotte dei vari movimenti d'emancipazione, come quello delle donne e delle minoranze (specie gli afroamericani); I produttori, per\u00f2, nel rapportarsi con la produzione cinematografica, si limitavano ad analizzare i pochi film che riescono ad avere successo, cercando di sfruttare il minimo comun denominatore che li collega fra loro.\nLe innovazioni.\nLa Nuova Hollywood port\u00f2 un gran rinnovamento finanziario e produttivo (con la fine della classica integrazione verticale produzione-distribuzione-esercizio, che fece nascere anche le prime produzioni indipendenti d'un certo rilievo), e coinvolgendovi incisivamente altri settori, la musica tra tutti, fino ad aprirsi, soprattutto tra la seconda met\u00e0 degli anni 1970 e i primi anni 1980 (con le prime forme di sfruttamento commerciale e crossmediale e di pubblicit\u00e0 occulta), ad altre industrie, come quella della moda (basti pensare a Giorgio Armani nel caso di \"American Gigol\u00f2\").\nLa rivoluzione pi\u00f9 grande della Nuova Hollywood per\u00f2 fu quella riguardante i registi, che in seno all'organigramma cinematografico assursero in pratica ad una posizione quasi autoriale, ottenendo di fatto il completo controllo sui loro film. I registi pi\u00f9 rappresentativi della Nuova Hollywood sono ritenuti Martin Scorsese, Brian De Palma, Robert Altman, Woody Allen, Steven Spielberg, George Lucas, Michael Cimino e Francis Ford Coppola. Meritano di essere menzionati anche Paul Schrader, Jerry Schatzberg, Alan J. Pakula, Arthur Penn, Mike Nichols, Sydney Pollack, Sam Peckinpah, Hal Ashby (autore di \"Oltre il giardino\"), Bob Rafelson, Ralph Nelson (autore di \"Soldato blu\"). A questi si tende ad aggiungere, ritagliandoli un posto del tutto particolare, autori europei come Roman Pola\u0144ski e Milo\u0161 Forman.\nDal punto di vista attoriale, invece, la Nuova Hollywood segn\u00f2 l'avvento di interpreti maschili molto diversi dallo star system degli anni precedenti che, anzich\u00e9 incarnare il modello virile ideale del romanticizzato stile di vita americano, rispecchiavano adesso l'uomo qualunque calato in circostanze e situazioni molto pi\u00f9 complesse e sfaccettate, ben radicate nelle problematiche sociali dell'epoca, arrivando ad impersonare dunque personaggi spesso problematici e non sempre \"attraenti\" alle prese con le tribolazioni e difficolt\u00e0 della gente comune che li vedeva sul grande schermo: (Robert De Niro, Jack Nicholson, Al Pacino, Dustin Hoffman, Gene Hackman, Warren Beatty, Robert Redford, Christopher Walken, Roy Scheider, Richard Dreyfuss) mentre le attrici si ritagliarono sempre pi\u00f9 ruoli forti e indipendenti, palesando una sensualit\u00e0 pi\u00f9 sincera e terrena di quella rappresentata dai canoni estetici delle dive della Hollywood classica e richiedenti un meccanismo d'identificazione da parte del pubblico basato su elementi completamente diversi: (Faye Dunaway, Meryl Streep, Diane Keaton, Liza Minnelli, Sally Field, Glenn Close, Glenda Jackson, Barbara Streisand, Jane Fonda, Gena Rowlands, Mia Farrow). Marlon Brando e Paul Newman sono gli unici esponenti che hanno lasciato il segno e ha fatto parte sia della Nuova Hollywood sia del periodo antecedente, ovvero il cinema narrativo classico.\nI temi.\nDal punto di vista delle tematiche la Nuova Hollywood port\u00f2 alla ribalta argomenti sino ad allora tab\u00f9: la solitudine e l'inquietudine giovanili (\"Cinque pezzi facili\", \"Taxi Driver\", \"Strada a doppia corsia\"), la sessualit\u00e0 esplicita della donna (\"Gangster Story\"), nuovi modi d'intendere i rapporti d'amore (\"Harold e Maude\"), la condizione difficile della donna nella societ\u00e0 americana (\"Una moglie\", \"Una donna tutta sola\", \"Non torno a casa stasera\"), una riflessione critica sulla storia delle minoranze etniche (Il western passer\u00e0 cos\u00ec all'opposta narrazione revisionista, con \"Piccolo Grande Uomo\", \"Soldato blu\"), e sulla guerra (\"M*A*S*H\", \"Tornando a casa\", \"Il Cacciatore\", \"Apocalypse Now\"), e un uso molto fitto del turpiloquio (\"Conoscenza carnale\").\nIl rinnovamento dei generi.\nNell'ambito della Nuova Hollywood i generi cinematografici furono rinnovati e contaminati. Sam Peckinpah port\u00f2 nel western una violenza mai vista, grazie a William Friedkin e a Don Siegel il poliziesco si fece pi\u00f9 realistico (\"Il braccio violento della legge\", \"\"), il dramma urbano rispecchiava la realt\u00e0 delle metropoli americane (\"Taxi Driver\", \"Mean Streets\", \"Un uomo da marciapiede\"), il film di guerra si mischi\u00f2 alla commedia (\"M*A*S*H\"), il musical divenne pi\u00f9 cupo e senza lieto fine (\"New York, New York\") mentre la fantascienza, prima cupa e scientista, scopr\u00ec l'epico e il meraviglioso (\"Guerre stellari, Incontri ravvicinati del terzo tipo\").\nLa fine.\nNel 1975 \"Lo squalo\" di Steven Spielberg ottenne un grande successo di pubblico e di critica e mostr\u00f2 come anche la Nuova Hollywood potesse incassare tanto (traguardo raggiunto maggiormente da Spielberg nel 1982 col film \"E.T. l'extra-terrestre\"). Ma i grandi successi segnarono anche l'inizio della fine dell'era, infatti diedero il via al filone dei blockbuster, con i quali i produttori tornarono alla carica, riprendendo a produrre film kolossal molto costosi.\nNel 1980, infatti, usc\u00ec \"Toro scatenato\", considerato l'ultimo capolavoro della Nuova Hollywood. Nel 1981, infine, il gigantesco flop de \"I cancelli del cielo\", diretto da Michael Cimino, determin\u00f2 la bancarotta della \"United Artists\" e segn\u00f2 la fine del potere dei registi, che si videro tolto il \"final cut\" e dovettero nuovamente lottare con i produttori per raggiungere il controllo completo dei loro film."}
{"id": "874610", "revid": "72811", "url": "https://it.wikipedia.org/wiki?curid=874610", "title": "Emeraude", "text": ""}
{"id": "874613", "revid": "154893", "url": "https://it.wikipedia.org/wiki?curid=874613", "title": "Eclissi totale di Luna", "text": ""}
{"id": "874616", "revid": "767487", "url": "https://it.wikipedia.org/wiki?curid=874616", "title": "Magnus Ros\u00e9n", "text": "Biografia.\nMagnus Ros\u00e9n incominci\u00f2 a suonare il basso all'et\u00e0 di 15 anni. Dopo aver praticato con il basso per tre anni part\u00ec per il suo primo tour con la band Kung Sune. In seguito al tour si mosse a Los Angeles, dove suon\u00f2 con diverse band, come i Billionaires Boys Club in cui Anders Johansson suonava la batteria. Fu il bassista della band Hammerfall dal 1997 al 2007, anno in cui ha deciso di proseguire soltanto con i suoi progetti solisti. Magnus \u00e8 infatti anche un bassista jazz navigato, genere che suona nei suoi dischi solisti. Occasionalmente fa tour solisti in Sud America, nei quali dona il ricavato a opere di bene."}
{"id": "874626", "revid": "35062565", "url": "https://it.wikipedia.org/wiki?curid=874626", "title": "Luce polarizzata", "text": ""}
{"id": "874628", "revid": "729019", "url": "https://it.wikipedia.org/wiki?curid=874628", "title": "Tarso (scheletro)", "text": "Il tarso \u00e8 l'insieme delle ossa del piede poste tra la tibia ed il perone da un lato e i metatarsi dall'altro.\nIl tarso \u00e8 l'insieme di sette ossa brevi che occupano posizione analoga a quella delle ossa del carpo nella mano: si trovano infatti tra la zona calcaneare e le ossa del metatarso, che si articolano poi con le ossa delle falangi delle dita del piede. Il tarso ha forma simile a una volta concava verso il basso. Su di esso si scarica tutto il peso del corpo in posizione eretta.\nLe sette ossa sono, nell'ordine: posteriormente l\"'astragalo\" o \"talo\" (B) e il \"calcagno\" (A); medialmente lo \"scafoide tarsale\" o \"navicolare tarsale\" (D), poi il \"cuboide\" (C) e anteriormente i tre \"cuneiformi\" (E, F e G).\nStruttura.\nL'astragalo \u00e8 collegato superiormente alle due ossa della parte inferiore della gamba, la tibia e il perone, per formare l'articolazione della caviglia; inferiormente, all'articolazione subtalare, al calcagno o all'osso del tallone.\nLe cinque ossa irregolari - cuboide, navicolare e le tre ossa cuneiformi- formano gli archi del piede che fungono da ammortizzatori durante il movimento. Il mesopiede \u00e8 collegato al posteriore e all'avampiede dai muscoli e dalla fascia plantare.\nMovimenti.\nIl movimento dell'articolazione subtalare avviene su tre piani e produce inversione e eversione subtalare. Insieme all'articolazione tarsale trasversale (cio\u00e8 l'articolazione talonavicolare e calcagno-cusocuboide), l'articolazione sottotalare trasforma la rotazione tibiale in supinazione e pronazione dell'avampiede. L'asse di rotazione nell'articolazione \u00e8 diretto verso l'alto di 42 gradi rispetto al piano orizzontale e di 16 gradi medialmente rispetto alla linea mediana del piede. Le faccette sottoastragali formano una spirale archimedea nel piede destro, dove si verifica il movimento subtalare. Quindi, durante l'inversione subtalare, il calcagno ruota anche in senso orario e si sposta in avanti lungo l'asse della spirale. Il movimento subtalare medio \u00e8 di 20-30 gradi di inversione e 5-10 gradi di eversione. Il movimento funzionale durante 'andatura \u00e8 di 10-15 gradi (il tallone colpisce il terreno in leggera inversione seguita da rapida eversione).\nLe articolazioni talonavicolari e calcaneocuboidi (cio\u00e8 tra l'astragalo e le ossa navicolari e il calcagno e le ossa cuboidi) formano il cosiddetto giunto tarsale trasversale o articolazione di Chopart. Il giunto ha due assi di movimento. Attorno ad un asse longitudinale orientato 15 gradi verso l'alto a partire dal piano orizzontale e 9 gradi medialmente dall'asse longitudinale del piede si verificano l'inversione e l'eversione. La flessione e l'estensione si verificano attorno a un asse obliquo orientato 52 gradi verso l'alto sul piano orizzontale e 57 gradi anteromedialmente (avanti verso l'interno). In vitro il movimento talonavicolare \u00e8 di 7 gradi di flessione-estensione e di 17 gradi di pronazione-supinazione; mentre il movimento calcagno-cuboide \u00e8 di 2 gradi di estensione-flessione e di 7 gradi di pronazione-supinazione.\nI movimenti delle articolazioni sottotalare e talare collaborano per rendere il piede flessibile o rigido. Con l'articolazione sottotalare in eversione, le due articolazioni del giunto trasversale sono parallele, il che rende possibili i movimenti in questo giunto. Con l'articolazione sottotalare in inversione, gli assi del giunto trasversale sono convergenti, bloccando i movimenti e rendendo il metatarso rigido.\nAltri animali.\nNei tetrapodi primitivi , come i Trematopsidae, il tarso consiste in tre file di ossa. Ci sono tre ossa tarsali prossimali, il tibiale , l'intermedio e il fibulare, che si articolano con le ossa dell'arto inferiore. Questi sono seguiti da una seconda fila di quattro ossa centrali, e una fila di cinque tarsali distali, ciascuna articolata con un singolo metatarso. Nella grande maggioranza dei tetrapodi, questo schema semplice pu\u00f2 essere modificato dalla perdita e dalla fusione di alcune ossa.\nNei rettili e nei mammiferi, normalmente ci sono solo due tarsali prossimali, il calcagno (equivalente al fibulare anfibio) e l'astragalo (probabilmente derivato dalla fusione di pi\u00f9 ossa). Nei mammiferi, compreso l'uomo, l'astragalo forma un'articolazione a cerniera con la tibia, una caratteristica che \u00e8 ben sviluppata negli artiodattili . Il calcagno pu\u00f2 essere anche modificato, formando un tallone dove va a fissarsi un tendine di Achille. Nessuno di questi adattamenti si trova nei rettili, che possiedono una struttura relativamente semplice per entrambe le ossa.\nIl quinto tarsale distale scompare all'inizio dell'evoluzione, il rimanente diventa le ossa cuneiformi e cuboide. I rettili di solito mantengono le due ossa centrali, mentre i mammiferi ne hanno solo uno (il navicolare).\nNegli uccelli, il tarso \u00e8 scomparso\u02d0 le tarsali prossimali si sono fuse con la tibia, la centrale \u00e8 scomparsa e le ossa distali si sono fuse con i metatarsi per formare un singolo tarso metatarso, dando alla gamba un terzo segmento."}
{"id": "874629", "revid": "36426", "url": "https://it.wikipedia.org/wiki?curid=874629", "title": "Casino dei Nobili", "text": "Il Casino dei Nobili \u00e8 un palazzetto settecentesco di Pisa, situato in via Notari con affacci su piazza Garibaldi e borgo Stretto.\nStoria e descrizione.\nLa costruzione inglob\u00f2 alcuni edifici preesistenti, come una torre dell'XI secolo della quale sono ancora visibili sul fianco sinistro, in particolare, un arco e un bassissimo portale, probabilmente un tempo affacciati su un ballatoio ligneo.\nL'edificio oggi si presenta con un portico al pian terreno caratterizzato dal bugnato a vista, mentre al primo piano si estende una terrazza con balaustra lunga l'intera facciata, sul quale si aprono un portale affiancato da colonnine che reggono un arco a tutto sesto con decorazioni a stucco e due portali timpanati laterali.\nAll'ultimo piano tre finestre presentato timpani triangolari e semicircolari. Gli spigoli del palazzo sono caratterizzati da bugnato a vista, mentre alcune fasce e una cornice marcapiano sottolineano l'andamento regolare della facciata."}
{"id": "874630", "revid": "25550", "url": "https://it.wikipedia.org/wiki?curid=874630", "title": "Web-tv", "text": ""}
{"id": "874634", "revid": "2181598", "url": "https://it.wikipedia.org/wiki?curid=874634", "title": "Preston", "text": "Preston \u00e8 una citt\u00e0 e un distretto con status di city del Lancashire, Inghilterra, Regno Unito. La citt\u00e0 \u00e8 situata lungo la riva nord del fiume Ribble, che sfocia nel Mare d'Irlanda, e non molto lontano dal confine con il Galles.\nIl distretto fu creato con il Local Government Act 1972, il 1\u00ba aprile 1974 dalla fusione del County Borough di Preston con il distretto urbano di Fulwood e parte del distretto rurale di Preston.\nGeografia fisica.\nPreston sorge sulla riva destra del fiume Ribble, nella pianura costiera del the Fylde. La citt\u00e0 \u00e8 situata a 43 km a nord-ovest di Manchester e a 42 km a nord-est di Liverpool.\nStoria.\nFu menzionata per la prima volta nel \"Domesday Book\" del 1086 come \"Prestune\". Nel 1179 Enrico II d'Inghilterra concesse al villaggio i diritti amministrativi ed i privilegi commerciali legati all'istituzione di alcune gilde di mercanti. Nel XII secolo la lana prodotta nei dintorni inizi\u00f2 ad essere lavorata nelle case di Preston. Nei decenni successivi si stabilirono a Preston alcuni tessitori fiamminghi che contribuirono ad espandere la locale industria laniera.\nData la sua posizione strategica, a met\u00e0 strada tra Londra e la Scozia, fu teatro di alcune battaglie della storia britannica. Durante la guerra civile inglese fu teatro di uno scontro che culmin\u00f2 con la sconfitta delle truppe realiste e la cattura del loro generale, il duca di Hamilton, poi condannato a morte. Nella rivolta giacobita del 1715 Preston fu occupata dalle milizie del generale Thomas Forster, il quale tuttavia venne qui duramente sconfitto dalle truppe reali. \nNel XIX secolo, con l'inizio della rivoluzione industriale, Preston si trasform\u00f2 rapidamente da villaggio mercantile a cittadina manifatturiera. L'industria locale infatti si specializz\u00f2 in particolare nella filatura e nella tessitura del cotone. Lo stesso inventore del telaio idraulico Richard Arkwright, nato proprio a Preston. Nel 1838 la citt\u00e0 fu raggiunta dalla ferrovia. Lo sviluppo economico e l'espansione industriale presentarono ben presto anche i loro aspetti pi\u00f9 negativi, come le difficili condizioni lavorative all'interno degli opifici. A causa di queste problematiche tra il 12 ed il 13 novembre 1842 i lavoratori di Preston, sull'esempio dei loro colleghi di altre citt\u00e0 dell'Inghilterra nord-occidentale, scesero in sciopero. Nei decenni successivi, acconto all'industria tessile sorsero anche fabbriche metallurgiche, in particolare legate alla produzione di motori per locomotive, e chimiche. La risposta delle forze governative fu durissima e quattro manifestanti vennero uccisi. La crescita della citt\u00e0, la cui popolazione raggiunse le 120,000 unit\u00e0, fu sostenuta anche dal completamento di nuove infrastrutture, come il porto sul Ribble, aperto nel giugno 1892.\nNel secondo dopoguerra iniziarono ad insediarsi in citt\u00e0 numerosi immigrati provenienti dall'Asia e dai Caraibi. Nel 1958 venne costruita la tangenziale della citt\u00e0, la prima autostrada del Regno Unito, poi integrata nella M6. Al pari di altre citt\u00e0 del nord-ovest inglese, negli anni settanta anche Preston dovette affrontare una lunga serie di chiusure di fabbriche, segnando cos\u00ec la fine della secolare industria tessile locale, e lo smantellamento di alcune importanti infrastrutture, come il porto, chiuso nel 1981. I vecchi stabilimenti industriali dismessi vennero quindi demoliti e rimpiazzati da centri commerciali o palazzine residenziali. La deindustrializzazione segn\u00f2 una conseguente crescita della disoccupazione e di problemi sociali come quelli legati alla casa.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 del Lancashire Centrale, fondata nel 1828.\nInfrastrutture e trasporti.\nStrade.\nLa tangenziale di Preston, inaugurata il 5 dicembre 1958 dall'allora primo ministro inglese Harold MacMillan fu il primo tratto autostradale in Inghilterra ed ora fa parte dell'autostrada M6.\nOltre alla M6 altre 3 autostrade interessano il passaggio di Preston:\nFerrovie.\nLa stazione di Preston \u00e8 stata inaugurata nel 1838. \u00c8 una stazione importante sulla linea della West Coast Main Line con collegamenti verso Londra, Glasgow, Aberdeen, Liverpool e Bolton.\nAutobus.\nPreston ha un servizio di autobus molto completo con 5 operatori che servono la citt\u00e0. Inoltre \u00e8 servita anche da operatori nazionali che collegano Preston con altre citt\u00e0 del Regno Unito.\n\u00c8 stata una delle prime citt\u00e0 del Regno Unito ad installare un servizio di \"realtime\" sulle fermate degli autobus.\nGeografia antropica.\nParrocchie civili.\nLe parrocchie, che non coprono l'area del capoluogo e Fulwood, sono:\nSport.\nCalcio.\nLa principale squadra di calcio della citt\u00e0 \u00e8 lo storico Preston North End Football Club. Nato nel 1863, fu tra i membri fondatori della Football Association e vinse le due prime edizioni del campionato inglese di calcio (1888-1889, 1889-1890). Disputa i suoi incontri interni al Deepdale che, essendo aperto dal 1878, risulta essere il pi\u00f9 antico stadio di calcio inglese ad essere utilizzato."}
{"id": "874637", "revid": "44627", "url": "https://it.wikipedia.org/wiki?curid=874637", "title": "Troncate", "text": ""}
{"id": "874641", "revid": "1369234", "url": "https://it.wikipedia.org/wiki?curid=874641", "title": "Coppa del Brasile", "text": "La Coppa del Brasile, ufficialmente in portoghese Copa do Brasil, \u00e8 il secondo torneo calcistico pi\u00f9 importante del Brasile. Il vincitore della Coppa del Brasile conquista il diritto di partecipare alla Coppa Libertadores dell'anno seguente.\nIl torneo, a partire dal 2013, si disputa tra marzo e novembre, mentre in precedenza si svolgeva nel primo semestre dell'anno, parallelamente ai campionati statali e alla Coppa Libertadores, il che, dal 2001, escludeva dai partecipanti le squadre che disputavano la competizione continentale.\nFormato.\nLa competizioni prevede turni a eliminazione diretta con partite di andata e ritorno. Dal 1995 nei primi due turni se la squadra ospite batte quella di casa con 3 o pi\u00f9 gol di scarto \u00e8 automaticamente qualificata al turno successivo senza dover disputare la partita di ritorno. Dall'anno seguente la differza reti fu portata a 2.\nOltre alla qualificazione per la Coppa Libertadores dell'anno seguente, alla quale accede il vincitore della competizione, la Coppa del Brasile dal 2013 mette in palio anche la qualificazione alla Coppa Sudamericana della medesima stagione: vi accedono le 8 squadre eliminate prima degli ottavi di finale con il miglior piazzamento nel campionato nazionale dell'anno precedente.\nPartecipanti.\nDal 2004 al 2012 alla Coppa del Brasile hanno partecipato le squadre nelle prime 10 posizioni del \"ranking\" della CBF e altre 54 a rappresentanza dei 27 stati federati del Brasile, scelti attraverso i risultati nei campionati statali o tornei regionali.\nDall'inizio del XXI secolo le squadre che si qualificavano per la Coppa Libertadores, sia tramite il campionato che vincendo la Coppa del Brasile, non potevano partecipare all'edizione successiva della coppa, dato che le due competizioni si svolgevano nelle stesse date. A partire dal 2013 la competizione \u00e8 stata allargata da 64 a 70 squadre, includendo anche le 5 o 6 partecipanti alla Coppa Libertadores dello stesso anno che, insieme alla squadra miglior classificata nel ranking nazionale in caso siano 5 le squadre brasiliane che partecipano alla manifestazione continentale, accedono direttamente agli ottavi di finale che si disputano dopo la conclusione della Coppa Libertadores stessa. Altri 2 posti agli ottavi sono riservati alle vincitrici di Copa Verde e Copa Nordeste."}
{"id": "874643", "revid": "1061716", "url": "https://it.wikipedia.org/wiki?curid=874643", "title": "Glenn Ljungstr\u00f6m", "text": "Ljungstr\u00f6m fu nella band per sette solidi anni e collabor\u00f2 a Lunar Strain, The Jester Race, Black-Ash Inheritance e Whoracle. Non sembrano esserci ragioni ufficiali per cui Glenn avrebbe lasciato il gruppo, ma \u00e8 possibile che la sua dipartita fosse a causa della direzione musicale intrapresa dalla band. In seguito egli si un\u00ec al progetto parallelo di Jesper, i Dimension Zero ma lo abbandon\u00f2 nel 2003, per poi rientrare nel 2005."}
{"id": "874645", "revid": "798140", "url": "https://it.wikipedia.org/wiki?curid=874645", "title": "Palazzo Agostini (Pisa)", "text": "Palazzo Agostini o Palazzo dell'Ussero o Palazzo Rosso \u00e8 uno dei pi\u00f9 bei palazzi sui lungarni pisani, sede del \"Caff\u00e8 dell'Ussero\" dal 1775 e del \"Cinema Lumi\u00e8re\" dal 1899. Appartiene alla famiglia dei conti e patrizi pisani Agostini Fantini Venerosi della Seta.\nPalazzo Agostini.\nNella prima met\u00e0 del Trecento la famiglia degli Astajo fece costruire la propria dimora accorpando due case-torri pi\u00f9 antiche accanto alla torre degli Assopardi e affid\u00f2 la direzione dei lavori ad alcuni degli architetti pi\u00f9 importanti del periodo, probabilmente allievi di Giovanni Pisano.\nIl Redi afferma di riconoscere nelle decorazioni della facciata analogie con le sculture del Camposanto monumentale e della chiesa di Santa Maria della Spina ed ipotizza la mano di Giovanni di Balduccio o Lupo di Francesco, scultori attivi proprio in quegli anni a Pisa. Al posto della pietra, furono impiegati materiali pi\u00f9 economici ma in grado di garantire un effetto scenografico altrettanto elegante, ovvero elementi modulari in terracotta, dal caratteristico colore rossiccio, che diedero il soprannome popolare di Palazzo Rosso all'edificio. La facciata, che pende leggermente verso destra a causa di un progressivo cedimento del terreno, \u00e8 scandita in verticale da cinque pilastri in laterizio, che si prolungano dal livello della strada al tetto e sono rivestiti da formelle decorate con stemmi araldici e motivi fitomorfi. Al piano terra sono presenti quattro fondi con archi ribassati, che in origine ospitavano delle botteghe, mentre a quello superiore si aprono altrettante bifore e trifore, con colonnine in marmo.\nGli eredi di Jacopo e Filippo Astajo lo cedettero ad Antonio del fu Primo di Antonio Primi, cittadino fiorentino, nel 1447. Successivamente passer\u00e0 in possesso alla famiglia fiorentina dei Visdomini che, il 25 gennaio 1465, lo cedette ai fratelli Antonio e Pietro, figli di Chelino di Piero da Capannoli, orefici pisani. Nicolao d'Alutine di Celino da Capannoli il 25 novembre 1496 lo cedette a Mariano e Pietro Agostini, appartenenti ad un casato di origine mercantile, specializzato nel commercio della seta, ascritto da lunga data al patriziato pisano. La famiglia, infatti, come ricorda Goro Stendardi in un suo noto saggio sulle antiche famiglie patrizie pisane \u00ab...gi\u00e0 nel XII secolo era presente in Pisa tra le maggiori partecipanti nel governo della citt\u00e0; ebbe validissimi combattenti, arm\u00f2 galere per la lotta contro i pirati\u00bb e fu impegnata nel mondo degli affari e dei commerci a Pisa, Ancona, Palermo ed Anversa insieme ai Lanfranchi del Barbiere, cui era legata da antichi e stretti vincoli familiari.\nIl primo documento dell'archivio privato della famiglia Agostini, che attesta la struttura dell'edificio, \u00e8 l'atto di acquisto in cui si descrive il palazzo di San Martino alla Pietra composto \u00ab...di quattro solai ed un giardino d'agrumi con una torre in parte coperta ed in parte scoperta dietro detto palazzo e di quattro botteghe\u00bb. Altra fonte storica \u00e8 il \"Memoriale\" di Giovanni Portoveneri, che riporta le notizie delle distruzioni dei pi\u00f9 importanti edifici cittadini causati dai bombardamenti compiuti dai Fiorentini il 2 ottobre 1495: \u00ab\"E Fiorentini tirano con passavolanti drento in Pisa, e passano drento in Pisa e passano sopra alle mura; e uno n'\u00e8 dato nella casa degli Astai lungarno presso alla Pietra del Pesce, l'altro nel campanile di San Matteo, e uno nel campanile di San Martino (..)\"\u00bb. \u00c8 ricordato nella Cronaca di Buonaccorso di Neri Pitti che lo prese in locazione da Bindo, Jacopo e Filippo Astajo dal 25 aprile al 30 giugno 1411 s.p. per 48 fiorini d'oro.\nLa particolarit\u00e0 del palazzo, realizzato tra la met\u00e0 del XIV e l'inizio del XV secolo, \u00e8 la superficie esterna in laterizio, completamente decorata con elementi in cotto fitomorfi e antropomorfi oltre a simboli araldici. \u00c8 uno dei principali esempi di architettura gotica civile in Toscana. Lo schema geometrico della facciata \u00e8 segnato innanzitutto dai cinque pilastri che la scandiscono per tutta la lunghezza, prolungandosi dal portico al pian terreno fino al tetto. Il passaggio coperto lungo il Lungarno \u00e8 caratterizzato da archi ribassati e volte, con le ghiere esterne finemente decorate da decori a rilievo che si presentano anche sui piani superiori.\nAl primo piano si aprono quattro bifore, mentre a quello superiore sono sostituite nella parte destra da due trifore. Oltre lo stemma Agostini vi sono gli stemmi delle famiglie che si sono estinte negli Agostini (i \"Fantini\" di Marti, i \"Venerosi\" di Strido ed i \"della Seta Gaetani Bocca\" di Corliano). All'ultimo piano esisteva una loggia aperta, poi tamponata, descritta da John Ruskin.\nRestaurato nel 1895 su progetto dell'architetto Angelo Giannini; il 12 maggio 1895 venne aggiunta la tettoia, realizzata da Luigi Corona su disegno dell'architetto Luigi Del Moro.\nCaff\u00e8 dell'Ussero.\nAl piano terreno ha sede il \"Caff\u00e8 dell'Ussero\", fondato il 1\u00ba settembre 1775, che ospita l'Accademia Nazionale dell'Ussero.\nIl caff\u00e8 - conosciuto nell'Ottocento anche come \"Caff\u00e8 delle Stanze\" per il collegamento al piano superiore con il circolo delle Stanze Civiche (fondato l'8 agosto 1818) e \"Caff\u00e8 dell'Unione\" - ospit\u00f2 le riunioni del primo Congresso Italiano degli Scienziati nel 1839 ed ha le pareti coperte di ricordi dei suoi illustri frequentatori: Filippo Mazzei (l'italiano che sugger\u00ec uno degli emendamenti della costituzione americana: la \"ricerca della felicit\u00e0\"), Francesco Domenico Guerrazzi, Antonio Guadagnoli, Giuseppe Giusti (che lo rese famoso nelle sue \"Memorie di Pisa\"), Renato Fucini, Enrico Panzacchi, Giosu\u00e8 Carducci (primo italiano vincitore di un Premio Nobel), Cesare Abba, Giuseppe Montanelli, Alessandro D'Ancona (primo direttore del quotidiano La Nazione), Bino Sanminiatelli e molti altri personaggi quali Paolo Mascagni, Charles Didier (che vi ambient\u00f2 il suo romanzo \"Chavornay\"), Giovanni Battista Niccolini, Pietro Bastogi, Carlo Bombrini, Pietro Gori, Enrico Ferri, Giovanni Gentile, Filippo Tommaso Marinetti, Giuseppe Lipparini, Luigi Puccianti, Titta Ruffo, Curzio Malaparte, Ezra Pound, Giovanni Gronchi, Mario Tobino, Mario Praz, Giovanni Spadolini, Enzo Carli, Indro Montanelli, Tiziano Terzani, Renata Tebaldi, Luigi Comencini, Arnoldo Fo\u00e0, Carlo Azeglio Ciampi, Antonio Tabucchi, Romano Battaglia.\nIl nome del caff\u00e8, riportato gi\u00e0 in un contratto di affitto del 1799, deriva da \"ussero\", variante toscana e letteraria di ussaro.\nRequisito dalle Forze Armate Americane nel 1944, il locale venne riaperto come caff\u00e8-tabaccheria nel 1945 con il nome di \"Usserino\" nei locali adiacenti al vicolo del Tidi. Il caff\u00e8 fu restaurato e riaperto negli attuali locali nel 1959 con la fondazione, il 9 settembre dello stesso anno, del \"Sodalizio Culturale dell'Ussero\". Nel novembre del 1969 il \"Sodalizio Culturale dell'Ussero\" si fonde con i Soci dell'\"Accademia Pisana dell'Arte\", gi\u00e0 riconosciuta Ente Morale dalla Presidenza della Repubblica, l'8 marzo del 1966. Ma soltanto nel marzo del 1979 acquisisce l'attuale denominazione di \"Accademia\nNazionale dell'Ussero di Arti, Lettere, Scienze\".\nLe periodiche conferenze, da alcuni anni, si svolgono presso la sala di rappresentanza dell'ETS; mentre presso il Caff\u00e8 dell'Ussero continuano le riunioni del Consiglio Direttivo, che organizza gli eventi culturali e il lavoro amministrativo dell'associazione.\nIl caff\u00e8 fa parte dei locali storici d'Italia.\nCinema Lumi\u00e8re.\nIl retro del Palazzo ospita il \"Cinema Lumi\u00e8re\", il pi\u00f9 antico cinema italiano rimasto per decenni in esercizio, che inizi\u00f2 le proiezioni nella sala dei biliardi del \"Caff\u00e8 dell'Ussero\" nel 1899. Ristrutturato il 15 dicembre 1905 dall'architetto Luigi Bellincioni sul retro del palazzo, dove sorgevano alcuni antichi edifici originariamente costituenti la chiesa di Sant'Ilario in Porta Aurea. Il 19 ottobre 1906 vi venne realizzato il primo esperimento di sonorizzazione di pellicole da parte del professore Pietro Pierini dell'Universit\u00e0 di Pisa, brevettato dalla Fabbrica Pisana di Pellicole Parlate sotto la dizione \"Sistema elettrico per sincronismo di movimenti\" e, dopo averne migliorato il funzionamento, come \"Isosincronizzatore\".\nDanneggiato dai combattimenti cittadini durante la Seconda Guerra Mondiale, il locale venne chiuso nel 1944 e riaperto nel 1946 con il nome di \"Supercinema\". Il cinema \u00e8 stato chiuso definitivamente il 13 febbraio 2011."}
{"id": "874649", "revid": "169219", "url": "https://it.wikipedia.org/wiki?curid=874649", "title": "Mr. Natural (album Bee Gees)", "text": "Mr. Natural \u00e8 il dodicesimo album dei Bee Gees, uscito nel 1974."}
{"id": "874652", "revid": "131962", "url": "https://it.wikipedia.org/wiki?curid=874652", "title": "Hotel Hangout", "text": ""}
{"id": "874658", "revid": "14691", "url": "https://it.wikipedia.org/wiki?curid=874658", "title": "The Fairest of Them All", "text": ""}
{"id": "874660", "revid": "767487", "url": "https://it.wikipedia.org/wiki?curid=874660", "title": "Martin Powell", "text": "Biografia.\nNel 1992 Powell fu scartato dall'audizione dei My Dying Bride, alla quale si era presentato come bassista. Detto al gruppo che era anche un violinista e tastierista, fu prima preso per suonare varie sessioni e poi integrato definitivamente nel gruppo.\nNel 1998 Martin lasci\u00f2 i My Dying Bride per entrare negli Anathema come turnista. Dopo due anni, Martin si un\u00ec ai Cradle of Filth dopo l'abbandono di Les Smith, quest'ultimo entrato negli Anathema. Con la band, Martin registr\u00f2 gli album \"Midian\", \"Bitter Suites to Succubi\" e \"Damnation and a Day\". Martin compose un gran numero di tracce sia per questi dischi che per il seguente, \"Nymphetamine\". Nel 2005 Martin annunci\u00f2 il suo abbandono del gruppo sul sito ufficiale con queste parole: \nPoco dopo l'abbandono dei Cradle of Filth, Martin \u00e8 tornato alla scena underground, lavorando con diversi progetti black metal e rimanendo comunque grande amico dei componenti del suo ex gruppo."}
{"id": "874661", "revid": "110157", "url": "https://it.wikipedia.org/wiki?curid=874661", "title": "J\u00e4rf\u00e4lla", "text": "J\u00e4rf\u00e4lla \u00e8 un comune svedese di 66.054 abitanti, situato nella contea di Stoccolma. Il suo capoluogo \u00e8 la citt\u00e0 di Jakobsberg."}
{"id": "874664", "revid": "131962", "url": "https://it.wikipedia.org/wiki?curid=874664", "title": "Maddie Checks In", "text": ""}
{"id": "874666", "revid": "2192744", "url": "https://it.wikipedia.org/wiki?curid=874666", "title": "Gaston Bachelard", "text": "Epistemologo illustre, \u00e8 autore di numerose riflessioni legate alla conoscenza e alla ricerca.\nBiografia.\nGaston Bachelard ha avuto una carriera fuori dal comune. All'inizio impiegato alle poste, si laurea e diventa professore di fisica e chimica a Bar-sur-Aube. Nel 1922 ottiene la laurea in Filosofia, nel 1927 consegue il Dottorato in Filosofia con la tesi \"Essai sur la connaissance approch\u00e9e\" diretta da L\u00e9on Brunschvicg e successivamente pubblicata nel 1928. La sua carriera d'insegnamento universitario ha inizio alla Facolt\u00e0 di lettere di Digione dal 1930 al 1940 dove insegna Lettere e Filosofia. Nel 1940 si trasferisce a Parigi diventando professore di Storia e di Filosofia delle Scienze alla Sorbona e succedendo ad Abel Rey direttore dell'Istituto di Storia e delle Tecniche, fino al 1954.\nNel 1961 il Ministero della Cultura francese gli conferisce il Grand Prix national des lettres.\nPensiero.\nNella sua opera fondamentale: \"Il nuovo spirito scientifico\" (1934), Gaston Bachelard intende compiere un superamento del dibattito tra empirismo e razionalismo, cos\u00ec come Karl Popper, autore a cui viene spesso contrapposto. Per Bachelard, il materialismo razionale si trova al centro di uno spettro epistemologico le cui due estremit\u00e0 sono costituite dall'idealismo e dal materialismo.\nBachelard si impegna in una critica severa dell'induttivismo e dell'empirismo. Il fatto scientifico si trova sempre costruito alla luce di una problematica teorica. La scienza si sviluppa in opposizione all'evidenza, contro le illusioni della conoscenza immediata. \u00c8 in questo senso che Bachelard parla di una \u00ab filosofia del non \u00bb. L'accesso alla conoscenza, come la storia delle scienze, \u00e8 dunque segnato da un \u00ab taglio epistemologico \u00bb che opera una separazione con il pensiero prescientifico. Produrre conoscenze nuove significa dunque superare \"ostacoli epistemologici\", secondo l'espressione di Bachelard che parla anche di rottura epistemologica.\nPer Bachelard, ogni conoscenza \u00e8 una conoscenza avvicinata: \u00ab \"Scientificamente, si pensa il vero come correzione storica di un lungo errore, si pensa l'esperienza come correzione della comune e prima illusione\" \u00bb.\nBachelard si impegna per un'epistemologia concordataria. Ritiene sia indispensabile superare l'opposizione tra empirismo e razionalismo: \u00ab \"N\u00e9 razionalit\u00e0 vuota, n\u00e9 materialismo sconnesso\" \u00bb. L'attivit\u00e0 scientifica richiede la messa in opera di un razionalismo applicato \u00bb o di \u00ab un materialismo razionale \u00bb.\nAvendo le sue idee numerose affinit\u00e0 con quelle di Ferdinand Gonseth, contribu\u00ec con lui alla creazione e alla vita della rivista \"Dialectica\".\nNella seconda parte della sua impresa filosofica, Bachelard si consacra a uno studio approfondito dell'immaginario poetico. In un testo divenuto celebre, \"Le dormeur \u00e9veill\u00e9\", dichiara: \"La nostra appartenenza al mondo delle immagini \u00e8 pi\u00f9 forte, pi\u00f9 costitutiva del nostro essere che non l'appartenenza al mondo delle idee\". Incoraggia allora le dolcezze del fantasticare (della \"r\u00eaverie\") e si lascia andare alle evocazioni ispirate dalla \"fiamma di una candela\"."}
{"id": "874667", "revid": "110157", "url": "https://it.wikipedia.org/wiki?curid=874667", "title": "V\u00e4rmd\u00f6", "text": "V\u00e4rmd\u00f6 \u00e8 un comune svedese di 38.240 abitanti, situato nella contea di Stoccolma. Il suo capoluogo \u00e8 la citt\u00e0 di Gustavsberg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "874669", "revid": "709565", "url": "https://it.wikipedia.org/wiki?curid=874669", "title": "Invisibile", "text": ""}
{"id": "874674", "revid": "74801", "url": "https://it.wikipedia.org/wiki?curid=874674", "title": "\u00d6ster\u00e5ker", "text": "\u00d6ster\u00e5ker \u00e8 un comune svedese di abitanti, situato nella contea di Stoccolma. Il suo capoluogo \u00e8 la citt\u00e0 di \u00c5kersberga.\nNel 1717, il 26 di novembre, vi nacque Olof af Acrel.\nGeografia antropica.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "874677", "revid": "205250", "url": "https://it.wikipedia.org/wiki?curid=874677", "title": "Stefano Gabbana", "text": "Biografia.\n\u00c8 nato a Milano, secondogenito, da una modesta famiglia di origine veneta (il padre di Cessalto, la madre di Ceggia). Ha compiuto studi di grafica e nel 1981 avvia il suo sodalizio professionale con l'allora compagno di vita Domenico Dolce, con il quale nel 1984 apre uno studio di consulenza stilistica. L'anno successivo Dolce e Gabbana presentano la loro prima collezione moda a Milano. Il successo ottenuto dai due stilisti rende il marchio uno dei pi\u00f9 celebri nel campo della moda, al punto che nel 2004 vengono nominati nell'ambito degli Elle Style Award come migliori designer internazionali.Bench\u00e9 continuino a lavorare insieme, nel 2004 la relazione sentimentale fra i due stilisti \u00e8 terminata.\nStefano Gabbana \u00e8 stato testimonial della campagna pubblicitaria televisiva della Lancia Ypsilon.\nAl marzo 2013 per la rivista Forbes \u00e8 il 16\u00b0 uomo pi\u00f9 ricco d'Italia (2 mld di dollari) e il 736\u00b0 uomo pi\u00f9 ricco del mondo."}
{"id": "874679", "revid": "767487", "url": "https://it.wikipedia.org/wiki?curid=874679", "title": "Anders Johansson", "text": " Ha suonato per Yngwie Malmsteen, HammerFall e Manowar.\n\u00c8 il figlio del pianista jazz Jan Johansson e fratello del tastierista Jens Johansson (Stratovarius, Rainbow). \u00c9 principalmente conosciuto per essere stato il batterista degli HammerFall e di Yngwie Malmsteen.\nBiografia.\n\"Anders Johansson\" nasce a Stoccolma. Lui, sua madre e il fratello minore si trasferiscono successivamente a Malm\u00f6 dopo la morte del padre in un incidente d'auto.\nIl primo strumento utilizzato da \"Anders\" \u00e8 il piano, ma all'et\u00e0 di 14 anni, dopo un incidente in bicicletta, passa alla batteria.\nDal 1979 al 1982 frequenta la scuola di ingegneria elettronica.\nNel 1984 si sposta negli Stati Uniti per unirsi alla band di Yngwie Malmsteen con il quale incide 5 album e partecipa ai successivi tour.\n\"Anders\" ha registrato ed \u00e8 stato in tour con una moltitudine di band, oltre ad aver pubblicato sia album solisti, sia album firmati in coppia con il fratello \"Jens\", con il quale gestisce l'etichetta discografica \"Heptagon Records\".\nLa sua collaborazione pi\u00f9 longeva in campo metal \u00e8 con gli svedesi HammerFall, con i quali ha suonato dal 1999 al 2014.\nHa partecipatp inoltre al disco The Great Fall della band Narnia.\n\"Anders\" viene spesso elogiato per le sue capacit\u00e0 tecniche, nel metal cos\u00ec come in altri generi.\nEquipaggiamento.\nAttualmente utilizza batterie Tama, piatti Meinl e bacchette Pro-Mark. in passato usava batterie Premier."}
{"id": "874680", "revid": "1573940", "url": "https://it.wikipedia.org/wiki?curid=874680", "title": "Torre del Lungarno Pacinotti", "text": "La cosiddetta Torre del Vittoria \u00e8 una delle torri medievali meglio conservate di Pisa, oggi incorporata nell'edificio dell'Hotel Royal Victoria. \nPer vedere la torre, si deve accedere all'hotel, considerando che la facciata principale un tempo dava su una via pubblica, parallela al lungarno, dagli Anni Venti incorporata nella propriet\u00e0 dell'albergo. \nL'edificazione dell'alta torre a pianta quadrata risale alla met\u00e0 dell'XI secolo ed \u00e8 caratterizzata da un rivestimento a bozze squadrate ai primi due piani e da un pi\u00f9 semplice laterizio eterogeneo a vista per gli ultimi tre. \nDescrizione.\nAccedendo sulla terrazza pi\u00f9 alta dell'albergo, \u00e8 possibile vedere il retro - lato lungarno - della sommit\u00e0 della torre, con un ulteriore livello, interrotto, di finestre tamponate a mattoni. \nAl pian terreno \u00e8 presente un grande portale architravato, frutto di interventi pi\u00f9 recenti (anche perch\u00e9 il piano del calpestio medievale era molto pi\u00f9 in basso), mentre al piano superiore si possono ancora vedere, sebbene tamponati e sostituiti da finestre, i due portali che dovevano essere il vero ingresso della torre, raggiungibile solo da scale lignee esterne, tramite ballatoi. Le finestre dei piani superiori non sono tutte originali, ma alcune coperte da arco sono comunque state realizzate copiando il modello di quelle pi\u00f9 antiche. \nNumerose sono le buche pontaie sulla superficie e inoltre dovevano probabilmente esistere dei ballatoi esterni in legno che correvano almeno ai piani inferiori.\nLa torre viene spesso confusa con la \"Torre dei Vinajoli\", detta la \"Torre della Vittoria\", detta anche \"Torre della Sapienza\". L'Universit\u00e0 de' Vinajoli in essa aveva sede e teneva taverna e locanda, da cui ebbe origine l'attuale albergo. L'antica locanda, fu denominata \"alla Vittoria\" quando, conquistata la citt\u00e0, vi fu issato il Marzocco, simbolo di Firenze. La torre venne detta della Sapienza quando vi venne inserita una cella campanaria dotata di una delle campane delle Sette Virt\u00f9, la Sapienza appunto, precedentemente poste sul Campanile del Duomo. All'epoca, nei locali fu istituito il Collegio Vittoriano, uno dei nuclei originari dell'Universit\u00e0 degli studi di Pisa. Anche questa torre \u00e8 incorporata nell'attuale Hotel Royal Victoria. "}
{"id": "874683", "revid": "124808", "url": "https://it.wikipedia.org/wiki?curid=874683", "title": "Filosoficamente", "text": "Filosoficamente \u00e8 una commedia in atto unico scritta da Eduardo De Filippo nel 1928, contenuta nella raccolta intitolata \"Cantata dei giorni pari\".\nStoria.\nLa commedia fu scritta da Eduardo nel 1928, lo stesso anno in cui il grande drammaturgo intese sperimentare la nuova strada di mettersi in proprio facendo compagnia con i fratelli Peppino e Titina, riassumendo in s\u00e9 le tre funzioni di autore, attore e direttore artistico.\nLa messa in scena della commedia venne autorizzata il 16 settembre 1932, ma Eduardo non rappresenter\u00e0 mai questo lavoro teatrale, al pari del successivo \"Occhiali neri\".\nLa commedia non ha subito rimaneggiamenti nel corso degli anni e, dopo la prima pubblicazione nella \"Cantata dei giorni pari\", nel 1959, \u00e8 rimasta praticamente inalterata.\nTrama.\nGaetano Piscopo, impiegato di modeste condizioni economiche, ha due figlie ormai grandi, Margherita e Maria che, con sua grande preoccupazione, non si sono ancora sposate. Una festa organizzata in casa permette alle ragazze di conoscere due spasimanti, Arturo e Vincenzo: due uomini giovani e carini, ma con gravi deficit visivi, in quanto uno \u00e8 completamente cieco, e l'altro fortemente miope. La commedia \u00e8 comunque a lieto fine, con le figlie di Gaetano che sposeranno i due ragazzi soprassedendo alle loro pecche fisiche."}
{"id": "874686", "revid": "125472607", "url": "https://it.wikipedia.org/wiki?curid=874686", "title": "Patrizio Marone", "text": "Biografia.\nMontatore cinematografico di nuova generazione, ha lavorato per i registi Aurelio Grimaldi, Vincenzo Salemme, Daniele Luchetti in \"I piccoli maestri\", Lucio Gaudino per \"Segui le ombre\", Sergio Castellitto in \"Non ti muovere\" per quale vince un Nastro d'argento come miglior montatore nel 2004.\nNegli ultimi anni collabora con il regista turco Ferzan \u00d6zpetek, per il quale ha curato il montaggio dei suoi film \"Le fate ignoranti\", \"La finestra di fronte\", \"Cuore sacro\", \"Saturno contro\" e \"Mine vaganti\".\nHa curato anche il montaggio di videoclip musicali di artisti come Giorgia, Niccol\u00f2 Fabi, Tiromancino, Marina Rei e molti altri. \nSuo il montaggio del videoclip di \"Quelli che benpensano\" di Frankie hi-nrg mc."}
{"id": "874687", "revid": "767487", "url": "https://it.wikipedia.org/wiki?curid=874687", "title": "Shaun Steels", "text": "Come uso dei musicisti black metal, Steel utilizza \"on stage\" un soprannome, The Winter.\nPoco dopo l'uscita di \"A Line of Deathless Kings\", Shaun Taylor-Steels ha annunciato la sua permanente uscita dalla band, a causa di persistenti problemi alla caviglia, con queste parole:"}
{"id": "874688", "revid": "124664170", "url": "https://it.wikipedia.org/wiki?curid=874688", "title": "Ricky Phillips", "text": " Famoso turnista, ha collaborato anche con molti altri artisti tra cui Ted Nugent, Eddie Money, David Coverdale, Angel, Montrose, House of Lords."}
{"id": "874690", "revid": "767487", "url": "https://it.wikipedia.org/wiki?curid=874690", "title": "I Am Mine", "text": "I Am Mine fu il primo singolo estratto dall'album dei Pearl Jam del 2002, Riot Act. Il singolo contiene la B-Side \"Down\" e in alcuni formati sono presenti anche le canzoni \"Bu$hleaguer\" e \"Undone\". La canzone fu pubblicata nell'ottobre 2002, e arriv\u00f2 al numero 6 della Alternative Songs di Billboard. La band suon\u00f2 questa canzone al The Late Show with David Letterman per promuovere l'album. La canzone \u00e8 contenuta nel greatest hits, .\nSignificato del testo.\nLa canzone fu scritta in un hotel prima del primo show dopo la tragedia avvenuta al Roskilde dal cantante della band. Allo show dell'8 luglio 2003, Vedder dichiar\u00f2: \"Questa canzone riguarda la sicurezza personale, del sentirsi al sicuro e anche liberi\".\nVideo musicale.\nUn video musicale fu registrato al \"Chop Suey\" di Seattle da James Frost nel settembre del 2002, ma era pi\u00f9 una performance dal vivo che la registrazione di un video musicale. Era uno dei cinque video registrati per promuovere Riot Act (tra i quali \"Save You\", \"Love Boat Captain\", \"Thumbing My Way\" e \"1/2 Full\"). Prima di questo, la band non aveva pubblicato nessun video dal 1998; l'ultimo fu \"Do the Evolution\""}
{"id": "874696", "revid": "1819104", "url": "https://it.wikipedia.org/wiki?curid=874696", "title": "Personaggi di Due fantagenitori", "text": "Questa pagina contiene un elenco di personaggi della serie animata \"Due fantagenitori\".\nProtagonisti.\nTimmy Turner.\nTimmy Turner, nome completo Timothy Tiberius Turner, (stagione 1-10 e cortometraggi) \u00e8 il protagonista della serie, ha 10 anni e vive nella citt\u00e0 statunitense di Dimmsdale. \u00c8 un bambino pigro, spericolato e talvolta un po' arrogante, ma nonostante i suoi difetti \u00e8 anche simpatico e coraggioso. Ha due fantagenitori di nome Cosmo e Wanda che esaudiscono ogni suo desiderio (quando non sono vietati dalle regole), i quali gli sono stati assegnati a otto anni per rendere la sua vita meno infelice e pi\u00f9 avventurosa, poich\u00e9 ha pochi amici, va male a scuola e i genitori lo ignorano lasciandolo sempre a casa con la malvagia babysitter Vicky. Ha due incisivi incredibilmente grandi, e indossa un berretto e una t-shirt rosa. Spesso si fa influenzare da Cosmo nel fare desideri stupidi, ed \u00e8 compito di Wanda risolvere la situazione. \u00c8 infatuato della sua compagna di classe Trixie Tang (sebbene il pi\u00f9 delle volte venga respinto). I suoi passatempi preferiti sono giocare ai videogiochi, leggere i fumetti e giocare a baseball. Il suo supereroe preferito \u00e8 Crimson Mentone. Ha uno scarso rendimento scolastico e prende quasi sempre F dal suo professore Crocker.\n\u00c8 doppiato in originale da Tara Strong (stagione 1-10) e da Mary Kay Bergman (cortometraggi) mentre in \"Un fantafilm - Devi crescere, Timmy Turner!\" \u00e8 interpretato da Drake Bell. In italiano \u00e8 doppiato da Antonella Baldini nella serie e da Leonardo Graziano in \"Un fantafilm - Devi crescere, Timmy Turner!\".\nCosmo.\nCosmo (stagione 1-10 e cortometraggi) \u00e8 il fantapap\u00e0 di Timmy. \u00c8 specializzato nel combinare guai ed \u00e8 sposato con Wanda. Ha un figlio di nome Poof e un fratello chiamato Schnozmo. \u00c8 inoltre un lontano cugino di Jorgen Von Strangle. I capelli di Cosmo sono verdi, come i suoi occhi, e indossa sempre con pantaloni neri, camicia bianca e cravatta nera. \u00c8 ottuso, immaturo, irresponsabile ed irrazionale, e farebbe tutto ci\u00f2 che gli passa per la mente se sua moglie non lo fermasse: spesso infatti viene definito da molti personaggi, e talvolta anche da s\u00e9 stesso, come irrimediabilmente stupido. Nonostante tutto, \u00e8 simpatico e di buon cuore e fa morire dal ridere chi gli sta attorno, aspetto di lui che la moglie apprezza molto. Gli piacciono i nichelini, le scimmie e il Canada.\n\u00c8 doppiato in originale da Daran Norris, mentre in italiano da Luigi Ferraro.\nWanda.\nWanda (stagione 1-10 e cortometraggi) \u00e8 la fantamamma di Timmy. \u00c8 la moglie di Cosmo e ha un figlio di nome Poof. \u00c8 assennata e dolce ed \u00e8 lei che rimedia ai guai combinati da Cosmo e Timmy. Nonostante tutto, sa essere anche molto irascibile, infatti si arrabbia moltissimo quando le dicono che \u00e8 grassa o a causa dell'immaturit\u00e0 di Cosmo. Ha i capelli e gli occhi rosa. Wanda ha una mania sfrenata per il cioccolato e per i dolci che le fanno perdere ogni ritegno, in quanto il suo stomaco non \u00e8 in grado di assorbire gli zuccheri. Prima di sposare Cosmo era fidanzata con Juandissimo, che continua comunque a corteggiarla. Wanda \u00e8 innamoratissima di Cosmo perch\u00e9, anche se molto ottuso, la fa ridere e divertire. Non sopporta la spazzatura n\u00e9 tantomeno i cattivi odori.\n\u00c8 doppiata in originale da Susanne Blakeslee, mentre in italiano da Francesca Guadagno.\nPoof.\nPoof (stagione 6-9, guest 10) \u00e8 il figlio di Cosmo e Wanda e fantafratello di Timmy Turner. \u00c8 nato da Cosmo (perch\u00e9 nel Fantamondo sono i maschi a partorire) in seguito ad un desiderio di Timmy, che vedeva i suoi due fantagenitori tristi. La sua nascita \u00e8 narrata in \"\u00c8 arrivato Baby Poof\". \u00c8 di forma rotonda, porta un vestitino viola, ha due piccole ali e un sonaglio come bacchetta magica. Pronuncia di continuo la parola \"Poof!\" e per questo \u00e8 stata scelta come suo nome. \u00c8 molto affezionato a Timmy e non sopporta che qualcuno glielo porti via. \u00c8 molto intraprendente e a volte fraintende i desideri di Timmy prendendoli alla lettera. Di solito la sua dolcezza conquista anche le persone pi\u00f9 perverse, come ad esempio Crocker.\n\u00c8 doppiato in originale da Tara Strong, mentre in italiano da Fabiola Bittarello.\nSparky.\nSparky (stagione 9) \u00e8 un fanta-cane che diventa il compagno di Timmy; appare unicamente nella nona stagione a partire dall'episodio \"Il fantacane\". Ha avuto 83 padroni prima di lui, tra cui anche Denzel Crocker. Nella decima stagione della serie \u00e8 assente.\nDoppiato in italiano da Davide Marzi.\nChloe.\nChloe Carmichael, nome completo Chloe Madre Teresa Neil Armstrong Carmichael, (stagione 10) \u00e8 la nuova vicina di Timmy Turner, e con la quale il ragazzo dovr\u00e0 condividere Cosmo e Wanda a causa di una carenza di fate. \u00c8 esattamente l'opposto di Timmy, pertanto i due non andranno inizialmente molto d'accordo, ma poi diventeranno amici.\nDoppiata in italiano da Agnese Marteddu.\nPersonaggi secondari.\nPap\u00e0 di Timmy.\nIl pap\u00e0 di Timmy (stagione 1-10 e cortometraggi) \u00e8 strambo, ingenuo, immaturo, goffo e di scarsa intelligenza, costruisce oggetti che esplodono o si sfaldano in pezzi e ha una fissa per le matite, perch\u00e9 il suo lavoro consiste nel distribuirle. Tra i suoi tanti lavori, ha fatto il pilota di rally, il pugile e l'astronauta, anche se con risultati disastrosi. Spesso lui e la moglie mentono spudoratamente al figlio pur di lasciarlo solo con Vicky e avere tempo libero per s\u00e9 stessi, ma non crede mai al figlio quando gli dice che la babysitter \u00e8 cattiva. Odia i suoi vicini Dinkleberg. Ama lo zabaione. \u00c8 doppiato in originale da Daran Norris, mentre in italiano da Sergio Di Giulio (stagione 1-9 e stagione 10 episodi 1-5) e da Maurizio Reti (stagione 10 episodi 6-20).\nMamma di Timmy.\nLa mamma di Timmy (stagione 1-10 e cortometraggi) \u00e8 meno stramba e pi\u00f9 intelligente ed esperta del marito, ma non meno ingenua, oltre ad essere egoista ed anche alquanto vanitosa. Lavora come agente immobiliare. Non riesce a resistere alla fame tanto facilmente e a volte si \u00e8 rivelata una pessima cuoca, anche se in un episodio dice di aver vinto 397 distintivi nelle gare culinarie. Dato che al pap\u00e0 di Timmy \u00e8 vietato maneggiare soldi \u00e8 lei che si occupa delle questioni di denaro. Spesso lei e il marito mentono spudoratamente al figlio pur di lasciarlo solo con Vicky e avere tempo libero per s\u00e9 stessi, ma non crede mai al figlio quando le dice che la babysitter \u00e8 cattiva. Inoltre, in un episodio si scopre che \u00e8 totalmente negata per il giardinaggio. \u00c8 doppiata in originale da Susan Blakeslee, mentre in italiano da Irene Di Valmo.\nA.J..\nA.J. (stagione 1-9, guest 10) ha 10 anni ed \u00e8, insieme a Chester, il migliore amico di Timmy. \u00c8 afroamericano, calvo e indossa un gilet blu. Possiede una mente geniale (il suo quoziente intellettivo \u00e8 di 167) e possiede delle grandi conoscenze nei campi del sapere, da quello letterario a quello scientifico e a volte prende in giro Timmy perch\u00e9 va male a scuola, ma ha una debolezza: non \u00e8 molto abile con i videogiochi. Il suo supereroe preferito \u00e8 Crash Nebula. Nonostante tutto, \u00e8 un ragazzo razionale, diligente, scrupoloso, altruista e di buon cuore, sempre pronto ad aiutare gli amici in difficolt\u00e0. La sua camera si pu\u00f2 trasformare in un laboratorio. \u00c8 doppiato in originale da Ibrahim Haneef Muhammad (stagione 1-3) e da Gary LeRoi Gray (stagione 3 in poi), mentre in italiano da Alessandro Tiberi (stagione 1-5) e Leonardo Graziano (stagione 6 in poi).\nChester.\nChester McBadbat (stagione 1-9, cameo 10) ha 10 anni ed \u00e8, insieme a A.J., il migliore amico di Timmy. \u00c8 estremamente povero e vive in una roulotte con il pap\u00e0, il quale tiene sempre una busta in testa. Ha il terrore delle femmine. Ama le cose sporche e puzzolenti e spesso fruga nella spazzatura per trovare qualche avanzo di cibo. Non spicca per intelligenza, ma \u00e8 altruista. Ha l'apparecchio ortodontico, il quale in molti episodi si presta a particolari usi (come, ad esempio, da altalena o da grammofono, o per scavare un tunnel). Come Timmy non \u00e8 bravo a scuola. \u00c8 doppiato in originale da Frankie Muniz (stagione 1-2) e Jason Marsden (stagione 3 in poi), mentre in italiano da Davide Perino (stagione 1-3 e 6-10) e da Daniele Raffaeli (stagione 4-5).\nJorgen Von Strangle.\nJorgen Von Strangle (stagione 1-10 e cortometraggi) \u00e8 il capo delle fate, eletto dal Fantaconsiglio. Ha un fisico scolpito, la pelle abbronzata, dei capelli bianchi (in passato viola) e degli occhi azzurri e indossa un'uniforme militare. Burbero e sempre attento al rispetto delle regole, \u00e8 appassionato di telenovelas. \u00c8 anche il capo di varie forze dell'ordine come la Fantaprigione e l'esercito del Fantamondo. \u00c8 sposato con la Fatina dei Denti. Porta sempre con s\u00e9 una bacchetta magica gigante. \u00c8 un lontano parente di Cosmo. Si diverte delle disgrazie altrui, specie se provocate da lui, ma comunque nei limiti imposti dalle regole dei Fantagenitori. In particolare adora maltrattare Binky. \u00c8 doppiato in italiano da Franco Zucca (stagione 1-3 e 6-10), Vittorio Di Prima (stagione 4) e Giovanni Petrucci (stagione 5).\nTrixie Tang.\nTrixie Tang (stagione 1-7, cameo 10) \u00e8 una compagna di classe di Timmy, di cui lui \u00e8 follemente innamorato. \u00c8 una bambina presuntuosa, vanesia, ricca e viziata. Sebbene solitamente tratti con disprezzo Timmy, certe volte si comporta gentilmente con lui, specialmente se pu\u00f2 trarne vantaggio. La sua migliore amica \u00e8 Veronica. La maggior parte dei ragazzini della sua scuola sono innamorati di lei. Ha una segreta passione per i fumetti e videogiochi. Trixie \u00e8 presente nel film la \"Trilogia dei desideri\", dove verr\u00e0 catturata dall'oscurit\u00e0 e salvata da Timmy Turner e sar\u00e0 proprio qui che scoprir\u00e0 dell'esistenza di Cosmo e Wanda. Alla fine della Trilogia, Trixie si innamorer\u00e0 di Timmy, ma Jorgen Von Strangle le canceller\u00e0 la memoria da quegli eventi. Torner\u00e0 cos\u00ec a respingere Timmy anche nella stagione 7. Nella stagione 10, Trixie diventa una buona amica di Timmy e Chloe. \u00c8 doppiata in originale da Dionne Quan, mentre in italiano da Laura Cosenza.\nCrimson Mentone.\nCrimson Mentone in lingua originale Crimson Chin (stagione 1-8 e cortometraggi) \u00e8 un supereroe, personaggio principale di un fumetto amato da Timmy e Chester. ll suo fumetto \u00e8 ambientato a Chincinnati (gioco di parole tra \"chin\" - mento in inglese - e Cincinnati). Come caratteristica ha un mento molto pi\u00f9 grosso del comune, con il quale sconfigge i suoi nemici. Ha ottenuto i suoi poteri quando il suo mento \u00e8 stato morso da un uomo contaminato dalle radiazioni. Il suo aiutante \u00e8 Timmy che, entrando nel fumetto grazie a un desiderio, diventa l'aiutante \"Cleft, il ragazzo dal piccolo mento\" (in inglese \"The Boy Chin Wonder\"). I discorsi di Crimson Mentone sono pieni di frasi retoriche e metafore strambe. In lingua originale \u00e8 doppiato da Jay Leno, mentre in italiano da Renato Coppola (1\u00aa voce) e da Roberto Fidecaro (ep. 122-161).\nMark Chang.\nMark Chang (stagione 1-9 guest 10) \u00e8 un extraterrestre a forma di polpo, principe del pianeta Yugopotamia. Timmy Turner lo ha conosciuto quando ha desiderato un alieno per giocare con i suoi amici, quindi Cosmo e Wanda l'hanno portato sulla Terra. \u00c8 innamorato di Vicky per la sua cattiveria: infatti gli yugopotamiani hanno usanze opposte a quelle terrestri. Di conseguenza tutto ci\u00f2 che sulla Terra \u00e8 piacevole a lui provoca dolore. Abbandona la sua promessa sposa Mandie, decidendo di vivere nella discarica di Dimmsdale per nascondersi da lei. Frequenta la scuola locale, utilizzando uno strumento tecnologico per trasformarsi in un umano chiamato Justin J. Caston. Solo Timmy, Cosmo e Wanda sanno la sua vera identit\u00e0 e lo aiutano a sfuggire dalla principessa Mandie. \u00c8 doppiato in italiano da Oreste Baldini e da Vittorio Stagni.\nTootie.\nTootie Hugged (stagione 2-7 e cortometraggi, cameo 10) \u00e8 la sorella minore di Vicky, che la maltratta come maltratta Timmy. Ha i codini, porta gli occhiali e l'apparecchio. Tootie \u00e8 innamorata di Timmy, tanto che la sua stanza \u00e8 una specie di santuario dedicato a lui, con immagini attaccate alle pareti e al soffitto e tante statuette e pupazzetti che lo rappresentano. Timmy la tratta quasi sempre male, ma a volte si dimostra gentile con lei. Tootie ha anche una parte rilevante nello speciale televisivo \"Fanta Zapping\", dove con lo pseudonimo di \"Dente profondo\" (in inglese \"Deep Toot\") consegna ai genitori di Timmy delle foto che ritraggono Vicky mentre compie le malefatte di cui aveva accusato Timmy.\nLa voce italiana nella serie animata \u00e8 di Laura Cosenza, mentre in \"Un fantafilm - Devi crescere, Timmy Turner!\" \u00e8 interpretata da Daniella Monet e doppiata in italiano da Loretta Di Pisa.\nGenitori di Vicky e Tootie.\nI genitori di Vicky e Tootie dimostrano di aver paura della loro figlia maggiore e per questo la assecondano sempre. Nella puntata \"Il compleanno di Tootie\" dichiarano a quest'ultima di non essere potuti andare al suo compleanno perch\u00e9 erano terrorizzati da Vicky.\nVeronica Star.\nVeronica Star (stagione 1-7, cameo 10) \u00e8 la migliore amica di Trixie, che invidia a tal punto dal desiderare di essere lei. \u00c8 innamorata segretamente di Timmy Turner a livello ossessivo. La voce italiana \u00e8 di Domitilla D'Amico.\nElmer.\nElmer (stagione 1-10) \u00e8 un amico di riserva di Timmy, caratterizzato da un grosso foruncolo sul viso, che sembra possedere mente propria. La voce italiana \u00e8 di Barbara Pitotti.\nSanjay.\nSanjay (stagione 2-10) \u00e8 il migliore amico di Elmer e un altro amico di riserva di Timmy. \u00c8 intelligente, impopolare e porta gli occhiali. Indossa sempre una camicia gialla e pantaloni grigi. Il suo patrigno \u00e8 un marine ed \u00e8 di origini indiane. Sanjay \u00e8 a capo della biblioteca della scuola di Dimmsdale e fa parte del club scoiattolo con i suoi amici anche se poi li lascer\u00e0 per andare con i fiori di panna ovvero con un gruppo di ragazzine perch\u00e9 gli piacevano i loro calzettoni. Ha una particolare abilit\u00e0 nel chiamare i gatti con la propria voce. \u00c8 doppiato in originale da Dee Bradley Baker, mentre in italiano da Deborah Ciccorelli.\nJuandissimo.\nJuandissimo il Magnifico (stagione 2-10) \u00e8 il primo fidanzato di Wanda, la quale lo ha lasciato per Cosmo; svariate volte tenta invano di riconquistarla. \u00c8 muscoloso ed \u00e8 il padrino fatato di Remy Buxaplenty, a cui dimostra di tenere grandemente, sfidando le regole del Fantamondo e facendogli recuperare la memoria perduta a seguito dello scontro magico con Timmy Turner. Ha fatto diversi lavori tra cui il cuoco e il massaggiatore e parla con un evidente accento spagnolo. Nonostante Wanda non sia pi\u00f9 innamorata di lui, non nasconde di esserne ancora attratta, suscitando la gelosia di Cosmo. Anche Juandissimo \u00e8 geloso di Cosmo perch\u00e9 quest'ultimo, nonostante la sua stupidit\u00e0, \u00e8 riuscito a fare colpo su Wanda. La voce italiana \u00e8 di Davide Lepore.\nMamma Cosma.\nMamma Cosma (stagione 1-6) \u00e8 la mamma iperprotettiva di Cosmo e non sopporta che suo figlio sia sposato con Wanda, per questo cerca sempre di dividerli, senza mai riuscirci. Mamma Cosma indossa un abito di color verde-acqua, e dello stesso colore sono i suoi occhi e i suoi capelli. Mamma Cosma era sposata con Pap\u00e0 Cosmo, ma quando il figlio Cosmo era bambino trasform\u00f2 involontariamente il pap\u00e0 in una mosca. Mamma Cosma teneva sempre d'occhio suo figlio, fin quando un giorno lo mand\u00f2 a prendere il latte e Cosmo non ritorn\u00f2 pi\u00f9. Cosmo aveva visto Wanda e si era innamorato: la cosa fu reciproca e i due si sposarono, e solo dopo Mamma Cosma venne a saperlo. In \"La grande Wanda\" cattura il pap\u00e0 di Wanda, con il quale inizier\u00e0 una relazione. Apparentemente, Mamma Cosma non sembra aver nulla contro Wanda, solo che non sopporta che qualcuno le porti via di casa suo figlio. Dalla nascita di suo nipote Poof, Mamma Cosma ha smesso di architettare complotti per far tornare Cosmo da lei, tuttavia spesso fa notare a Wanda di essere una mamma cattiva e irresponsabile e critica la cura di suo nipote. \u00c8 doppiata in originale da Jane Carr, mentre in italiano da Cristina Noci.\nCupido.\nCupido (stagione 1-9) \u00e8 il dio dell'amore. Indossa sempre un pannolino e ama molto il denaro. Viene rivelato che \u00e8 un dio nell'episodio \"Emergenza d'amore\". Ha un'elevata dipendenza da caffeina. Come detto da Cupido stesso, la magia dell'amore \u00e8 il potere pi\u00f9 grande del Fantamondo e dunque anche di Jorgen. \u00c8 doppiato in originale da Tom Kenny e in italiano da Vittorio Stagni e Gabriele Trentalance.\nDottor Rip Studwell.\nIl Dottor Rip Studwell (stagione 4-7) \u00e8 un medico di primo ordine del Fantamondo, poco interessato alla sorte dei pazienti e decisamente cinico nei loro confronti. \u00c8 il dottore che cura Cosmo quando sta male e lo ha aiutato a far scomparire la \"fase dance\" dal suo cervello , a fare il trapianto della \"fantastighiandola\" e a partorire Baby Poof (in realt\u00e0 era Anti-Cosmo travestito). Adora giocare a golf ed \u00e8 il barbiere dei fantabambini.\nBinky.\nBinky Abdul (stagione 3-6) \u00e8 un abitante del Fantamondo ottimista, timido e pasticcione. \u00c8 l'assistente di Jorgen Von Strangle, ed \u00e8 spesso vittima del suo bullismo. Il cognome Abdul \u00e8 pronunciato nel film \"L'idolo delle fate\". La voce italiana \u00e8 di Manuel Meli.\nGiullare d'Aprile.\nIl Giullare d'Aprile (stagione 1-6) \u00e8 la fata pi\u00f9 burlona del Fantamondo. Adora fare scherzi e raccontare barzellette. Tuttavia \u00e8 incapace di fermarsi e spesso i suoi scherzi non solo si rivelano di cattivo gusto ma anche pericolosi.\nFatina dei Denti.\nLa Fatina dei Denti (stagione 3-10 e cortometraggi) \u00e8 la fata che si occupa dei denti. Jorgen Von Strangle \u00e8 innamorato di lei e alla fine la sposa .\nBig Daddy.\nBig Daddy (stagione 5) \u00e8 il pap\u00e0 di Wanda e Blonda e si occupa della raccolta dei rifiuti del Fantamondo. \u00c8 molto forte, sgarbato e prepotente, ma con Wanda si comporta con gentilezza e affetto. \u00c8 una parodia dei gangster americani.\nBlonda.\nBlonda (stagione 5) \u00e8 la sorella gemella di Wanda. \u00c8 bionda e molto vanitosa. \u00c8 una fanta-attrice a Fairywood e prende in giro la sorella perch\u00e9 ha un lavoro, a suo dire, meno importante del suo. Nonostante sia la sorella di Wanda, non va molto d'accordo con lei. \u00c8 l'unica star di Fairywood che non ha mai vinto un premio Zappy.\nAntagonisti.\nVicky.\nVicky Hugged (stagione 1-9 e cortometraggi, guest 10) \u00e8 la babysitter di Timmy. In apparenza si dimostra carina e simpatica, ma in realt\u00e0 \u00e8 cattiva, crudele, prepotente, avida e meschina; ha 16 anni. Il suo passatempo preferito \u00e8 tormentare Timmy, riuscendo a imbrogliare i suoi genitori e a trattarlo come uno schiavo, anche se, in alcune occasioni, Timmy riesce ad avere la meglio su di lei. Tratta come schiavi tutti i bambini a cui fa da baby-sitter, all'insaputa dei genitori. Ha dei capelli rossi raccolti in una coda di cavallo. Indossa una maglietta verde che le lascia l'ombelico scoperto, un paio di pantaloni scuri e delle scarpe nere. Ha una sorella minore chiamata Tootie. \u00c8 l'antagonista principale dello speciale televisivo \"Fanta Zapping\". Nella stagione 10 non fa pi\u00f9 da babysitter a Timmy, perch\u00e9 quest'ultimo \u00e8 abbastanza grande da occuparsi da solo. \u00c8 doppiata in originale da Grey DeLisle, mentre in italiano da Claudia Razzi e da Perla Liberatori (episodi 50-60).\nDenzel Crocker.\nDenzel Quincy Crocker (stagione 1-10) \u00e8 l'insegnante della classe di cui Timmy fa parte. \u00c8 severo, bizzarro, crudele, megalomane e intelligente. \u00c8 convinto che i fantagenitori esistano e vuole a tutti i costi mostrarli al mondo, ma, a causa di Timmy, non ci riesce mai. \u00c8 ossessionato dall'idea di dominare il mondo. Ama dare F (insufficiente) ai suoi studenti. Ogni volta che pronuncia la parola \"Fantagenitori\", Crocker si contorce come se fosse una preda di una crisi epilettica. Nell'episodio \"L'origine segreta di Denzel Crocker\" si scopre che quando era bambino Cosmo e Wanda erano i suoi fantagenitori, ma, a causa di un errore di Cosmo, essi vennero scoperti e Jorgen cancell\u00f2 a tutti la memoria. Crocker aveva per\u00f2 scritto su un rivelatore di DNA \"I fantagenitori esistono!\" e decise cos\u00ec di cercare di dimostrare la sua tesi al mondo, rendendosi per\u00f2 ridicolo e rovinandosi la carriera e la vita. \u00c8 il principale antagonista del film \"Abra Catastrofe!\", dove, grazie alla tortina magica di Timmy, riesce per un p\u00f2 ad essere il dominatore del mondo. \u00c8 doppiato in originale da Carlos Alazraqui, mentre in italiano da Vittorio Stagni (stagione 1-9 e stagione 10 ep. 1-5) e da Luca Graziani (stagione 10 ep. 6-20).\nAnti-Cosmo.\nAnti-Cosmo (stagione 2-7) \u00e8 il contrario di Cosmo. Comanda le anti-fate, \u00e8 il marito di Anti-Wanda e il pap\u00e0 di Foop. Al contrario della sua controparte, \u00e8 caratterizzato da uno spiccato accento britannico. Inoltre, \u00e8 un vero genio del male ed \u00e8 malvagio, spietato, ingannevole, sadico, arrogante, sofisticato e raffinato. Ha un monocolo su un occhio si veste in stile inglese e sbaglia spesso il nome di Wanda, che chiama \"Clarice\". In ogni episodio, cerca sempre di conquistare il Fantamondo insieme ai suoi scagnozzi, ma puntualmente i suoi piani falliscono. Doppiato in italiano da Luigi Ferraro.\nAnti-Wanda.\nAnti-Wanda (stagione 2-7) \u00e8 moglie di Anti-Cosmo e la mamma di Foop. Al contrario della sua controparte, \u00e8 caratterizzata dai denti sporgenti. Inoltre, ha una scarsa intelligenza ed \u00e8 goffa, immatura, ingenua, irresponsabile e distratta: sorride in quasi tutte le occasioni. Ha un tipico accento del Sud. La sua particolarit\u00e0 \u00e8 quello di mangiare i sandwich con i piedi e odia il cioccolato. Doppiata in italiano da Francesca Guadagno.\nFoop.\nFoop (stagione 7-10) \u00e8 il figlio di Anti-Cosmo e Anti-Wanda e il contrario di Poof. Tenta di eliminarlo per essere l'unico fanta-beb\u00e8 del Fantamondo. A differenza di Poof, ha la forma quadrata, sa parlare, ha il pizzetto ed \u00e8 estremamente malvagio. Al contrario degli altri fantabeb\u00e8, inoltre, \u00e8 un intellettuale e parla in maniera forbita. La voce italiana del personaggio \u00e8 quella di Marco Vivio.\nFolletti.\nI folletti (stagione 4-6) sono creature grigie, nemiche delle fate. Sono guidati da HP seguito sempre dal suo assistente leccapiedi Sanderson. Sono creature magiche che si vogliono impadronire del Fantamondo, ma ogni volta che tentano di conquistarlo falliscono grazie all'intervento di Timmy e dei suoi fantagenitori. Non sono spiriti che considerano l'uso della magia un gioco, ma credono che essa debba essere utilizzata solo per gli affari. Per loro la noia \u00e8 divertente. Nei rari casi in cui riescono a impossessarsi temporaneamente del Fantamondo tolgono ogni libert\u00e0 ai fantagenitori e rendono tutto monotono e noioso. Sono sempre vestiti di grigio e portano un cappello a forma di cono (proprio per quest'ultima caratteristica Timmy li chiama \"Teste di cono\"), indossano degli occhiali da sole e al posto delle bacchette magiche utilizzano dei telefonini. Hanno le teste quadrate e sono tutti identici, tranne HP. Al posto delle bacchette magiche hanno dei cellulari magici. Sono gli antagonisti principali del film \"Potere ai bambini\". Doppiati in italiano da Gerolamo Alchieri (HP) e da Pasquale Anselmo (Sanderson).\nFrancis.\nFrancis (stagione 1-7) \u00e8 il bullo della scuola di Dimmsdale, ha 12 anni e picchia sempre Timmy e i suoi amici. Non si lava mai e non sopporta l'acqua e il sapone. Oltre questo, di lui non si sa molto, tranne che gli piace andare sullo skateboard, che ruba nei supermercati e che il pap\u00e0 \u00e8 in galera. \u00c8 doppiato in originale da Faith Abrahams, mentre in italiano da Davide Lepore, Paolo Vivio, David Chevalier, Maurizio Reti e Francesco Valezano.\nRemy Buxaplenty.\nRemy Buxaplenty (stagione 2, 5 e 9) \u00e8 un bambino ricco e viziato. Ha come fantagenitore Juandissimo il Magnifico. \u00c8 invidioso di Timmy perch\u00e9, mentre quest'ultimo ha sia due genitori sia due fantagenitori a propria disposizione, Remy pu\u00f2 contare solo su Juandissimo, dato che i suoi genitori sono troppo presi dal lavoro e dai soldi per stare col figlio. Il suo cognome \u00e8 la contrazione di \"bucks-a-plenty\" (dollari a palate).\nNorm il Genio.\nNorm il Genio (stagione 4-5) \u00e8 un genio che, come tutti gli altri, viene evocato strofinando una vecchia lampada. Pu\u00f2 esaudire anche i desideri fuori dalle regole, per\u00f2 \u00e8 malvagio, truffaldino e disonesto ed esaudisce i desideri in maniera tale da danneggiare il suo padrone. Aspira a distruggere il Canada poich\u00e9, secondo lui, \u00e8 stato da troppo tempo in pace. Nell'episodio \"Il genio della lampada\" Timmy, per non essere imbrogliato ulteriormente, ha dovuto esprimere il desiderio di avere un avvocato, Fanta Mason. \u00c8 l'antagonista principale del film \"L'idolo delle fate\", dove vuole far perdere i fantagenitori a Timmy. Invece di avere una lampada araba ha una lampada anni '70. Nella versione originale \u00e8 doppiato da Norm MacDonald; la voce italiana \u00e8 di Oreste Baldini (nel film \"L'idolo delle fate\" a prestargli la voce \u00e8 Alberto Angrisano).\nDark Laser.\nDark Laser (stagione 4-10) \u00e8 una parodia del personaggio di \"Guerre stellari\" Dart Fener ed \u00e8 uno dei tanti desideri pericolosi espressi da Timmy. Uscito da un catalogo di giocattoli nell'episodio \"Copie in 3-D\" tramite una magica stampante 3D, cercher\u00e0 pi\u00f9 volte di distruggere il mondo, in compagnia di Flipsie, un cagnolino giocattolo che fa capriole rovesciate. Diviene in seguito uno degli avversari pi\u00f9 ricorrenti di Timmy e ha cercato molte volte di distruggere la Terra. \u00c8 doppiato in italiano nel primo episodio in cui appare da Michele Kalamera e da Saverio Indrio nelle apparizioni successive.\nGinocchiera di bronzo.\nGinocchiera di bronzo (\"Bronze Kneecap\"), chiamato a volte Rotula di bronzo o Ginocchio di bronzo, \u00e8 l'acerrimo nemico di Crimson Mentone. Nell'episodio \"Le parole magiche\" viene rivelato che il suo vero nome \u00e8 Ron Hambone, era un eccellente giocatore di jai alai ed \u00e8 divenuto cattivo dopo che, durante una partita, \u00e8 inciampato sul mento di Crimson rompendosi il ginocchio. Dato che Crimson Mentone non gli chiese scusa, fuse tutti i suoi trofei di bronzo, con cui cre\u00f2 un'armatura, ribattezzandosi \"Ginocchiera di bronzo\" e giurando vendetta. \u00c8 doppiato in italiano da Vittorio Stagni e da Saverio Indrio.\nNega Mentone.\nNega Mentone (chiamato a volte con il nome originale \"Nega Chin\") \u00e8 il principale nemico di Crimson Mentone. \u00c8 quasi identico a Crimson Mentone, \u00e8 il suo gemello malvagio, proviene da un universo parallelo e ha tutti i poteri uguali di Crimson. Le uniche differenze sono il costume grigio, gli occhi rossi invece che gialli, i denti aguzzi, la pinna sulla testa a due punte anzich\u00e9 una sola e una barra di traverso sulla \"C\" nel mento.\nDottor Bender.\nIl Dottor Bender \u00e8 un dentista che si considera superiore perch\u00e9 afferma di avere dei denti perfetti. Ha un figlio con la sua stessa faccia e con i suoi stessi denti che si chiama Wendell. Viene spesso sconfitto da Timmy Turner.\nPrincipessa Mandie.\nLa Principessa Mandie \u00e8 una bella aliena che deve sposare Mark per conquistare Yugopotamia e attaccare la Terra, per\u00f2 lui non ne vuole sapere in quanto considera il suo bell'aspetto ripugnante (su Yugopotamia le cose funzionano al contrario) e si rifugia sulla Terra. Allora Mandie decide di vendicarsi per essere stata lasciata sull'altare e cerca di ucciderlo, ma non ci riesce mai.\nAltri personaggi.\nSheldon Dinkleberg.\nSheldon Dinkleberg (stagione 2-10) \u00e8 il vicino di casa di Timmy. \u00c8 molto ricco, e vive in una villa insieme a sua moglie. Viene lasciato intendere che parte della sua ricchezza sia dovuta non solo alla fortuna, ma anche al non avere figli a cui badare. Sin da quando era piccolo, era odiato dal pap\u00e0 di Timmy, il quale lo invidia e crede che sia malvagio, per questo esclama spesso con disprezzo \"Dinkleberg!\". Nonostante questo, in realt\u00e0 \u00e8 un uomo gentilissimo e simpatico, tanto che arriver\u00e0 a fingersi malvagio solamente per far felice il pap\u00e0 di Timmy. Da ragazzo il signor Dinkleberg era fidanzato con la mamma di Timmy. Ha un cane bianco con macchie marroni di nome Binky Bau.\nBucky McBadbat.\nBucky McBadbat (tradotto a volte in italiano McSchifobat) \u00e8 il pap\u00e0 di Chester e vive con lui nella loro roulotte. Per la vergogna indossa sempre un sacchetto in testa, dato che quando giocava a baseball professionistico venne nominato \"peggior giocatore della storia\". Al di fuori di una foto, il volto dell'uomo si vede nell'episodio \"L'idolo delle fate\".\nTad e Chad.\nTad e Chad (stagione 1-6) sono due ragazzi di bell'aspetto, snob, ricchi e popolari, con una guardia del corpo. Sono i copresidenti del gruppo studentesco della scuola, a causa dell'abuso del potere vengono sostituiti da Timmy fino a quando non si \u00e8 dimesso per le troppe attenzioni. Sono corteggiatori e amici di Trixie Tang. La voce italiana di ambedue \u00e8 di Micaela Incitti.\nGeraldine Waxelplax.\nGeraldine Waxelplax (stagione 1-10) \u00e8 la direttrice della scuola. Un tempo era fidanzata con Crocker, ma, 20 anni prima, lo ha lasciato dopo che l'uomo aveva affermato a una conferenza che i fantagenitori esistono ed escogitato metodi barbari per costringere i bambini a rivelare la loro esistenza . Adora mangiare il cibo e pu\u00f2 essere corrotta con un panino al tonno. Inoltre ama mangiare al Cake'n Bacon dal momento che \u00e8 intollerante ai surgelati. La voce italiana \u00e8 di Franca Lumachi.\nChompy.\nChompy (stagione 1-10) \u00e8 una capra mascotte di Dimmsdale e assistente del sindaco. Il suo desiderio era di vivere in campagna anzich\u00e9 in citt\u00e0 e di avere una famiglia, e Timmy lo aiuta a realizzarlo.\nSignor Bickles.\nIl Signor Bickles \u00e8 il supplente di Timmy. Ha un sacco di sogni, ma non riesce mai a realizzarli per colpa di Timmy o per altri motivi.\nChip Skylark.\nChip Skylark III (stagione 2-6) \u00e8 un cantante molto famoso, caratterizzato da una dentatura perfetta e smagliante. \u00c8 l'idolo di tutti i cittadini di Dimmsdale ed \u00e8 famoso anche nel Fantamondo . Appare per la prima volta nell'episodio \"Concerto rock\" dove stringe amicizia con Timmy e canta la sua prima canzone della serie: \"Icky Vicky\". Timmy inizialmente lo odiava perch\u00e9 attirava su di se tutta l'attenzione, ma in realt\u00e0 Chip \u00e8 molto gentile, simpatico, amichevole e per nulla ricco (nessuno dei suoi fan conosce questo particolare e Chip teme che se lo scoprissero non sarebbe pi\u00f9 amato), dato che tutti i soldi fatti con i concerti vanno alla sua casa discografica. Riappare per la seconda volta nell'episodio \"Denti splendenti\" in cui canta la canzone \"I miei denti e me\", che canter\u00e0 anche a piccoli pezzetti o solo come sottofondo musicale in altri episodi della serie. Canta anche un'altra canzone \"Se lo vorrai ce la farai\" e la sua ultima canzone \u00e8 \"Auguri a te e a me\", che ha la stessa traccia musicale della seconda, ma con il testo diverso. Nel 1930 era famoso suo nonno Chippington \"Chip\" Skylark, che cant\u00f2 \"Icky Vicky\" ma in una versione adeguata all'epoca. \u00c8 doppiato in originale da Chris Kirkpatrick (cantante di cui \u00e8 una parodia). Doppiato in italiano da Deborah Ciccorelli (st. 2-5) e da Gabriele Lopez (st. 6).\nCrash Nebula.\nCrash Nebula \u00e8 un eroe spaziale il cui nome originale \u00e8 Sprig Speevak che compare spesso negli spettacoli guardati da Timmy e dai suoi amici. In origine era un giovane umano che viveva in una fattoria con i genitori e la sorella Sprut fino a che non salv\u00f2 una principessa, venendo ammesso alla Celestiale Accademia dove, per salvare una compagna di classe, indoss\u00f2 la tuta che lo avrebbe caratterizzato per tutta la sua vita. \u00c8 il supereroe preferito di A.J.\nChet Ubetcha.\nChet Ubetcha (stagione 1-10), chiamato in alcune delle ultime apparizioni Chet Puoicontarci, \u00e8 il giornalista di Dimmsdale. Il 15 marzo 1982 \u00e8 diventato di bassa statura per colpa delle radiazioni di un cellulare radioattivo, e da allora desidera tornare normale. Nella puntata \"L'origine segreta di Denzel Crocker\" si conosce la mamma di Chet, Nanette Ubetcha. Nel film \"Potere ai bambini\", si scopre che ha una figlia di nome Beth. \u00c8 doppiato in italiano da Daniele Valenti.\nAdam West/Catman.\nAdam West (stagione 4-10) \u00e8 un bizzarro ed eccentrico attore di Hollywood, \u00e8 una celebrit\u00e0 a Dimmsdale ed \u00e8 ispirato all'attore omonimo, che nell'edizione originale gli presta la voce. Appare quasi sempre sotto forma di Catman, una parodia del Batman interpretato dallo stesso Adam West nella serie di telefilm degli anni sessanta. Mentalmente instabile, si \u00e8 immedesimato nel personaggio a tal punto da non togliersi quasi mai il costume da gatto assumendo comportamenti tipici felini. \u00c8 molto amico di Timmy, il quale ricorre spesso ai suoi fantagenitori per tirarlo fuori dai guai. Doppiato in italiano da Enrico Di Troia.\nDoug Dimmadome.\nDoug Dimmadome (stagione 2-10) \u00e8 un miliardario che vive a Dimmsdale. Si veste come un cowboy del Far West e indossa sempre un completo bianco e stivali marrone. Il suo cappello bianco da cowboy a volte viene rappresentato come se fosse alto all'infinito. Vive in una casa precariamente abbarbicata su una scogliera che al posto del tetto ha un grande cappello da cowboy. Doppiato in italiano da Silvio Anselmo.\nDolores Day Crocker.\nDolores Day Crocker \u00e8 la mamma di Crocker. Vive insieme al figlio, ma vorrebbe che quest'ultimo andasse via di casa. In passato era molto impegnata per lavoro e lasciava il figlio con un terribile baby-sitter di nome Vick. Dolores \u00e8 rattristata di come Crocker sia diventato: non riesce infatti a comprendere come da bambino allegro, buono e altruista si sia trasformato in un insegnante rabbioso e negativo che disprezza ogni cosa, essendo lei ignara delle disgrazie capitate all'uomo in giovent\u00f9.\nFlappy Bob.\nFlappy Bob (stagione 4) \u00e8 un clown trovato dai Folletti nel Kansas dopo essere stato abbandonato dai genitori per errore. I folletti lo hanno fatto diventare un uomo d'affari grazie alla magia per usarlo come pedina nel loro nuovo \"piano trentasettennale\" per la conquista del Fantamondo, in modo che convincesse i genitori di Dimmsdale a mandare i loro figli nel suo noioso centro estivo: l'Apprenditorium. Alla fine Timmy lo far\u00e0 rincontrare con i suoi genitori. Doppiato in italiano da Nanni Baldini.\nGary e Betty.\nGary e Betty Happy Peppy (stagione 2-4) sono due lavoratori dell'Apprenditorium. Di solito cantano versi in rima ogni volta che parlano, con grande dispiacere delle persone e dei bambini che li circondano. Sono estremamente iperprotettivi nei confronti dei bambini di cui si prendono cura, arrivando al punto di costringerli a indossare elmetti e imbottiture persino per giocare in una vasca di palline. Nonostante questo, sono assolutamente ignari del bullismo che Francis e gli altri \"ragazzi grandi\" fanno ai bambini pi\u00f9 piccoli come Timmy.\nBritney Britney.\nBritney Britney \u00e8 una famosa pop star. \u00c8 bionda, si veste sempre di bianco e ha sempre un microfono alle orecchie. \u00c8 spesso accompagnata da alcuni ballerini. In un episodio \u00e8 stata ipnotizzata da Cosmo, intenzionato a farla passare per sua moglie. In un altro si fidanza con Crimson Mentone che incontra durante un'intervista. Francis \u00e8 un suo fan sfegatato. Il personaggio \u00e8 una parodia della cantante Britney Spears."}
{"id": "874698", "revid": "44627", "url": "https://it.wikipedia.org/wiki?curid=874698", "title": "Condizioni al bordo", "text": ""}
{"id": "874700", "revid": "44627", "url": "https://it.wikipedia.org/wiki?curid=874700", "title": "Condizione al bordo", "text": ""}
{"id": "874707", "revid": "767487", "url": "https://it.wikipedia.org/wiki?curid=874707", "title": "ZP Theart", "text": "Biografia.\n\u00c8 cresciuto in una fattoria di litchi e banane ad Hazyview, nell'Eastern Transvaal. In Sudafrica fu gi\u00e0 il frontman di alcune band, in particolare registr\u00f2 delle prime canzoni con gli Easy Voodoo, fin quando, finiti gli studi, si trasfer\u00ec in Inghilterra. Theart verr\u00e0 poi scelto dai DragonForce dopo che Herman Li e Sam Totman videro il suo annuncio su Metal Hammer; il chitarrista cinese in seguito raccont\u00f2: \u00abEra la prima persona che avevamo incontrato che poteva realmente cantare ci\u00f2 che affermava di poter cantare\u00bb.\nContrariamente alle credenze popolari \"ZP\" non \u00e8 un acronimo ma il suo vero nome, scritto cos\u00ec anche sul suo certificato di nascita. Inoltre, il cantante ha rivelato che era anche il nome di suo nonno.\nSecondo il suo profilo sul sito web ufficiale del gruppo, i suoi idoli sono Bon Jovi, Helloween, Iron Maiden, Judas Priest, Metallica, Megadeth, Skid Row, Tesla e gruppi hard rock, soft rock e glam rock degli anni ottanta, cos\u00ec come \"tutto ci\u00f2 che ha belle melodie ed \u00e8 suonato su strumenti veri\". Inizialmente gli capitava di ascoltare G\u00e8 Korsten, Carika Keurzenkamp e Rina Hugo, ma si avvicin\u00f2 ai gruppi rock e metal anni ottanta dopo che suo fratello maggiore, tornando dalle scuole superiori, port\u00f2 alcuni cd fra cui Slippery when Wet dei Bon Jovi, ed ecco perch\u00e9 musicalmente questi ultimi, e in seguito anche gli Skid Row ebbero pi\u00f9 influenza su di lui. Ha partecipato anche al progetto parallelo di Sam Totman, gli Shadow Warriors, e nella versione demo dell'album \"Wings of forever\" dei Power Quest, cant\u00f2 le canzoni \"Follow your heart\" e \"Glory tonight\" .\nZP \u00e8 noto per la sua notevole dote canora: ha infatti un'estensione da controtenore che d\u00e0 grande potenza e volume sugli alti registri vocali. Alcuni esempi possono essere ascoltati in vari punti di molte canzoni dei DragonForce. Inoltre sa suonare la chitarra acustica.\nIl 9 marzo 2010 la band annuncia la separazione con ZP a causa di insormontabili differenze in ambito musicale. \u00c8 stato sostituito nel 2011 dal ventitreenne inglese Marc Hudson.\nGli \"I Am I\".\nNel settembre del 2011 ZP annuncia l'inizio della registrazione di nuovo materiale, con una nuova band, che ha debuttato nell'aprile del 2012 col nome I Am I e presentando le prime canzoni dell'album di debutto, \"Event Horizon\", pubblicato il 26 maggio dello stesso anno dall'etichetta ZeePeeTee.\nNel luglio 2016, gli I Am I presentano la tracklist di un loro EP in lavorazione, chiamato \"Age of Anarchy\": Il progetto \u00e8 attualmente interrotto.\nI Tank.\nNel 2013 entra a far parte di una delle formazioni dei Tank in veste di turnista. Dal 2014 ne \u00e8 un membro ufficiale. Registrer\u00e0 con loro l'album \"Valley of tears\", uscito nel 2015.\nDopo che Theart \u00e8 entrato a far parte degli Skid Row, nel giugno 2017 i Tank annunciano che verr\u00e0 sostituito da David Readman.\nAltre collaborazioni.\nNel 2014 ZP ha partecipato all'album \"Smite and Ignite\", pubblicato dalla Riot Games per promuovere il bundle Pentakill, come cantante nei brani \"Deathfire Grasp\" e \"Last Whisper\".\nL'ingresso negli Skid Row.\nDopo circa un anno di prove e concerti iniziati nel 2016, ZP Theart \u00e8 entrato ufficialmente negli Skid Row. L'annuncio viene dato dal bassista della band Rachel Bolan durante l'esibizione live tenuta dalla band in Nova Scotia (Canada) il 14 gennaio 2017. Attualmente \u00e8 in lavorazione il terzo capitolo del progetto \"United World Rebellion\" con lui come vocalist."}
{"id": "874710", "revid": "116965491", "url": "https://it.wikipedia.org/wiki?curid=874710", "title": "Metodo ab initio", "text": "I metodi ab initio sono utilizzati in chimica e fisica quantistica per risolvere l'equazione di Schr\u00f6dinger senza introdurre alcun parametro determinato da misure sperimentali (metodologia invece tipica dei metodi semi-empirici) ma tramite l'uso di metodi ed approssimazioni matematiche. \nI pi\u00f9 semplici calcoli ab initio si basano sul metodo Tight Binding (TB), molto versatile e del quale esistono diverse varianti empiriche e semi-empiriche, e sul metodo di Hartree-Fock (HF); mentre il primo \u00e8 particolarmente utile nel calcolo della struttura elettronica di conduttori e semiconduttori, il secondo rappresenta il pi\u00f9 classico approccio utilizzato in ambito computazionale per determinare varie propriet\u00e0 chimiche e chimico-fisiche di svariati sistemi chimici. I metodi \"post-Hartree-Fock\" sono stati introdotti per superare il limite, che peraltro rappresenta la principale semplificazione teorica, della teoria Hartree-Fock che consiste nel trascurare le singole interazioni elettroniche e tenere conto piuttosto dell'effetto totale medio di tali interazioni. Il metodo Coupled-Cluster (CC), l'interazione di configurazione (CI) e l'approccio della teoria perturbativa di M\u00f8ller-Plesset (MP\"n\") sono esempi di metodi post-Hartree-Fock che introducono fattori correttivi elettronici. Il metodo MCSCF utilizza pi\u00f9 di un determinante e permette di trattare in modo adeguato le propriet\u00e0 chimiche legate alla rottura del legame. Il Monte Carlo quantistico sfrutta simulazioni statistiche tramite algoritmi che utilizzano il metodo Monte Carlo.\nMetodi ab initio.\nI metodi ab initio, in relazione alle differenti varianti, hanno il considerevole vantaggio di riuscire a risolvere l'equazione di Schr\u00f6dinger in modo semplice ottenendo una buona convergenza. Di contro tale convergenza tende a discostarsi dalla soluzione reale quando l'insieme delle combinazione di base tende ad aumentare considerevolmente. Inoltre i programmi che utilizzano questi metodi richiedono computer di una certa potenza e impiegano una certa quantit\u00e0 di tempo in relazione alla complessit\u00e0 del sistema chimico studiato."}
{"id": "874721", "revid": "6923", "url": "https://it.wikipedia.org/wiki?curid=874721", "title": "Toyota Supra", "text": "La \u00e8 un'autovettura sportiva a trazione posteriore e motore anteriore prodotta dalla casa automobilistica giapponese Toyota dal 1978 al 2002 in quattro generazioni. Il nome \u00e8 poi stato ripreso nel 2019 per una nuova vettura, la Toyota Supra (2019).\nIl design della prima Supra si ispira a quello della Toyota Celica, ma reso leggermente pi\u00f9 longilineo e largo. A partire dalla met\u00e0 del 1986, l'A70 Supra divenne un modello separato dalla Celica. A sua volta, la casa automobilistica smise di chiamare la vettura con il prefisso \"Celica\" ed inizi\u00f2 ad usare \"Supra\". Grazie alla somiglianza e al passato in comune con la Celica, spesso le due vetture vengono scambiate tra di loro. Le prime tre generazioni di Supra sono state assemblate al Toyota Motor Corporation Tahara Plant di Tahara, mentre la quarta \u00e8 stata assemblata al Motohara Plant di Toyota.\nPrima generazione (1978-1981).\nLa prima versione della Supra nacque nel 1978 come versione di lusso della Toyota Celica. Era dotata, rispetto a quest'ultima, di finestrini e chiusura elettrica, cruise control, aria condizionata, interni in pelle e un sistema audio a quattro altoparlanti.\nNel 1981, tale modello venne anche dotato di un propulsore 2,8 litri e uno spoiler posteriore.\nLa prima versione montava un 2.0 litri quattro cilindri da 92\u00a0kW (125 CV) e 2,5 litri a sei cilindri e 103\u00a0kW (140 CV). Altre differenze rispetto alla Celica furono il passo pi\u00f9 lungo, una pi\u00f9 ampia dotazione e motori meno pesanti con parti in lega leggera.\nSeconda generazione (1981-1985).\nLa seconda generazione della Supra, denominata per il mercato nipponico come Toyota Celica XX, venne lanciata nel 1983. La vettura era stata totalmente ridisegnata nel design e presentava ora dei fari a scomparsa al posto dei precedenti modelli fissi.\nTerza generazione (1986-1992).\nNel 1987 la Supra viene ridefinita come un modello a s\u00e9 stante separato dalla Celica. Quest'ultima adotta la trazione anteriore, mentre la prima mantiene la trazione posteriore, viene dotata di un propulsore 7M 3 litri Turbo da 230 CV e adotta una meccanica derivata dalla Toyota Soarer e delle sospensioni derivate dalla Toyota 2000GT (doppio triangolo sulle quattro ruote). Nello stesso anno vene lanciata la versione GT Limited, la quale era dotata di un propulsore 7M-GTEU DOHC24 Turbo dalla potenza di 240 CV e con coppia di 342 N m. L'impianto frenante era costituito da quattro freni a disco ventilati.\nSuccessivamente vengono resi disponibili anche altri motori, quali un 2.0 biturbo da 180 CV, un 2.0 DOHC da 145\u00a0CV e un 2.0 SOHC da 105 CV. Vicino al differenziale \u00e8 stato implementato un sottotelaio per aumentare comfort e manovrabilit\u00e0. La dotazione della vettura \u00e8 stata ampliata, in quanto sono stati introdotti l'ABS, il TEMS (Toyota Electronically Modulated Suspension, sistema di regolazione elettronico delle sospensioni) e l'ACIS (Acoustic Controlled Induction System). Il design della carrozzeria \u00e8 stato anch'esso migliorato.Nel 1988 viene introdotta una nuova versione di Supra per ottenere l'omologazione al JGTC. Tale versione, denominata 3.0 GT Turbo A, viene dotata di un motore 7M-GTEU 3.0 turbo da 270 CV di pneumatici maggiorati e di sospensioni rinforzate.\nNel 1992, per il solo mercato domestico nipponico, venne lanciata la versione JZA70 2.5 Twin Turbo R. Era equipaggiata con differenziale Torsen, sospensioni Blistein, sedili Recaro, volante Momo e un nuovo frontale che implementava delle nuove prese per l'aria per raffreddare l'impianto frenante. Il propulsore gestito da un cambio manuale a sei marce erogava la potenza di 280\u00a0CV con coppia di 362 N m.\nQuarta generazione (1993-2002).\nLa quarta generazione della Supra venne lanciata sul mercato nel 1993. Rispetto alla terza serie, la quarta mostra un'estetica dalle forme pi\u00f9 dinamiche, e risulta essere pi\u00f9 larga ma meno lunga. I propulsori in dotazione sono due. Il primo propulsore \u00e8 il Toyota 2jz GE, e si tratta della versione aspirata, capace di sviluppare 220\u00a0hp di potenza (164\u00a0kW, 223 Ps) a 5800 RPM e 280\u00a0N m a 4800 RPM; mentre il secondo propulsore \u00e8 il Toyota 2jz GTE, dotato di due turbocompressori montati in serie, capace di produrre 276\u00a0hp di potenza (206\u00a0kW, 280 Ps) a 5800 RPM e 431 N m di coppia a 4800 RPM, per la versione Giapponese. Per la versione Americana/Europea invece, la casa produttrice mont\u00f2 sulla Supra un nuovo motore doppiamente sovralimentato, pi\u00f9 piccolo, con giranti in acciaio e iniettori pi\u00f9 grandi. Queste modifiche incrementarono la potenza prodotta a 320\u00a0hp (239\u00a0kW; 324 PS) a 5600 RPM e 426 Newton metri di coppia.\nLa versione sovralimentata scattava da 0\u2013100\u00a0km/h in 4.6 secondi e percorreva 1/4 di miglio (400\u00a0m) in 13.1 secondi a 175\u00a0km/h. Lo stesso motore portava la Supra a toccare i 285\u00a0km/h (177\u00a0mph), la casa per\u00f2 limit\u00f2 la versione Giapponese ad una velocit\u00e0 massima di 180\u00a0km/h, mentre la versione Americana/Europea arrivava a 250\u00a0km/h.\nLa carrozzeria rinnovata della Toyota Supra MK4 aveva un coefficiente aerodinamico di 0.31. I due turbocompressori lavorano in modo sequenziale e non in parallelo, questo permette ai gas di scarico di far ruotare la prima turbina, riducendo il turbolag. Il risultato \u00e8 un incremento di coppia gi\u00e0 a 1800 giri del motore. Tali propulsori sono gestiti da diversi tipi di cambio Getrag, che vanno da un automatico a 4 marce ad un manuale a 6 rapporti (prima auto giapponese a montarlo). Le sospensioni riprendono lo schema a doppio triangolo sulle quattro ruote. Gli interni sportivi implementano un cruscotto dotato di cinque indicatori, tra cui un orologio analogico.\nLa Supra Mk IV venne ritirata dal mercato nel 2002. Per poi ritornare nel 2019 con la quinta generazione, l'A90.\nVersioni speciali.\nTRD 3000GT.\nNel 1994, la Toyota Racing Development present\u00f2 una propria versione ad alte prestazioni della Supra, denominata 3000GT. L'auto era pi\u00f9 larga di 50\u00a0mm della vettura standard per via dei rigonfiamenti apportati ai paraurti che alloggiavano nuovi pneumatici a presa maggiorata. Lo spoiler posteriore includeva diffusori da corsa e un alettone regolabile. Meccanicamente, furono inserite nuove sospensioni sportive irrigidite per migliorare la manovrabilit\u00e0 e venne installato un nuovo terminale di scarico sportivo.\nAttivit\u00e0 sportiva.\nLa Toyota Supra nelle sue varie versioni, \u00e8 stata sovente utilizzata nelle competizioni su pista preparata in diverse configurazioni regolamentari.\nBTCC.\nTra il 1983 e il 1985 la Toyota Great Britain fece competere nel campionato BTCC una Supra Mk II. Il primo pilota ingaggiato fu Win Percy e nonostante la vettura non fosse all'altezza di altri veicoli come la Rover SD1 e la BMW 635CSI, riusc\u00ec comunque ad aggiudicarsi il GP di Brands Hatch del 1984. L'anno successivo venne ingaggiato l'ex motociclista Barry Sheene, il quale non riusc\u00ec ad imporsi in nessuna gara.\nIMSA.\nNel 1983 la Toyota Supra Mk II sostitu\u00ec la Celica Mk II nel campionato statunitense IMSA. Iscritta nella classe GTU, era dotata di un telaio semi-tubolare ed era equipaggiata con un propulsore DOHC 16 valvole da 300\u00a0CV di potenza. La carrozzeria era stata aggiornata con nuovi elementi aerodinamici.\nNel 1985 la vettura venne dotata di un nuovo propulsore 4T-GT 2.1 per permetterle l'iscrizione alla categoria GTO. Qui, con uno scontro perenne con la Mazda RX-7, riusc\u00ec a conseguire 10 vittorie fino alla stagione 1986.\nHV-R.\nNel 2007 la Toyota, in collaborazione con il Toyota Team SARD, realizz\u00f2 la Supra HV-R. La particolarit\u00e0 del modello era una propulsione di tipo ibrido, in quanto veniva alimentata da un propulsore benzina 4.5 V8 da 480\u00a0CV di potenza e da un motore elettrico principale da 200\u00a0CV abbinato a due ausiliari da 13\u00a0CV ciascuno.\nLa Supra HV-R rappresent\u00f2 la prima vettura ibrida a vincere una competizione sportiva, in quanto ottenne il gradino pi\u00f9 alto del podio nella 24 Ore di Tokachi del 2007.\nU.S. Super Lap Battle.\nNel 2008 una Supra Mk IV venne preparata da Curtis Chen partecip\u00f2 alle prove della U.S. Super Lap Battle e, con il pilota Matt Andrews, ottenne la vittoria nelle finali della divisione Street RWD.\n24 Ore di Le Mans.\nNel 1995 e nel 1996 il Team Sard con l'appoggio della Toyota, predispose dei telai della Supra in configurazione GT1 per partecipare alla 24 Ore di Le Mans. Spinta da un motore 4 cilindri in linea di 2,1 litri biturbo, derivato dall'unit\u00e0 impiegata sui prototipi Toyota che correvano nel campionato IMSA GTP, sviluppava una potenza massima di 650 CV, la carrozzeria era riprodotta in fibra di carbonio e il peso della vettura era di 1245\u00a0kg. Ottenne un 14\u00ba posto assoluto nel 1995, mentre nel 1996 si ritir\u00f2 causa incidente in corsa.\nGT500.\nA partire dal 1997, la Toyota Supra prese parte alla serie All Japan GT Championship in classe GT500. Opportunamente rivista e modificata per essere utilizzata nelle competizioni venne schierata inizialmente dalla squadra Tom's. La vettura fu profondamente rivista, per migliorarne la deportanza vennero aggiunte nuovi alettoni e spoiler, al telaio fu aggiunta una struttura in acciaio a traliccio tubolare a protezione dell'abitacolo migliorando la rigidezza, le carreggiate allargate, carrozzeria riprodotta in composito con vistosi allargamenti, il motore era un 4 cilindri in linea di 2 litri di cilindrata sovralimentato da 480\u00a0CV di potenza massima, il peso della vettura era di 1150\u00a0kg.\nNel 2003, la Supra partecip\u00f2 al JGTC con un nuovo motore 3UZ-FE 5,2 litri V8 derivato dalla Lexus LS, dotato di una curva di coppia motrice pi\u00f9 favorevole. A differenza della precedente versione che utilizzava dei sottotelai, questa versione impiegava un telaio tubolare sportivo. Nel 2004 la cilindrata scese a 4,5 litri. La Toyota con la Supra vinse i campionati JGTC del 1997, 2001, 2002 e 2005.\nCampionato del mondo rally.\nDa essa \u00e8 stata derivata una versione gruppo A da rally che ha partecipato ad alcune tappe del campionato del mondo 1987, inizialmente con la versione 3.0i aspirata poi venne introdotto il turbo ma ci\u00f2 nonostante non ottenne miglioramenti prestazionali significativi. Conquist\u00f2 quell'anno il terzo gradino del podio al Safari Rally nella sua gara di esordio con Lars-Erik Torph. A partire dalla stagione successiva venne sostituita dalla Celica GT-Four ST165."}
{"id": "874722", "revid": "124529741", "url": "https://it.wikipedia.org/wiki?curid=874722", "title": "Google Shopping", "text": "Google Shopping (in precedenza noto come Google Product Search e, prima ancora, Froogle) \u00e8 un motore di ricerca della societ\u00e0 statunitense Google, Inc per i prodotti. Permette di confrontare i vari siti web di shopping online e cercare al loro interno oggetti da acquistare. Nel giugno 2017 la Commissione europea ha imposto una sanzione amministrativa di 2,42 miliardi di euro al servizio perch\u00e9 i suoi stessi risultati di acquisto erano ingiustamente classificati in base alla ricerca su Google.\n\u00c8 stato sviluppato da uno dei programmatori Google nel famoso 20% di tempo libero per i propri progetti e in cui poi Google ha visto le potenzialit\u00e0 ed ha quindi fatto continuare.\nStoria.\nFroogle esiste dal dicembre 2002 negli Stati Uniti, nel Regno Unito e in beta dal 2008 anche in Germania. [2] Nell'aprile 2007, il servizio Web era \"Froogle\" a \"Google Product\" rinominato, ora si chiama \"Google Shopping\".\nFunzionalit\u00e0.\nL'utilizzo di Google Shopping \u00e8 gratuito per gli acquirenti; \u00e8 finanziato da Google Ads e dai pagamenti dei venditori per i clic sui loro prodotti. Originariamente, l'offerta era anche gratuita per i venditori, ma era del 13 febbraio 2013. [4]\nGli operatori possono inserire automaticamente i loro prodotti manualmente o utilizzando gli strumenti Product Listing Ads (PLA)[5][6]. In passato, i dati di Google Shopping consistevano in siti Web sottoposti a scansione automatica, simili al database di Google.\nL'offerta non \u00e8 un negozio online, offre solo funzioni di ricerca e confronto, nonch\u00e9 collegamenti alle pagine dei prodotti di altri negozi Internet.\nDisponibilit\u00e0.\nGoogle Shopping \u00e8 attualmente disponibile nei seguenti Paesi: Germania, Austria, Svizzera, Belgio, Danimarca, Francia, Italia, Paesi Bassi, Norvegia, Polonia, Svezia, Spagna, Repubblica Ceca, Turchia, Regno Unito, Australia, Brasile, Giappone, Canada, Messico, Russia e Stati Uniti."}
{"id": "874724", "revid": "125062751", "url": "https://it.wikipedia.org/wiki?curid=874724", "title": "Remo Giazotto", "text": " \nBiografia.\nGiazotto \u00e8 famoso soprattutto per il catalogo sistematico delle opere di Tomaso Albinoni e ancora di pi\u00f9, per aver elaborato una composizione conosciuta come \"Adagio in sol minore\". Quest'ultimo, noto erroneamente anche come \"Adagio di Albinoni\", \u00e8 una composizione musicale barocca pubblicata nel 1958 da Giazotto come opera di Albinoni. Successivamente, Giazotto dichiar\u00f2 di aver effettuato una composizione nello stile del tempo basandosi solo sui bassi e su sei frammenti di melodia trovati a Dresda nel 1935 (e poi dispersi durante la seconda guerra mondiale): \nGiazotto scrisse molte biografie di musicisti, tra cui quella dello stesso Albinoni e quelle di Vivaldi, Giacomo Puccini e Ferruccio Busoni.\nDal 1932 lavor\u00f2 come critico musicale della Rivista musicale italiana. Collabor\u00f2 anche con la rivista della casa Ricordi \"Musica d'oggi\", per la quale scrisse nel 1940 un articolo di stampo marcatamente politico.\nAllontanatosi dal fascismo ed avvicinatosi alla Resistenza dopo il 1943, nel 1945 divenne editore della \"Rivista musicale italiana\" sino al 1949.\nNel 1949 divenne direttore dei programmi di musica da camera della RAI (Radio Audizioni Italiane) e nel 1966 direttore dei programmi internazionali organizzati mediante l'Unione europea di radiodiffusione.\nNel 1967 divenne condirettore della \"Nuova rivista musicale italiana\". Fu inoltre professore di storia della musica all'Universit\u00e0 di Firenze dal 1957 al 1969 e nel 1962 all'Accademia Nazionale di Santa Cecilia.\nCriticato da qualche odierno studioso di musica barocca, \u00e8 stato \"accusato\" di aver prodotto dei veri e propri \"falsi\", specie in ambito vivaldiano. Tra gli episodi pi\u00f9 noti vi \u00e8 il caso di Fabrizio Della Seta, che ha smentito un presunto processo a carico di Vivaldi da parte della famiglia patrizia dei Marcello riguardo al Teatro S. Angelo, cos\u00ec come Eleanor Selfridge-Field ha messo in dubbio l'esistenza di un \"non faccio fede\" da parte di un censore per la rappresentazione dell'Arsilda, regina di Ponto di Vivaldi.\nVita privata.\nRemo Giazotto era padre del fisico Adalberto Giazotto."}
{"id": "874732", "revid": "68105", "url": "https://it.wikipedia.org/wiki?curid=874732", "title": "Mr.Want", "text": ""}
{"id": "874733", "revid": "124673858", "url": "https://it.wikipedia.org/wiki?curid=874733", "title": "Spinello", "text": ""}
{"id": "874735", "revid": "767487", "url": "https://it.wikipedia.org/wiki?curid=874735", "title": "Adrian Lambert", "text": "Adrian ha registrato 3 album ed \u00e8 stato in tour con diversi gruppi, tra le quali la power metal band DragonForce. Adrian \u00e8 conosciuto soprattutto per la velocit\u00e0 nell'uso della tecnica delle tre dita (Fingerpicking) con il basso a sei corde."}
{"id": "874736", "revid": "6220", "url": "https://it.wikipedia.org/wiki?curid=874736", "title": "Bachelard", "text": ""}
{"id": "874738", "revid": "1543377", "url": "https://it.wikipedia.org/wiki?curid=874738", "title": "Pace di Riga", "text": "La pace di Riga (anche conosciuta come trattato di Riga; in polacco: \"Traktat Ryski\") fu siglata a Riga il 18 marzo 1921 dalla Polonia da un lato e dalla RSFS Russa e dalla RSS Ucraina dall'altro, ponendo fine alla guerra sovietico-polacca.\nIntroduzione.\nDurante la guerra civile russa i Polacchi erano desiderosi di riconquistare tutti i territori della Confederazione polacco-lituana dal loro nemico storico, la Russia, attaccando la Russia a tre mesi dalla dichiarazione di indipendenza nel 1918. Frattanto, i Sovietici cercarono di esportare la loro rivoluzione all'Occidente, anche con l'uso della forza se necessario. Se i bolscevichi avessero occupato la Polonia essi sarebbero stati nella posizione di andare in aiuto dei comunisti tedeschi, e forse assicurare il successo della rivoluzione sovietica in Germania. Lo storico John F.C. Fuller ha descritto la battaglia di Varsavia del 1920 come una delle pi\u00f9 importanti battaglie di sempre. Dopo quella battaglia, in cui la Polonia trasform\u00f2 una sconfitta imminente in una grande vittoria, i Sovietici furono disposti ad iniziare i negoziati per un trattato di pace.\nIl trattato.\nI colloqui di pace iniziarono il 17 agosto 1920 a Minsk, ma poich\u00e9 la controffensiva polacca si avvicinava, questi furono spostati a Riga, e ripresi il 21 settembre. In settembre a Riga i Sovietici fecero due offerte: una il 21 settembre, l'altra il 28. La delegazione polacca fece una controfferta il 2 ottobre. Il 5 i sovietici proposero rettifiche all'offerta polacca che furono accettate dalla Polonia. L'armistizio fu firmato il 12 ottobre e divenne effettivo il 18 ottobre.\nI negoziatori principali furono Jan D\u0105bski per la Polonia e Adol'f Abramovi\u010d Ioffe per i Sovietici.\nIl trattato di Riga fu controverso sin dal principio. Molti sostennero che gran parte di ci\u00f2 che la Polonia aveva vinto durante la guerra russo-polacca, and\u00f2 perso nei negoziati di pace che furono caratterizzati da molti come poco lungimiranti e di vedute ristrette. Dal 1921, Pi\u0142sudski non fu pi\u00f9 capo di Stato, e partecip\u00f2 solamente come osservatore durante i negoziati di Riga, che egli stesso defin\u00ec \"un atto di codardia\". A causa delle loro sconfitte militari, i sovietici offrirono alla delegazione di pace polacca sostanziali concessioni territoriali nelle aree di confine disputate. Ad ogni modo, a molti osservatori sembr\u00f2 che la parte polacca stesse conducendo i colloqui di Riga come se la Polonia non avesse vinto, ma perso la guerra. In effetti, una delegazione parlamentare speciale formata da sei membri del Camera dei deputati della Polonia fece una votazione per decidere se accettare o meno le considerevoli concessioni dei Sovietici, che avrebbero lasciato Minsk sul lato polacco del confine. Pressati dal nazional-democratico Stanis\u0142aw Grabski, i 100 km di territorio in pi\u00f9 furono rifiutati: questa fu una vittoria per la dottrina nazionalista e una cruda sconfitta per il federalismo di Pi\u0142sudksi; infatti i nazional-democratici immaginavano uno Stato polacco unitario con non pi\u00f9 di un terzo di minoranze all'interno dei suoi confini, ai loro occhi un prerequisito per ogni tentativo di polonizzazione di successo. I polacchi decisero cos\u00ec e la loro opinione pubblica chiese la fine delle ostilit\u00e0; entrambi i fronti erano inoltre messi sotto pressione dalla Societ\u00e0 delle Nazioni.\nTuttavia, i negoziati per un trattato di pace si protrassero per mesi a causa della riluttanza a firmare dei sovietici. Comunque, i sovietici dovettero affrontare un crescente malcontento. Tra il 23 febbraio e il 17 marzo essi fronteggiarono una rivolta di marinai a Kron\u0161tadt che fu sedata; anche i contadini si ribellarono contro le autorit\u00e0 sovietiche, che raccoglievano grano per sfamare l'esercito. Alla luce di questa situazione, Lenin dispose ai plenipotenziari sovietici di ottenere un trattato di pace.\nInfine entrambe le parti decisero di firmare la pace di Riga il 18 marzo 1921, dividendo i territori contesi in Bielorussia e Ucraina, tra la Polonia e la Russia.\nGli ucraini condotti da Symon Petliura avevano combattuto fianco a fianco coi polacchi, ma a Riga furono traditi da questi ultimi. Il trattato viol\u00f2 l'alleanza militare della Polonia con l'Ucraina, che aveva esplicitamente proibito una pace separata. Peggior\u00f2 anche le relazioni tra la Polonia e la sua minoranza ucraina, che si sent\u00ec tradita dall'alleato polacco.\nIl sogno di J\u00f3zef Pi\u0142sudski di creare una confederazione di paesi indipendenti dell'Europa orientale (\"Mi\u0119dzymorze\") fu ostacolato da questo trattato, in quanto la Polonia non si dimostr\u00f2 in grado di sostenere gli obblighi dell'alleanza con l'Ucraina e il supporto della sua indipendenza: di conseguenza le relazioni polacco-lituane si deteriorarono con l'annessione polacca della citt\u00e0 di Vilnius, la capitale della Lituania.\nAnche Lenin ritenne la pace insoddisfacente, e dovette temporaneamente rinunciare ai suoi piani di esportazione della rivoluzione.\nD'altra parte, il trattato di Riga port\u00f2 alla stabilit\u00e0 del confine orientale della Polonia. Il nuovo stato polacco cedette molte delle terre perse dalla Confederazione Polacco-Lituana durante la prima e seconda spartizione della Polonia a favore della Russia, con una considerevole minoranza polacca (meno di un milione) specialmente presso Sluck e \u017bytomierz. La popolazione che viveva sul lato polacco del confine di Riga, rimasto in Polonia, includeva polacchi (circa 6 milioni di cittadini), ucraini, bielorussi, lituani ed ebrei. Questo comunque non imped\u00ec i conflitti etnici durante la grande depressione dal 1929 in avanti.\nLa Polonia doveva anche ricevere un compenso monetario (30 milioni di rubli) per gli introiti dell'impero russo durante l'epoca della Polonia divisa. I russi dovevano anche restituite ai polacchi le opere d'arte e gli oggetti trafugati dopo il 1772. Entrambe le parti rinunciarono alle richieste dei pagamenti dei costi della guerra."}
{"id": "874739", "revid": "697352", "url": "https://it.wikipedia.org/wiki?curid=874739", "title": "Villa Ada", "text": ""}
{"id": "874741", "revid": "74173", "url": "https://it.wikipedia.org/wiki?curid=874741", "title": "Trattato di Riga", "text": ""}
{"id": "874752", "revid": "122372614", "url": "https://it.wikipedia.org/wiki?curid=874752", "title": "Michelangelo Tommaso", "text": "Biografia.\nFiglio del musicista Vito Tommaso, frequenta un corso di recitazione con Simona Corradi e un laboratorio teatrale con Sean Patrick Lovett. Quindi debutta in teatro con \"Lisistrata\" di Aristofane e sul piccolo schermo con la serie tv in onda su Rai 2, \"Compagni di scuola\" (2001).\nNel 2002 entra nel cast della soap opera di Rai 3, \"Un posto al sole\", dove fino al dicembre del 2007 interpreta il ruolo di \"Filippo Sartori\", e ottiene dei piccoli ruoli nei film \"Due gemelle a Roma\", regia di Steve Purcell, al fianco delle gemelle Mary-Kate e Ashley Olsen, e \"Gangs of New York\", regia di Martin Scorsese.\nNel 2006 appare in una puntata della serie di Canale 5, \"R.I.S. 2 - Delitti imperfetti\". L'anno successivo ritorna sul grande schermo con il film \"Saturno contro\", diretto da Ferzan \u00d6zpetek, dove interpreta il bisessuale Paolo. Inoltre compare su Rai 2 come guest star, con il ruolo del \"tronista\" \"Giampiero\", nella sit-com \"7 vite\".\nNel 2008 appare su Rai 1 con il film tv \"Le ali\", regia di Andrea Porporati. Il 14 novembre dello stesso anno ritorna su Rai 3 per interpretare nuovamente il ruolo di \"Filippo Sartori\" in \"Un posto al sole\". Qui conosce Samanta Piccinetti, sua attuale moglie, che interpreta nella soap il ruolo di Arianna."}
{"id": "874753", "revid": "62748", "url": "https://it.wikipedia.org/wiki?curid=874753", "title": "Lago Niassa", "text": ""}
{"id": "874757", "revid": "92723", "url": "https://it.wikipedia.org/wiki?curid=874757", "title": "Lingua insubre", "text": "La lingua insubre era la lingua degli insubri, una popolazione discendente della cultura di Golasecca cui viene attribuita la fondazione di Milano. L'origine etnica degli insubri \u00e8 tutt'oggi oggetto di dibattimento in ambito scientifico, se infatti \u00e8 attestata la presenza della componente celtica, in particolar modo gallica, sono ancora in corso studi su una possibile presenza di un substrato ligure e quanto quest'ultimo possa aver influito sulla lingua e la cultura insubre.\nClassificazione.\nDi questa lingua, da lungo tempo estinta, poco si conosce, dal momento che sono scarsissimi i testi conosciuti in Italia: V. Pisani (1961: 331) recensiva solo tre testi: un'iscrizione da Briona (NO), una da Todi e una (\"di dubbia attribuzione e scarso valore\") trovata a Zignago (SP).\nPochi altri elementi per lo studio dell'insubre provengono dall'onomastica, come ad esempio il toponimo \"Mediolanum\" (\"Milano\"), in cui i linguisti vedono un composto indoeuropeo con un primo elemento \"medio\" da ie. *\"medhyo-\" \"medio, in mezzo\" e un secondo elemento \"lan-\" da connettere vuoi con l'ie. *\"plano-\" \"pianura\" (nel qual caso si avrebbe un'evoluzione fonetica caratteristica delle lingue celtiche, cio\u00e8 la caduta di *\"p-\" iniziale), vuoi con il termine che nelle lingue germaniche compare come \"land\" \"terra\", vuoi con altri termini pi\u00f9 ipotetici. D'altra parte, l'esistenza di numerosi toponimi \"Mediolanum\" nel resto delle Gallie sembra s\u00ec indicare che il termine sia celtico, ma non fornisce elementi per giudicare eventuali specificit\u00e0 linguistiche dell'insubre rispetto agli altri parlari gallici.\n\u00c8 attualmente in corso un dibattito in ambito linguistico tra chi sostiene che l'insubre sia solo un dialetto del gallico cisalpino, o se invece sia un'evoluzione storica del leponzio tale da rendere equivalenti i termini \"insubre\" e \"gallico cisalpino\" (Eska 2010). In ogni caso, questi termini vengono usati entrambi per riferirsi a lingue che sono in contrapposizione a quelle galliche transalpine, cio\u00e8 le lingue celtiche parlate al di la delle Alpi.\nUso del termine ai nostri giorni.\nA partire dagli anni novanta, al di fuori degli ambiti scientifici \u00e8 diventato comune l'uso di definire impropriamente \"lingua insubre\" il dialetto lombardo occidentale. Il fenomeno si inquadra in un contesto di riscoperta dell'omogenit\u00e0 culturale di aree della Lombardia, del Piemonte e del Canton Ticino, soprattutto da parte di formazioni politiche e associazioni che di queste specificit\u00e0 fanno il proprio elemento caratterizzante. Ci\u00f2 non corrisponde per\u00f2 a una supposta continuit\u00e0 linguistica tra il celtico insubre e questo dialetto della lingua lombarda, che appartiene alla famiglia gallo-italica, di cui gli elementi linguistici celtici costituiscono uno dei sostrati, al pari del latino e del germanico."}
{"id": "874759", "revid": "348618", "url": "https://it.wikipedia.org/wiki?curid=874759", "title": "Ostrobotnia (provincia storica)", "text": "L'Ostrobotnia (\"Pohjanmaa\" in finlandese, \"\u00d6sterbotten\" in svedese) \u00e8 una provincia storica della Finlandia.\nIl significato del suo nome in svedese indica la sua posizione geografica, ovvero la parte orientale del Golfo di Botnia. Essa comprende le seguenti regioni attuali della Finlandia: Ostrobotnia (regione costiera), Ostrobotnia meridionale, Ostrobotnia centrale, Ostrobotnia settentrionale, Kainuu; in pi\u00f9 include la parte meridionale della regione della Lapponia. La parte nord-occidentale della regione storica dell'Ostrobotnia, la cosiddetta regione di Salla-Kuusamo fu ceduta all'Unione Sovietica nel 1940 e nuovamente nel 1944 e fa parte tuttora della Russia. I confini dell'Ostrobotnia erano a ovest il Golfo di Botnia, a nord la parte di Lapponia che oggigiorno arriva fino alla citt\u00e0 di Sodankyl\u00e4 e a sud le regioni di Satakunta, H\u00e4me e Savo.\nNel 1634 la regione storica dell'Ostrobotnia venne organizzata come provincia (\"l\u00e4n\") del regno svedese. Nel 1775 tale provincia venne scorporata e inclusa nelle province di Vaasa e Oulu.\nL'Ostrobotnia nella sua estensione storica \u00e8 comunque una regione geograficamente omogenea a prescindere dalle piccole differenze locali. Il paesaggio \u00e8 composto da estese pianure divise da fiumi. Solo nella parte nord-orientale si iniziano a intravedere i rilievi collinari tipi della regione lappone.\nInsediamento umano.\nL'insediamento umano nell'Ostrobotnia \u00e8 iniziato nell'et\u00e0 della pietra, quando gli spostamenti umani avvenivano principalmente per vie fluviali. Gi\u00e0 nell'et\u00e0 del ferro gli insediamenti nell'area si ipotizza siano stati di persone di lingua finlandese o sami, sebbene alcuni ricercatori ritengono tuttora probabile che la fiorente cultura della regione di Vaasa, nel periodo delle migrazioni e nel periodo merovingio, fosse almeno parzialmente germanica. \u00c8 possibile che l'enigmatico nome di origine scandinava \"kveenit\" possa riferirsi agli abitanti dell'Ostrobotnia. \u00c8 stato infatti ipotizzato che il nome con cui l'Ostrobotnia era precedentemente chiamata fosse proprio Kvenland (in finlandese \"Kainuunmaa\").\nAl momento non \u00e8 sicuro se la regione \u00e8 stata abitata permanentemente a partire dall'et\u00e0 del ferro. I ritrovamenti archeologici relativi alla tarda et\u00e0 del ferro nella regione sono scarsi. Per questa ragione molti ricercatori suppongono che l'Ostrobotnia si sia spopolata nel IX secolo, diventando nuovamente un'area disabitata da insediare, e che si sia ripopolata a partire dall'XI-XII secolo.\nAnche gli abitanti delle regioni del Pirkanmaa e della Carelia hanno lasciato tracce nella popolazione dell'Ostrobotnia. La popolazione di lingua svedese presente oggigiorno nella regione si suppone si sia stabilita nell'Ostrobotnia meridionale intorno al XIII secolo, e successivamente si sia estesa lungo la costa verso nord, fino all'altezza della citt\u00e0 di Kokkola. Periodi successivi hanno visto l'immigrazione anche dalle regioni dell'H\u00e4me e del Savo."}
{"id": "874762", "revid": "1272592", "url": "https://it.wikipedia.org/wiki?curid=874762", "title": "Elezioni regionali in Trentino-Alto Adige del 1948", "text": "Le elezioni regionali in Trentino-Alto Adige del 1948 per la scelta del Consiglio Regionale si svolsero il 28 novembre 1948. L'affluenza fu dell'84,0%. Sono state le prime nella storia della Regione e fu usato il sistema elettorale proporzionale.\nSecondo lo Statuto, i consiglieri regionali divennero automaticamente membri dei rispettivi consigli provinciali, che vennero cos\u00ec ristabiliti nel caso di Trento, e installato ex novo nella provincia di Bolzano che, essendo stata creata in et\u00e0 fascista, non aveva mai conosciuto la democrazia.\nLa Democrazia Cristiana e il Partito Popolare Sudtirolese, partiti egemoni nei rispettivi consigli provinciali, governarono insieme la regione con una maggioranza schiacciante."}
{"id": "874764", "revid": "2210568", "url": "https://it.wikipedia.org/wiki?curid=874764", "title": "Isabella de' Medici", "text": "Biografia.\nInfanzia.\nLa sua nascita venne accolta con grande gioia nella famiglia Medici, come terzogenita della coppia granducale. Crebbe tra Palazzo Vecchio e Palazzo Pitti, che all'epoca era in fase di ampliamento quindi la corte medicea non vi si era ancora trasferita definitivamente.\nMatrimonio.\nNel 1553, quando aveva solo undici anni, i genitori stipularono per lei un contratto di nozze a Roma, che la leg\u00f2 a Paolo Giordano I Orsini, duca di Bracciano, membro del potente clan degli Orsini. Ancora adolescente venne condotta a nozze nel 1558.\nDi carattere spigliato e disinvolto, talvolta chiacchierato, era sposata a un uomo che i cronisti non risparmiano nel biasimarne l'impulsivit\u00e0, il cinismo, l'abitudine alla scialacqueria. Spesso trascurata durante i lunghi viaggi che tenevano il marito lontano da Firenze, era sorvegliata dal cugino del marito, Troilo Orsini, del quale ci \u00e8 pervenuto un carteggio con la stessa Isabella, che rivela talvolta rapporti pi\u00f9 che affettuosi intercorsi tra i due i quali non perdevano un'occasione per stare vicino.\nMorte violenta.\nDopo la morte di Cosimo I, venuta meno la protezione paterna e forse anche con l'appoggio del nuovo granduca, il fratello di Isabella Francesco I (che certo non era uno stinco di santo, tanto che la sua relazione extra coniugale con Bianca Cappello fu uno degli argomenti pi\u00f9 chiacchierati del Rinascimento), il marito Paolo, venuto probabilmente a sapere dell'infedelt\u00e0 della moglie, volle vendicare personalmente il disonore, compiendo l'uxoricidio lontano da occhi indiscreti, nella villa di Cerreto Guidi il 14 luglio 1576. Pochi giorni prima si era consumato anche un altro delitto in casa Medici, l'assassinio di Leonora da parte di Pietro de' Medici, mentre Troilo uccise Lelio Torelli, intimo di Isabella.\nLa cronaca popolare descrive il fatto come avvenuto per soffocamento, tramite un laccio messo alla gola dallo stesso Paolo, ma stretto da un sicario appostato, anche se nelle lettere ufficiali si parla invece di morte per un malore mentre si stava lavando i capelli; Paolo Giordano precisa per\u00f2 come essa ebbe il tempo di \"chiedere il perdono dei suoi peccati\". Le prove del delitto sono state recentemente rintracciate dalla studiosa Caroline P. Murphy, nel carteggio tra Ercole Cortile, ambasciatore ferrarese, e il Duca d'Este, dove si parla di strangolamento con l'aiuto di un cavaliere di Malta amico dell'Orsini della famiglia Massimo.\nIl beneplacito, o vera e propria complicit\u00e0, di Francesco I per gli omicidi di Isabella e Leonora, (accomunati da molte coincidenze, come la vicinanza di data, l'ambientazione in due ville medicee fuori dalla citt\u00e0, le modalit\u00e0, ecc.) dovette essere probabilmente motivata dai rapporti che esse tenevano col partito antimediceo, come con Piero Ridolfi. Finch\u00e9 fu in vita Cosimo I de' Medici le due donne furono protette, poi esse furono abbandonate a loro stesse. Fu probabilmente in quel periodo che vennero messe in circolazione ad arte le dicerie di incesto tra Isabella con il padre e col fratello prediletto Giovanni.\nTroilo, che durante una rissa nel 1575 si trov\u00f2 implicato nell'uccisione di un agente dei servizi segreti del Granduca, venne scoperto come legato ai congiurati contro Francesco e dovette fuggire a Parigi da Caterina de' Medici; qui venne raggiunto e giustiziato da un sicario di Francesco I nel 1577, tale Ambrogio Tremazzi, che ricevette 300 scudi.\nPaolo Giordano Orsini continu\u00f2 la sua esistenza senza rimanere estraneo ad altri fattacci loschi, che ispirarono poeti e scrittori del Seicento. Gli venne per esempio donata la villa Baroncelli, dove teneva numerose cortigiane.\nDiscendenza.\nPaolo Giordano e Isabella ebbero tre figli:"}
{"id": "874775", "revid": "92723", "url": "https://it.wikipedia.org/wiki?curid=874775", "title": "Jacobus de Kerle", "text": "Fu uno degli ultimi esponenti della scuola franco fiamminga.\nDal 1555 visse in Italia e fu attivo presso una chiesa di Orvieto. Nel 1562, durante il Concilio di Trento, fu a Roma al servizio dell'arcivescovo di Augusta e successivamente, nel 1565, torn\u00f2 nella citt\u00e0 natale, dove rimarr\u00e0 due anni. Dal 1567 fu attivo come direttore del coro del Duomo di Augusta e nel 1575 si trasfer\u00ec al monastero di Kempten. A Cambrai fu attivo come cantore a partire dal 1579 e nel 1582 fu per una breve periodo direttore di coro a Colonia. Nel settembre dello stesso anno fu nuovamente ad Augusta e in ottobre alla corte di Vienna. L'anno successivo si stabil\u00ec definitivamente a Praga, dove mor\u00ec 9 anni dopo.\nEgli compose prevalentemente musica sacra, mottetti, vespri e messe, nella quale combina la polifonia della scuola franco fiamminga, della generazione successiva a Josquin Desprez, con quella della scuola romana (musica) di Palestrina. Oltre all'ovvio uso del linguaggio polifonico, introduce nei suoi lavori anche l'omofonia e cromatismi."}
{"id": "874779", "revid": "45927", "url": "https://it.wikipedia.org/wiki?curid=874779", "title": "Organizzazione alba", "text": ""}
{"id": "874782", "revid": "1272592", "url": "https://it.wikipedia.org/wiki?curid=874782", "title": "Elezioni regionali in Trentino-Alto Adige del 1952", "text": "Le elezioni regionali in Trentino-Alto Adige del 1952 per il rinnovo del Consiglio regionale si svolsero il 16 novembre 1952. L'affluenza fu dell'85,5%. Vennero aggiunti due consiglieri altoatesini in pi\u00f9."}
{"id": "874792", "revid": "1272592", "url": "https://it.wikipedia.org/wiki?curid=874792", "title": "Elezioni regionali in Trentino-Alto Adige del 1956", "text": "Le elezioni regionali in Trentino-Alto Adige del 1956 per il rinnovo del Consiglio regionale si svolsero l'11 novembre 1956. L'affluenza fu dell'89,3%."}
{"id": "874809", "revid": "599013", "url": "https://it.wikipedia.org/wiki?curid=874809", "title": "Ian Thorpe", "text": "Soprannominato \"Thorpedo\", \u00e8 considerato uno dei pi\u00f9 grandi nuotatori di tutti i tempi. Ai Giochi olimpici ha ottenuto cinque medaglie d'oro, tre d'argento e una di bronzo, record assoluto per lo sport australiano.\nAll'et\u00e0 di 14 anni divenne il pi\u00f9 giovane atleta uomo ad aver mai rappresentato l'Australia in una competizione sportiva e, un anno pi\u00f9 tardi, la vittoria nei 400 metri stile libero ai Mondiali di Perth fece di lui il pi\u00f9 precoce campione del mondo individuale di sesso maschile. Nel 1999 divenne il pi\u00f9 giovane nuotatore a battere un record del mondo, quando a 16 anni e 10 mesi nuot\u00f2 i 400\u00a0m sl in 3'41\"83. Dal 1998 al 2002 ha fatto cadere un totale di 23 record mondiali.\nSi ciment\u00f2 in varie distanze dello stile libero, dai 100 ai 1500 metri. Dopo il successo del 1998 si afferm\u00f2 nella specialit\u00e0 dei 400\u00a0m stile libero, imponendosi in ogni evento sino al 2004: dalle Olimpiadi ai Mondiali, dai Giochi del Commonwealth ai Giochi PanPacifici, rimanendo imbattuto per sette anni.\nNel 2001 divenne il primo sportivo a ottenere sei medaglie d'oro in un Campionato del mondo; pi\u00f9 in generale ha conseguito undici ori in tale competizione, all'epoca il numero pi\u00f9 alto nella storia del nuoto, superato poi da Michael Phelps.\nFu premiato per quattro volte dalla rivista specializzata \"Swimming World Magazine\" come \"World Swimmer of the Year\" e venne riconosciuto \u00abnuotatore dell'anno in Australia\u00bb dal 1999 al 2003.\nI suoi risultati sportivi lo resero uno dei pi\u00f9 popolari atleti nel proprio paese natale.\nIntenzionato a presenziare ai Giochi del Commonwealth di Melbourne 2006, all'indomani delle Olimpiadi di Atene dichiar\u00f2 di voler restare per un anno lontano dalle piscine; i progetti dell'australiano saltarono causa malattia e i tentativi di recupero furono celermente interrotti, con l'annuncio del ritiro dalle competizioni agonistiche che arriv\u00f2 nel novembre 2006, all'et\u00e0 di 24 anni.\nNel 2011 torn\u00f2 all'attivit\u00e0 agonistica, ponendosi come obiettivo le Olimpiadi di Londra 2012, ma manc\u00f2 la qualificazione sia sui 100 sia sui 200 metri stile libero, prolung\u00f2 la sua preparazione per impegni futuri, ma da allora non prese pi\u00f9 parte a nessuna competizione.\nInfanzia.\nFamiglia e primi anni.\nIan James Thorpe nacque a Sydney nel 1982 da una famiglia di sportivi: il padre Ken era una promessa del cricket, avendo rappresentato a livello giovanile il team locale di Bankstown (Bankstown Cricket Club) al Sydney Grade Cricket.\nFu un eccellente battitore, tanto che riusc\u00ec a superare la media battuta del capitano australiano Bob Simpson.\nTuttavia la pressione esercitata dal padre sul giovane fece diminuire gradualmente la passione per il cricket dello stesso; si allontan\u00f2 in questo modo dai campi di gioco a 26 anni.\nMemore della sua esperienza, Ken Thorpe arriv\u00f2 a considerare il divertimento l'aspetto cruciale dello sport infantile.\nLa madre Margaret si distinse da giocatrice di netball e, nonostante ci\u00f2, Ian non eredit\u00f2 le abilit\u00e0 con la palla che avevano posseduto i propri genitori.\nDopo una frattura al polso fu consigliata alla sorella maggiore Christina l'attivit\u00e0 natatoria e fu cos\u00ec che Ian, seguendola, a cinque anni cominci\u00f2 a muovere i primi passi in piscina.\nDa bambino Thorpe pat\u00ec un'allergia al cloro.\nDi conseguenza non ebbe la possibilit\u00e0 di gareggiare fino a sette anni, quando partecip\u00f2 a una competizione scolastica.\nLa malattia lo costrinse a non immergere il capo in acqua e, malgrado uno stile assai goffo, riusc\u00ec ugualmente a terminare la gara in prima posizione grazie alle sue caratteristiche fisiche.\nCon il tempo super\u00f2 il problema dell'allergia, riuscendo nel 1994 a giungere da capitano del Nuovo Galles del Sud ai campionati nazionali per le scuole primarie.\nNel 1995 si iscrisse alle scuole secondarie East Hills Boys Technology High School e cambi\u00f2 il coach personale per stare maggiormente vicino alla sorella.\nDa questo momento in poi il suo allenatore sarebbe stato Doug Frost.\nFu quello un anno travagliato per la famiglia Thorpe; Christina fu infatti selezionata per competere ai Giochi PanPacifici svoltisi ad Atlanta.\nOramai alto 182 centimetri, Ian partecip\u00f2 ai campionati nazionali giovanili aggiudicandosi una medaglia di bronzo sia nei 200 stile libero sia nei 400, mentre si impose in tutte e dieci le corse ai campionati giovanili del Nuovo Galles del Sud.\nEsordio nazionale.\nI successivi tornei giovanili di Brisbane lo videro protagonista, grazie ai cinque ori, due argenti e due bronzi conquistati e grazie ai tempi riscontrati nella gara dei 400 stile libero e in quella dei 200 dorso che gli valsero la qualificazione ai Campionati nazionali assoluti.\nFrost sapeva che Thorpe non aveva alcuna reale chance di stabilirsi nelle prime due posizioni di almeno una specialit\u00e0, fatto questo che avrebbe fornito il lasciapassare per le Olimpiadi di Atlanta.\nConscio di ci\u00f2, mand\u00f2 l'australiano a Sydney affinch\u00e9 acquisisse maggiore esperienza.\nTuttavia i risultati ai Nazionali non si rivelarono positivi (23\u00ba classificato nello stile libero, 36\u00ba nel dorso).\nAlla fine dell'anno partecip\u00f2 ai Campionati australiani in vasca corta, possibilit\u00e0 per una eventuale ammissione ai Mondiali in vasca corta del 1997.\nNella batteria dei 400 misti fece registrare il secondo tempo, ma in finale, la sua prima a livello nazionale, nuot\u00f2 pi\u00f9 lentamente e perse cos\u00ec la qualificazione.\nNel gennaio 1997 agli assoluti Statali il ragazzo ferm\u00f2 il cronometro sul 3'59\"43, tempo inferiore di otto secondi rispetto al precedente primato personale sui 400 stile libero; tale prestazione lo rese nella specialit\u00e0 il primo quattordicenne ad aver abbattuto il muro dei quattro minuti su territorio australiano.\nCon una quarta posizione d'ingresso, Thorpe si present\u00f2 ai Nazionali di Adelaide da serio concorrente per un posto in squadra ai Giochi PanPacifici di Fukuoka, in Giappone.\nSi concentr\u00f2 sulla gara dei 400 stile libero, consapevole dell'assenza per infortunio del primatista mondiale Kieren Perkins e di Daniel Kowalski.\nIl tempo di 3'53\"44, oltre a concedergli un bronzo, venne riconosciuto come primato mondiale della categoria.\nLa gara in questione fu la prima di tante sfide tra Thorpe e Grant Hackett.\nAll'et\u00e0 di 14 anni e cinque mesi, Ian Thorpe divenne dunque il pi\u00f9 giovane nuotatore selezionato dal team australiano, superando cos\u00ec nella speciale classifica il record di John Konrads.\nFrost disse che \u00abcon la convocazione, concentr\u00f2 la sua attenzione sui 400 stile libero\u00bb.\nLa buona forma del ragazzo si mise in mostra ai Campionati giovanili, con un bottino finale di 12 medaglie su 12 competizioni (dieci d'oro e due d'argento).\nNella stessa manifestazione fece suoi anche sei record nazionali.\nCarriera internazionale.\nEsordio ai Giochi PanPacifici.\nDue mesi prima dell'inizio dei Giochi PanPacifici, Thorpe sub\u00ec un'operazione all'appendice che per due settimane gli imped\u00ec di portare avanti la preparazione atletica.\nIn Giappone fiss\u00f2 il proprio limite nei 200 stile libero durante una batteria a 1'51\"46, non sufficiente per la qualificazione in finale ma significativo per l'inserimento nella staffetta australiana 4\u00d7200 stile libero.\nAssieme a Michael Klim, Ian van der Wal e Grant Hackett, conquist\u00f2 una medaglia d'argento che fece di lui il pi\u00f9 giovane medagliato nella storia dei Giochi.\nNella prima finale individuale, quinto al passaggio dei 300 metri, and\u00f2 a prendersi l'argento alle spalle del connazionale Hackett con il tempo di 3'49\"64.\nLa chiusura in crescendo mostrata ai PanPacifici sarebbe con il tempo diventata una caratteristica di Thorpe e la prestazione in quella gara dei 400 stile libero gli avrebbe valso, ipoteticamente, una medaglia d'argento alle Olimpiadi di Atlanta.\nSul finire dell'annata, a ottobre, si guadagn\u00f2 a Brisbane l'accesso ai Campionati mondiali 1998 di Perth; il secondo e il quarto posto rispettivamente nelle gare dei 400 e dei 200 furono accompagnati da due record personali.\nCampionati mondiali di Perth 1998.\nI mondiali del 1998, a Perth, Australia, cominciarono per Thorpe con la staffetta 4\u00d7200 stile libero.\nNuot\u00f2 in terza frazione dopo Klim e Hackett e stacc\u00f2 il campione olimpico dei 200 farfalla Tom Malchow con 1'47\"67, tempo poco pi\u00f9 alto di quello che Klim fece registrare nella finale dei 200 stile libero conclusa al 1\u00ba posto.\nAl termine della frazione di Thorpe, il tempo dell'Australia era di due secondi inferiore al primato mondiale e di tre inferiore a quello degli Stati Uniti che inseguivano in seconda posizione.\nAnche se dopo il turno di Daniel Kowalski al team sfugg\u00ec la migliore prestazione di sempre, non sfugg\u00ec l'oro mondiale, il primo nella specialit\u00e0 dal 1956.\nQualificatosi quarto nella batteria dei 400, si stabil\u00ec durante la gara decisiva in seconda posizione, alle spalle di Hackett; al passaggio dei 300 metri il vantaggio del leader sal\u00ec a '2\"29, ma nelle ultime due vasche il distacco diminu\u00ec progressivamente ('1\"53 ai 350 metri) sino al sorpasso di Thorpe nelle bracciate finali.\nFu questa la quarta prova mai nuotata sulla distanza e il successo lo incoron\u00f2 come \u00abpi\u00f9 giovane campione del mondo di nuoto maschile\u00bb.\nDi conseguenza l'attenzione dei media si spost\u00f2 sul ragazzo di Sydney che aveva conseguito due medaglie d'oro nel proprio paese natale.\nRicevette in quel periodo numerose offerte per spot televisivi ed era regolarmente circondato da fan in cerca di un autografo.\nDivent\u00f2 inoltre un testimonial del Children's Cancer Institute, dopoch\u00e9 le condizioni del futuro cognato Michael Williams si fecero gravi a causa di un tumore.\nGiochi del Commonwealth di Kuala Lumpur 1998.\nL'impegno successivo fu il Campionato australiano di Melbourne nel mese di marzo, valido per la qualificazione ai Giochi del Commonwealth.\nIn tale evento pieg\u00f2 la resistenza del connazionale Klim in 1'47\"24, percorrendo la distanza dei 200 metri stile libero pi\u00f9 rapidamente di quello che aveva fatto lo stesso Klim due mesi prima ai Mondiali.\nIl tempo fu il primato dei Giochi e, grazie a esso, l'atleta di Sydney si assicur\u00f2 il primo successo nazionale.\nInoltre tolse a Hackett il titolo dei 400 e, con '50\"36 nei 100, oltre ad aggiudicarsi un argento, si guadagn\u00f2 la partecipazione alla terza specialit\u00e0 individuale in quel di Kuala Lumpur (100 metri stile libero, 200 e 400).\nLa buona forma di Thorpe crebbe sino a settembre, quando il team australiano si rec\u00f2 in Malaysia per i Giochi del Commonwealth.\nEntr\u00f2 nella manifestazione gareggiando nei 200\u00a0m e la finale lo port\u00f2 a un solo centesimo di secondo dal miglior tempo della storia dell'italiano Giorgio Lamberti (1'46\"69), risalente al 1989.\nNella staffetta 4\u00d7200, poi, riusc\u00ec insieme con i compagni Klim, Kowalski e Matthew Dunn ad abbassare il primato del mondo della Squadra unificata di 0\"09 e a portarsi a casa il secondo oro.\nNei 100 il nuovo record personale di 50\"21 bast\u00f2 solamente per un quarto posto, ma l'australiano ritorn\u00f2 ben presto al successo con la vittoria nella staffetta della stessa specialit\u00e0.\nLa quarta e ultima medaglia d'oro giunse nella 400, con un nuovo limite personale a 3'44\"35. A fine anno fu nominato nuotatore dell'anno per la sua prima volta.\nLasci\u00f2 in seguito ai Giochi la scuola, dopo aver raggiunto il 10\u00ba anno di studi.\nLa decisione presa si sarebbe rivelata deleteria per rendimento in piscina del campione australiano che ebbe, a questo punto, da concentrarsi solo ed esclusivamente sul nuoto.\nIl rammarico di Thorpe nel lasciare la scuola fu forte; l'istruzione per lui era fondamentale, tanto da affermare: \u00abIl nuoto \u00e8 solamente una piccola parte della mia vita\u00bb.\nCampionati mondiali in vasca corta di Hong Kong 1999.\nNel 1999 le aspettative per un suo doppio record mondiale sui 200 e sui 400 stile libero furono molteplici, alla luce del progressivo miglioramento fisico.\nEbbe la prima opportunit\u00e0 in marzo ai Campionati australiani, dove vinse ancora una volta nei 400 ma si lasci\u00f2 scappare il primato di Perkins per '0\"05.\nFu Hackett invece che riusc\u00ec a beffarlo nell'ultima vasca dei 200 e a strappargli il titolo nazionale.\nIl record assoluto non fu ritoccato nell'occasione, ma, il giorno seguente, fu proprio Hackett a far registrare il tempo pi\u00f9 veloce della storia sulla distanza durante la staffetta, in cui in prima frazione nuot\u00f2 in 1'46\"67.\nThorpe concluse la competizione in continua crescita nei 100, girando in finale sotto i 50 secondi per la prima volta, 49\"98 per la precisione.\nLa comitiva australiana si rec\u00f2 quindi a Hong Kong per la quarta edizione dei Mondiali in vasca corta.\nIl primato di Lamberti che perdurava da oltre dieci anni cadde nella finale dei 200, con Thorpe che fiss\u00f2 il limite mai nuotato a 1'43\"28.\nNei 400, tuttavia, Hackett prevalse nuovamente, relegando Ian al secondo gradino del podio.\nDa questo momento, l'atleta di Sydney entr\u00f2 in uno stato di forma che gli consent\u00ec, nei tre anni successivi, di stabilire 12 primati del mondo in vasca lunga e di aggiudicarsi il titolo di \"Swimmer of the Year\" per altre tre volte.\nGiochi PanPacifici di Sydney 1999.\nAd agosto si tennero nel complesso del Sydney Olympic Park i Giochi PanPacifici, una sorta di preparazione per gli atleti alle XXVIII Olimpiadi che si sarebbero svolte esattamente un anno dopo nella stessa sede.\nLa fiducia nelle prestazioni di Thorpe e, pi\u00f9 in generale, in una squadra australiana raramente tanto competitiva spinse alcune emittenti nazionali a trasmettere per la prima volta l'evento in diretta televisiva.\nGi\u00e0 nella serata di apertura fu protagonista all'ultimo atto dei 400 stile libero.\nGli avversari di turno, Hackett e il sudafricano Ryk Neethling, staccarono gli altri concorrenti sin dalle prime bracciate, per andare a formare insieme con lui un terzetto di testa.\nThorpe ruppe gli indugi ai 300 metri con un passaggio inferiore di quasi due secondi al primato mondiale e increment\u00f2 lo scarto nelle due vasche seguenti, chiudendo in 3'41\"83 e nuotando la seconda parte di gara alla stessa velocit\u00e0 della prima; il premio in denaro per il nuovo record stabilito, 25\u00a0000 dollari australiani, venne devoluto prontamente in beneficenza.\nIl coach australiano Don Talbot manifest\u00f2 il suo stupore per la prova di Thorpe, definendolo \u00abil pi\u00f9 grande nuotatore australiano di sempre\u00bb, mentre il tre volte medaglia d'oro ai Giochi olimpici Rowdy Gaines, divenuto commentatore per la NBC, disse di lui: \u00abHa fatto una volata dai 250 metri, non ho mai visto nulla di simile.\nSono nel mondo del nuoto da molto tempo, e questa \u00e8 stata la gara pi\u00f9 incredibile che abbia mai visto\u00bb.\nDa un particolare calcolo dell'istituto International Swimming Statisticians Association atto a comparare i primati mondiali di ogni specialit\u00e0, emerse che la prova sui 400 stile libero del campione australiano fu, in quel momento, la migliore in assoluto.\nLa stessa notte trascin\u00f2 i connazionali al successo nella 4\u00d7100, fatto questo storico, giacch\u00e9 gli statunitensi mai avevano dovuto arrendersi su questa distanza nell'evento in questione.\nLa corsa sarebbe stata la prima di diverse che, negli anni a seguire, gli australiani si sarebbero aggiudicati a discapito della squadra a stelle e strisce, con Thorpe che al contempo avrebbe infilato una serie di primati personali.\nA legittimare le precedenti affermazioni, centr\u00f2 tre primati del mondo in appena tre giorni, rispettivamente nella semifinale e finale dei 200 e nella staffetta 4\u00d7200.\nIl quarto record in quattro serate, condiviso con i compagni Klim, Hackett e Kirby, pose fine a un'eccellente competizione, in cui si mise in luce come uno dei maggiori talenti del panorama natatorio mondiale.\nPi\u00f9 tardi il manager personale annunci\u00f2 l'accordo raggiunto con lo sponsor Adidas per un contratto indefinito da circa un milione di dollari, precisando che l'atleta avrebbe gareggiato con il nuovo body messo a disposizione dalla casa tedesca.\nLa notizia port\u00f2 con s\u00e9 una problematica, ossia il fatto che la nazionale australiana era sussidiata dalla britannica Speedo e non intendeva di conseguenza che un proprio nuotatore indossasse un costume di un'azienda concorrente.\nPer questo motivo la situazione di Thorpe rimase incerta fino a che, in ottobre, la rottura di un osso della caviglia del piede sinistro durante l'attivit\u00e0 di jogging lo obblig\u00f2 ad allontanarsi temporaneamente dalle piscine.\nI risultati conseguiti durante l'annata gli valsero comunque il titolo di \"World Swimmer of the Year\" e, alla cerimonia degli Australian Sports Awards, quelli di \"Young Australian of the Year\", \"ABC Sports Star of the Year\" e \"Male Athlete of the Year\".\nGiochi olimpici di Sydney 2000.\nPreparazione.\nCominci\u00f2 il nuovo millennio cercando di aggiungere al proprio programma un'ulteriore specialit\u00e0, i 1500 metri stile libero, con l'intenzione di proporli per le Olimpiadi casalinghe di agosto; test\u00f2 la distanza ai Campionati statali del Nuovo Galles del Sud vincendo la gara.\nIntraprese ben presto un tour europeo organizzato dalla FINA con lo scopo di perfezionare la tecnica, e nell'occasione abbatt\u00e9 il primato mondiale in vasca corta sui 200.\nDi ritorno dall'Europa si chiarific\u00f2 il caso-costume che sussisteva da quasi sei mesi, essendogli stato concesso dalla federazione australiana il permesso di indossare il body dello sponsor personale Adidas.\nLa preparazione prosegu\u00ec positivamente ai Trials di maggio, dove si guadagn\u00f2 con il nuovo record mondiale dei 400 la prima qualificazione olimpica, seguita dopo 24 ore da quella nei 200, anch'essa accompagnata da due tempi mai nuotati (il primo in semifinale venne abbassato in finale).\nViceversa, fall\u00ec il tentativo di portare ai Giochi un'aggiuntiva specialit\u00e0, essendo giunto quarto nei 100 metri e avendo dovuto ritirarsi nei 1500.\nGare.\nLa stampa australiana sottoline\u00f2 a pi\u00f9 riprese l'ottima forma di cui godevano i propri rappresentanti alle Olimpiadi, tant'\u00e8 che il quotidiano \"The Daily Telegraph\" defin\u00ec \u00abinvincibili\u00bb i componenti della squadra del nuoto con un titolo in prima pagina.\nLa finale dei 400 mise di fronte a Thorpe l'italiano Massimiliano Rosolino, il quale rest\u00f2 a contatto con l'australiano sino alle ultime due vasche, prima di essere staccato dal progressivo intensificarsi della gambata del leader.\nSul terzo gradino del podio sal\u00ec Klete Keller, distante una quindicina di metri dalla testa della corsa.\nThorpe regal\u00f2 in questo modo la prima medaglia d'oro al proprio paese e fiss\u00f2 il limite mondiale a 3'40\"59.\nPoche ore pi\u00f9 tardi prese parte alla staffetta veloce 4\u00d7100 stile libero, schierato in quarta frazione assieme ai compagni Michael Klim, Chris Fydler e Ashley Callus; le ultime bracciate, tra l'entusiasmo dei presenti, gli consentirono di sopravanzare Gary Hall Jr. e di interrompere l'egemonia degli statunitensi, mai sconfitti a livello olimpico.\nInusuale fu la sua esultanza, fatta in un primo momento dall'uscita dall'acqua per l'abbraccio collettivo, e poi dall'air guitar, esibizione quest'ultima provocatoria nei confronti di Hall Jr., dichiaratosi fiducioso nel pre-gara di poter \u00abdistruggere gli australiani come chitarre\u00bb.\nPieter van den Hoogenband era accreditato alla vigilia come uno dei pi\u00f9 accaniti sfidanti di Thorpe nei 200, ma quando l'australiano infranse il primato olimpico nelle batterie mattutine fu lo stesso olandese ad ammettere la propria inferiorit\u00e0.\nLa situazione si capovolse in semifinale, con van den Hoogenband un secondo pi\u00f9 veloce del \"personal best\" e al record mondiale, e con Thorpe dietro di 0\"02.\nAtteso al tris olimpico, il padrone di casa snatur\u00f2 la sua tradizionale condotta di gara all'ultimo atto, forzando nei primi 150, ma andando inevitabilmente a contrarsi nel finale; van den Hoogenband tocc\u00f2 con lo stesso tempo d'ingresso, 1'45\"35, mentre Thorpe ebbe un calo notevole di quasi mezzo secondo.\nCon l'oro nella 4\u00d7200 stile libero e l'argento nella 4\u00d7100 misti concluse la manifestazione, impreziosita dall'onore di fare da portabandiera per il proprio paese alla cerimonia di chiusura.\nPer il secondo anno consecutivo risult\u00f2 il miglior nuotatore in Australia, mentre il titolo di \"World Swimmer of the Year\" fu assegnato al rivale sportivo van den Hoogenband.\nCampionati mondiali di Fukuoka 2001.\nCon il 2001 la Federazione Internazionale inser\u00ec nel programma dei Mondiali la gara degli 800 stile libero, e Thorpe di conseguenza ebbe l'occasione di arricchire il proprio repertorio con tale distanza.\nAi Nazionali di Hobart fece sue tutte le prove in cui si ciment\u00f2, abbinando ai successi una serie di traguardi personali: negli 800 demol\u00ec il record mondiale di Perkins (1994) con un tempo di quattro secondi inferiore, si riappropri\u00f2 del primato nei 200 con oltre mezzo secondo di margine sul precedente di van den Hoogenband e nuot\u00f2 come mai aveva fatto sui 100 ('49\"05).\nTali performance lo resero il terzo uomo dopo John Konrad e Timothy Shaw a detenere contemporaneamente tre record del mondo e il secondo, sempre dopo il citato Konrad, a detenere il titolo nazionale australiano dalla distanza dei 100 a quella degli 800 stile libero.\nAi mondiali giapponesi esord\u00ec con i 400, che per\u00f2 non vennero affrontati con il massimo sforzo al fine di preservare energie per la staffetta 4\u00d7100 stile libero, in programma la stessa serata.\nSi ritrov\u00f2 nuovamente in ultima frazione, questa volta in un testa a testa con Jason Lezak; come gi\u00e0 era successo in altre occasioni, al cambio Thorpe si dovette accodare all'americano, ma lo sorpass\u00f2 negli ultimi metri grazie al tempo record di 47\"87.\nA livello internazionale, gli 800 metri stile libero furono un'assoluta novit\u00e0 nel programma maschile, e la finale del 24 luglio assegnava le prime medaglie ufficiali.\nThorpe affront\u00f2 la prova allo stesso modo della passata a Hobart, portandosi a ridosso dell'accreditato compagno di squadra Grant Hackett sin dallo start, per poi toccare in prima posizione e conseguire il primato mondiale.\nI 200 avrebbero potuto rappresentare da una parte la rivincita dell'australiano su van den Hoogenband, dall'altra la definitiva dimostrazione della superiorit\u00e0 dell'olandese.\nThorpe, memore della sconfitta olimpica, non forz\u00f2 nelle prime vasche come invece aveva fatto un anno prima, ma venne su con il proprio passo, dando l'accelerata decisiva solo ai 150 metri.\nDoppio successo, quindi, con titolo e primato sottratti all'antagonista principe.\nLa striscia vincente, tuttavia, si interruppe nei 100, in cui il record personale lo releg\u00f2 ai margini del podio, 4\u00ba, anche se nuovi successi non tardarono ad arrivare; oro nella 4\u00d7200 stile libero con oltre sei secondi di margine sugli italiani, giunti secondi, e oro nella 4\u00d7100 misti, condiviso con gli inediti compagni Matt Welsh, Regan Harrison, Geoff Huegill.\nQuest'ultima circostanza segn\u00f2, di fatto, l'uscita dalla formazione dei misti di Michael Klim, rimpiazzato proprio da Thorpe.\nAl termine dell'evento, il pluricampione mondiale si aggiudic\u00f2 sei ori, come mai nessuno prima di lui aveva fatto, e divenne il secondo uomo dai tempi di Shaw a riuscire nella tripletta 200-400-800.\nGrazie al suo determinante contributo, inoltre, l'Australia conquist\u00f2 la vetta del medagliere: era dai Giochi olimpici del 1956 (8 ori complessivi nel medagliere) che tale squadra non primeggiava in una graduatoria del genere a livello internazionale.\n2002: Giochi del Commonwealth di Manchester e Giochi PanPacifici di Yokohama.\nI consueti Campionati nazionali del mese di marzo fecero da selezione ai due eventi di spicco che avrebbero animato la stagione: i XVII Giochi del Commonwealth a Manchester e i PanPacifici, ospitati per la quinta volta in nove edizioni da una citt\u00e0 nipponica, Yokohama.\nA Brisbane, dopo circa tre anni di tempi record in tutte le manifestazioni ufficiali a cui aveva preso parte, non abbass\u00f2 alcun primato mondiale, ma riusc\u00ec comunque a piazzare il secondo crono della storia nei 400 e a guadagnarsi un'inattesa qualificazione da secondo nei 100 dorso.\nSette furono le gare da preparare per il periodo luglio-agosto.\nIn questo periodo il rapporto professionale tra Thorpe e lo storico allenatore Doug Frost cominci\u00f2 a essere caratterizzato da diversi contrasti.\nIan vedeva il nuoto come un mero divertimento, uno sport in cui migliorarsi e poter vincere o perdere.\nD'altro canto Frost \u2013 come pi\u00f9 volte dichiar\u00f2 nelle interviste \u2013 pretendeva dal suo atleta il meglio, puntando sempre al successo con una mentalit\u00e0 maggiormente aggressiva.\nThorpe non diede peso ai consigli del coach, e potenzi\u00f2 la parte superiore del corpo con un ulteriore incremento di peso; il passaggio da 100 a 105 kg fece di lui il pi\u00f9 pesante nuotatore professionista nella storia.\nA Manchester non bast\u00f2 il nuovo primato mondiale sui 400 di 3'40\"08 (superato di un centesimo da Paul Biedermann sette anni pi\u00f9 tardi ai Mondiali di Roma) e l'oro nella 4\u00d7100 stile libero per evitare le tensioni con l'allenatore, che si manifestarono poco prima della finale dei 200 nella vasca di riscaldamento; al termine della gara l'australiano, nonostante la vittoria, si dichiar\u00f2 amareggiato per aver fallito il record personale e per \u00abuno dei suoi peggiori riscaldamenti in tutta la carriera\u00bb.\nUn mese pi\u00f9 tardi, quando ormai le attenzioni mediatiche si erano spostate sul contrasto tra Thorpe e Frost, il nuotatore si present\u00f2 in Giappone per i PanPacifici.\nI 400 metri furono nuotati da Thorpe e Hackett, rispettivamente oro e argento ma con cinque secondi di ritardo dal record di Manchester, molto al di sotto delle loro reali possibilit\u00e0, affinch\u00e9 il corpo non ne risentisse per la 4\u00d7100 che di l\u00ec a poco li avrebbe visti nella squadra titolare australiana.\nUna strategia, quest'ultima, che si rivel\u00f2 produttiva; ancora una volta statunitensi sconfitti, e ancora una volta Lezak sorpassato nell'ultima vasca da Thorpe.\nLa separazione da Frost e l'arrivo di Tracey Menzies.\nAi PanPacifici segu\u00ec la definitiva rottura professionale con Doug Frost, il quale venne sostituito con una delle sue assistenti alla prima esperienza internazionale, Tracey Menzies.\nConfermando la tensione esistente tra lui e Frost, Thorpe afferm\u00f2 che la separazione era stata consensuale.\nLe motivazioni stavano infatti calando, al punto che il nuotatore \u00abnon prov\u00f2 pi\u00f9 soddisfazioni nell'allenarsi\u00bb.\nIl gi\u00e0 pensionato Don Talbot espresse il timore che Thorpe stesse prendendo una decisione tanto importante in un momento di spossatezza fisica e mentale; altri allenatori biasimarono tale scelta, che parve allontanare l'influenza del coach sull'australiano.\nCon il cambio di allenatore Thorpe dichiar\u00f2 inoltre che avrebbe dato maggior peso alle corse veloci; in tal senso, elimin\u00f2 dalle proprie distanze gli 800 metri stile libero, pur essendo campione del mondo in carica e detentore del primato mondiale.\nFu questo il periodo in cui i tempi sui 400 e sui 200 cominciarono ad alzarsi in maniera apprezzabile.\nCampionati mondiali di Barcellona 2003.\nLa prima importante prova di collaborazione con Menzies giunse ai Campionati australiani di Sydney nel mese di marzo.\nDurante la manifestazione Thorpe non si avvicin\u00f2 mai ad alcun record del mondo, chiudendo i 200 e i 400 stile libero con un ritardo dal primato personale superiore al secondo.\nNonostante l'affermazione su Hackett in ambedue le gare, pi\u00f9 tardi l'atleta manifest\u00f2 il suo disappunto per i risultati sul tempo.\nAnche nella corsa su cui si erano concentrati i maggiori sforzi in allenamento, i 100, incontr\u00f2 notevoli difficolt\u00e0 (49\"05 a pari merito con Ashley Callus), tanto da essere sminuito dal \"Sydney Morning Herald\": \u00abL'abilit\u00e0 nello sprint di Thorpe \u00e8 comparabile a quella di un Callus colpito da virus\u00bb.\nGrazie al nuovo record del Commonwealth nei 200 misti di 2'00\"11 parve allontanare le critiche, che tuttavia si ripresentarono con la rinuncia dell'australiano causata da un malanno al primo \"Duel in the Pool\".\nDopo le relativamente deludenti prestazioni ai Nazionali, Thorpe venne chiamato al riscatto con l'inizio dei Mondiali di Barcellona.\nNella prima finale si ripet\u00e9, con lo stesso esito, lo scontro australiano tra Hackett e Thorpe; oro a quest'ultimo (il terzo consecutivo per quanto riguarda i Mondiali), distante comunque due secondi dalle migliori performance.\nNei 200 stile libero fu invece van den Hoogenband ad attaccarlo subito, portando la gara su ritmi da primato mondiale.\nThorpe fu in grado di replicare all'offensiva dell'olandese (oro a 1'45\"14), e poco pi\u00f9 tardi attenu\u00f2 la pressione che gravava su di lui con la prima medaglia a livello mondiale nei 100; un bronzo dietro al tre volte campione del mondo Aleksandr Popov e a van den Hoogenband.\nI risultati confermarono dunque l'involuzione nello stile libero patita dopo il cambio di allenatore.\nIl positivo argento nei 200 misti con il nuovo record personale di 1'59\"66 chiuse l'esperienza individuale del nuotatore.\nPartecip\u00f2 poi alla staffetta 4\u00d7200, vincente ancora una volta sugli statunitensi ma, visti i due secondi di distacco rifilati dal quartetto Thorpe, Hackett, Stevens, Nicholas Sprenger, non con il largo margine notato nelle precedenti uscite. Nella 4x100\u00a0m sl effettu\u00f2 un lanciato finale di 47\"98, la squadra australiana manc\u00f2 il podio per un centesimo dietro a Russia, Stati Uniti e Francia; nella 4x100\u00a0m mista l'Australia fu squalificata nelle batterie, per un cambio anticipato al limite (-0,04) di Jim Piper.\nLa stagione tanto insidiosa in piscina gli fece perdere il titolo di \"nuotatore dell'anno\" e lo fece scivolare in quarta posizione, mentre non gli precluse la testa della classifica dei nuotatori australiani, seppur in coabitazione con Grant Hackett.\nGiochi olimpici di Atene 2004.\nDopo le prestazioni ai Mondiali di Barcellona, la Speedo offr\u00ec a Michael Phelps un milione di dollari statunitensi se fosse stato in grado di battere il record di Mark Spitz, capace alle Olimpiadi del 1972 di vincere sette medaglie d'oro in svariate prove natatorie.\nThorpe era convinto che un'impresa del genere fosse irripetibile e, di conseguenza, rinunci\u00f2 alla propria settima prova, i 200 misti, per prepararsi al meglio sulle altre distanze.\nAi Trials fu protagonista di un controverso episodio; nelle batterie dei 400 non riusc\u00ec a mantenere l'equilibrio sul blocco di partenza, si sbilanci\u00f2 e cadde in acqua, risultando cos\u00ec squalificato dalla gara che, quattro anni prima, gli aveva regalato il primo oro e primato mondiale alle Olimpiadi.\nVenne in questo modo a instaurarsi un forte dibattito tra i media e il mondo del nuoto sulle politiche di selezione per i Campionati nazionali australiani, fintantoch\u00e9 a mobilitarsi per sostenere la riammissione di Thorpe fu il Primo ministro dell'Australia John Howard, definendo il caso una \u00abtragedia nazionale\u00bb.\nSuccessivamente, Craig Stevens, classificatosi secondo nei 400 e sottoposto alla pressione dei media nazionali e del pubblico, rinunci\u00f2 al posto conquistato, dichiarando ci\u00f2 in un'intervista concessa a Seven Network dietro lauta ricompensa (circa 35\u00a0000 euro e un contratto assicurato da commentatore).\nPer i sopraccitati fatti Thorpe venne criticato, mentre a Stevens venne rimproverato di aver \u00abvenduto\u00bb le proprie parole.\nAl programma olimpico dell'australiano si aggiunsero infine anche i 100 e i 200 metri stile libero.\nAd Atene si riconferm\u00f2 campione olimpico dei 400, nella gara in cui sconfisse Hackett e conquist\u00f2 l'ultimo dei nove ori sulla distanza tra Mondiali, Olimpiadi, Giochi del Commonwealth e Giochi PanPacifici.\nGrande interesse suscitarono i 200 stile libero, giacch\u00e9 ai blocchi di partenza si sarebbero presentati, oltre a Thorpe, il plurimedagliato Phelps, Hackett e van den Hoogenband, campione olimpico in carica.\nE fu proprio quest'ultimo nella \u00abGara del secolo\u00bb, cos\u00ec come venne ribattezzata, a tener testa all'australiano per gran parte della corsa, costringendolo al forcing negli ultimi 25 metri che port\u00f2 lo stesso \"Thorpedo\" a chiudere in 1'44\"71, nuovo record olimpico.\nPiazzamenti positivi per Thorpe anche nella 4\u00d7200 stile libero (argento, con l'oro al quartetto statunitense) e nei 100, terzo alle spalle di Pieter van den Hoogenband e Roland Schoeman. Meno bene invece le due staffette veloci, nella 4x100 sl rimedi\u00f2 una modesta sesta posizione, mentre in quella mista l'Australia manc\u00f2 la finale per un solo posto, finendo nona nelle batterie.\nTerminati i Giochi, manifest\u00f2 la volont\u00e0 di allontanarsi temporaneamente dal nuoto per preparare i Giochi del Commonwealth del 2006 o, quantomeno, le Olimpiadi cinesi.\nIl tentativo di ripresa e la rinuncia.\nNel dicembre 2005 ritorn\u00f2 alle gare con le competizioni statali dei 200.\nGi\u00e0 con il pensiero all'abbandono del nuoto dopo le Olimpiadi del 2008 in Cina, decise di concentrarsi esclusivamente sulla corsa veloce per eccellenza, i 100, a discapito di quella che era stata la competizione da lui privilegiata, i 400; non si cur\u00f2 infatti delle avvertenze del preparatore Alan Thompson, convinto al contrario in un suo recupero sulla maggiore distanza.\nDue mesi pi\u00f9 tardi si qualific\u00f2 ai Giochi del Commonwealth nei 100 e nei 200, ma i tempi rispettivamente di 49\"24 e 1'46\"42 non lo soddisfecero pienamente, sebbene lo fecero ben sperare per un'ulteriore crescita con l'arrivo dei Giochi.\nVenne costretto tuttavia a dare forfait per un improvviso attacco di bronchite che lo limit\u00f2 negli allenamenti.\nIl problema di Thorpe si rivel\u00f2 essere con le analisi una mononucleosi infettiva e, dopo una frattura alla mano, si trasfer\u00ec negli Stati Uniti per lavorare con Dave Salo.\nIl soggiorno americano aliment\u00f2 le speculazioni che vollero Thorpe lontano dalla piscina per mancanza di volont\u00e0, rendendo cos\u00ec l'idea di un declino della sua carriera internazionale.\nAl ritorno in patria non prese parte alle selezioni per i Mondiali 2007 e diede l'annuncio del ritiro il 21 novembre 2006: \u00abDa un po' di tempo meditavo l'addio, ma non presi la decisione definitiva per timore del futuro, il nuoto mi dava sicurezza. La tranquillit\u00e0 mi ha permesso di decidere\u00bb.\nFu prossimo al pianto quando, ringraziando il pubblico australiano, precis\u00f2 che il suo ritiro era un'occasione \u00abgioiosa\u00bb di celebrazione.\nLe dichiarazioni del febbraio 2011 e il ritorno.\nIl 2 febbraio 2011 l'australiano diede l'annuncio ufficiale del suo ritorno in piscina in prospettiva dei Giochi olimpici di Londra 2012, che avrebbero dovuto vederlo impegnato sui 100 e 200 metri.\nThorpe avrebbe preso la decisione nel settembre 2010 \u2013 spieg\u00f2 in una conferenza stampa convocata per l'occasione \u2013 e da allora si sarebbe allenato in segreto, frequentando otto piscine diverse per non sollevare sospetti e chiedendo agli amici di \u00abmentire sfrontatamente\u00bb se fossero stati interrogati sull'argomento.\nLe prime competizioni ufficiali a cui prese parte a distanza di circa sette anni furono, nel marzo 2012, i Trials australiani, decisivi per la qualificazione alle Olimpiadi.\nIn gara fu costretto ad abbandonare il suo tradizionale costume che copre interamente il corpo dalle caviglie ai polsi, per indossare quello omologato dalla Federazione.\nNonostante le buone impressioni destate nelle batterie, Thorpe non riusc\u00ec a raggiungere i tempi necessari al raggiungimento dell'obiettivo, con un 50\"35 nei 100 e un 1'49\"91 nei 200.\nL'atleta conferm\u00f2 la sua presenza in piscina per nuovi impegni, allenandosi nei mesi successivi in Svizzera con Gennadi Touretski.\nCaratteristiche tecniche.\nIn possesso di un fisico adatto alla disciplina natatoria, annover\u00f2 tra le sue qualit\u00e0 la dedizione negli allenamenti, la forza psicologica, una potente gambata e un'accelerazione repentina.\nTalbot lo defin\u00ec \u00abil pi\u00f9 grande nuotatore della storia\u00bb, mentre \"Swimming World Magazine\" giudic\u00f2 la sua tecnica \u00abstraordinaria\u00bb e \u00absuperiore\u00bb; tuttavia l'allenatore australiano tenne a sottolineare che Thorpe sacrific\u00f2 il lavoro con le braccia per potenziare quello con le gambe, aggiungendo che il recupero giorno per giorno delle energie dopo una gara rimase un problema insoluto.\nL'atleta \u00e8 inoltre noto per la capacit\u00e0 di incrementare notevolmente, nelle fasi finali della corsa, la gambata, la cui efficacia \u00e8 attribuita alle anomale dimensioni del piede (un 51 come misura delle scarpe).\nLa sua specialit\u00e0 prediletta era lo stile libero, in cui si \u00e8 affermato nel tempo come uno dei primi di ogni epoca; affront\u00f2 per lo pi\u00f9 gare di media distanza (200, 400), anche se talvolta si cimentava nelle corse veloci (100) e in quelle di mezzofondo (800, 1500).\n\u00ab\u00c8 il miglior nuotatore in assoluto sulle medie distanze, ed \u00e8 anche il miglior staffettista che abbia mai visto\u00bb, disse all'indomani del ritiro di Thorpe l'allenatore degli Stati Uniti e preparatore di Michael Phelps, Bob Bowman.\nQuest'ultimo gli riconobbe anche la capacit\u00e0 di aver accresciuto la visibilit\u00e0 e la popolarit\u00e0 del nuoto in tutto il mondo, peculiarit\u00e0 questa che il suo atleta Phelps avrebbe preso a guida d'esempio.\nAccuse di doping.\nL'affermazione a livello planetario di Thorpe gener\u00f2 sospetti concernenti l'impiego, da parte sua, di sostanze dopanti. Poco prima delle Olimpiadi di Sydney il capitano e l'allenatore della compagine tedesca lo accusarono di barare, asserendo che le sue caratteristiche fisiche erano frutto dell'uso illecito di steroidi e che la capacit\u00e0 di infrangere una cos\u00ec lunga serie di primati mondiali doveva essere accompagnata da molte riserve.\nNel 2007 invece il quotidiano francese \"L'\u00c9quipe\" focalizz\u00f2 l'attenzione sui \u00abvalori anomali\u00bb di due sostanze proibite rilevati in un controllo antidoping, tesi questa che venne prontamente respinta dal nuotatore con il supporto dell'Australian Sports Anti-Doping Authority (ASADA), che a sua volta attest\u00f2 la liceit\u00e0 della difesa di Thorpe.\nLa FINA abbandon\u00f2 le indagini e archivi\u00f2 il caso.\nAllo stesso tempo l'australiano ricopr\u00ec un ruolo considerevole nella lotta al doping.\nChiese l'introduzione delle verifiche sul sangue, garant\u00ec la consegna di campioni congelati per ulteriori analisi e attacc\u00f2 frequentemente la Federazione Internazionale sull'inadeguatezza delle procedure di controllo.\nRecord mondiali.\nNell'arco di cinque anni, dal 1998 al 2002, ha fatto cadere 23 record mondiali, 18 in vasca lunga e cinque in vasca corta, tutti quanti esclusivamente nello stile libero. 17 record sono individuali, nove sui 200 m sl sei sui 400 m sl, due sugli 800 m sl; sei sono stati invece ottenuti in staffetta, uno nella 4x100 m sl e cinque nella 4x200 m sl.\nIl primo record che fece cadere fu quello della staffetta 4x200\u00a0m sl, il 13 settembre 1998, ai Giochi del Commonwealth di Kuala Lumpur nuot\u00f2 in 7'11\"86 con Daniel Kowalski, Matthew Dunn e Michael Klim. Batt\u00e9 poi quello dei 400\u00a0m sl e dei 200\u00a0m sl, in entrambi casi in vasca corta. Il primo record in vasca lunga fu il 3'41\"83 registrato ai Giochi PanPacifici di Sydney il 22 agosto 1999, allora divenne il pi\u00f9 giovane detentore di un record del mondo, all'et\u00e0 di 16 anni e 10 mesi, solo Michael Phelps due anni dopo fece di meglio, nuotando il record dei 200\u00a0m farfalla a 15 anni e 9 mesi.\nIl suo 3'40\"08 resistette per sette anni, fino a quando Paul Biedermann lo batt\u00e9 per un solo centesimo ai campionati mondiali di Roma 2009, con il controverso costume Arena X-Glide. Il record dei 200\u00a0m sl resistette per quasi sei anni, fino a quando Michael Phelps lo abbass\u00f2 per 20 centesimi, questi gli sottrasse nella stessa manifestazione anche il record della 4x200\u00a0m sl; quello degli 800\u00a0m sl lo miglior\u00f2 invece il connazionale Grant Hackett dopo quattro anni. Il record della 4x100\u00a0m sl \u00e8 durato dal 16 settembre 2000 al 15 agosto 2004.\nIn grassetto sono indicati i record registrati in vasca lunga, in \"corsivo\" quelli in vasca corta.\nImmagine pubblica e attivit\u00e0 extrasportive.\nSi \u00e8 guadagnato nel corso della carriera la fama di personaggio molto popolare e amato in Australia.\nNonostante il nuoto sia tutt'oggi uno sport in cui il guadagno della stragrande maggioranza degli atleti \u00e8 al di sotto della soglia di povert\u00e0, indagini di marketing confermarono che Thorpe fosse lo sportivo pi\u00f9 ricercato per offerte di sponsorizzazione nel territorio australiano, primeggiando anche sui calciatori, che sono impegnati settimanalmente in strutture pi\u00f9 capienti e che di conseguenza hanno spesso maggior seguito personale.\nVenne retribuito per operare come testimonial da diversi colossi internazionali, quali Qantas, Telstra e Seven Network, oltre che dallo sponsor tecnico Adidas.\nMolto interessato al mondo della moda, Thorpe \u00e8 stato ingaggiato dallo stilista Giorgio Armani per promuovere vari capi d'abbigliamento, arrivando in seguito a possedere una propria linea di gioielli e di biancheria intima.\nL'impegno con Armani e l'attenzione per la moda lo portarono spesso a stabilirsi per lunghi periodi a New York, descritta da lui stesso come \u00abuna seconda casa\u00bb.\nInvitato come ospite d'eccezione nella trasmissione televisiva \"The Tonight Show with Jay Leno\", si trovava nella metropoli statunitense, e, pi\u00f9 precisamente, al World Trade Center pochi minuti prima degli attentati dell'11 settembre 2001, riuscendo a sfuggire casualmente al crollo delle torri per la distrazione di aver dimenticato nel suo alloggio la macchina fotografica con cui avrebbe voluto immortalare le strutture del luogo.\nSostenne inoltre la candidatura della \"Grande Mela\" per lo svolgimento dei Giochi della XXX Olimpiade.\nNumerose sono le sue apparizioni sul piccolo schermo.\nDa menzionare la comparsa nella sitcom americana \"Friends\" e la partecipazione nel 2002 a una serie televisiva dal titolo \"Undercover Angels\", parodia del telefilm \"Charlie's Angels\", che vide Thorpe nei panni del boss Charlie; nonostante il buon successo di pubblico, quest'ultimo impegno non risparmi\u00f2 forti critiche al nuotatore.\nThorpe \u00e8 particolarmente apprezzato in Asia, specie in Giappone.\nL'emittente TV Asahi lo elesse \u00abnuotatore di probabile maggior successo\u00bb ancor prima che cominciassero i Mondiali a Fukuoka, e decise quindi di designarlo uomo-immagine della manifestazione.\nAl suo arrivo venne accolto all'aeroporto da una vastissima folla di giovani, mentre centinaia si assieparono nei pressi dell'albergo della squadra australiana; nondimeno venne elogiato dalle vecchie generazioni della societ\u00e0 giapponese, ritenuto \u00abun modello d'umilt\u00e0 per i giovani\u00bb.\nIl successo di pubblico fu considerevole, dato che circa l'80% degli spettatori giapponesi sintonizz\u00f2 il televisore per osservare le gare che lo videro protagonista.\nGli venne inoltre accreditato il merito di aver incentivato il turismo in Giappone dopo il calo vertiginoso di affluenza provocato dagli attacchi terroristici in America.\nIn proposito, Thorpe entr\u00f2 a far parte dell'Australian Tourism Commission per il Giappone ed ebbe un incontro con il Primo ministro Junichiro Koizumi.\nNegli ultimi anni ha intrapreso l'attivit\u00e0 filantropica.\nIn questo senso, ha inaugurato nel 2000 la Ian Thorpe's Fountain for youth, associazione che raccoglie fondi per la ricerca sulle malattie infantili e patrocina un istituto a Pechino per bambini orfani disabili.\nOltre a ci\u00f2, si occupa degli australiani aborigeni, collaborando con l'organizzazione non profit Fred Hollows Foundation per il progresso delle loro comunit\u00e0.\nLe voci sull'omosessualit\u00e0 e il coming out.\nL'attivit\u00e0 per Armani e la passione di Thorpe per la moda e i gioielli alimentarono i sospetti che il nuotatore fosse omosessuale, con conseguenti apparizioni su siti web gay.\nL'atleta sment\u00ec i rumor nel 2002 dichiarando la sua eterosessualit\u00e0.\nNegli anni successivi, Ian Thorpe continu\u00f2 a negare la sua omosessualit\u00e0 anche in altre interviste. Nel 2011, tuttavia, in un'intervista al \"Sunday Times\", Thorpe espresse frustrazione in merito alle voci ricorrenti:\nAnche nella sua autobiografia \"This is me\", uscita nel 2012, aveva ribadito le precedenti dichiarazioni:\nIl 12 luglio 2014, durante un'intervista rilasciata a Michael Parkinson sulla rete australiana Channel 10, usc\u00ec allo scoperto e dichiar\u00f2 infine la sua omosessualit\u00e0. Durante l'intervista parl\u00f2 inoltre degli anni di depressione che dovette affrontare per aver dovuto negare la sua sessualit\u00e0."}
{"id": "874810", "revid": "113397195", "url": "https://it.wikipedia.org/wiki?curid=874810", "title": "Sonderaktion 1005", "text": "Sonderaktion 1005 (\u00abOperazione speciale 1005)\u00bb, conosciuta anche come Aktion 1005, o, informalmente, Enterdungsaktion (\u00abOperazione disseppellimento\u00bb), \u00e8 stato il nome di un'operazione segreta condotta dalle autorit\u00e0 nazionalsocialiste in Europa orientale durante la Seconda guerra mondiale tra la met\u00e0 del 1942 ed il 1944. Scopo dell'operazione fu di nascondere le tracce degli omicidi di massa effettuati da SS e Gestapo nei campi di sterminio dell'Operazione Reinhard e dagli \"Einsatzgruppen\" in Polonia e Unione Sovietica, mediante l'esumazione e la successiva cremazione dei corpi in grandi roghi.\nLa maggior parte del personale impiegato nel corso della \"Sonderaktion 1005\" era composto da prigionieri, in maggioranza ebrei, provenienti dai campi di concentramento e sottoposti a terribili condizioni di vita; nella maggior parte dei casi, essi furono uccisi al termine delle operazioni per preservare il segreto. I prigionieri erano inquadrati in apposite squadre di lavoro chiamate \"Leichenkommandos\" (Unit\u00e0 [operative per la rimozione] dei cadaveri) o anche \"Sonderkommando 1005\" sulla falsariga dei Sonderkommando operanti nei campi di sterminio. Queste unit\u00e0 operative erano dirette da ufficiali del \"Sicherheitsdienst\" (SD) o \"Servizio di sicurezza\" e della \"Sicherheitspolizei\" (SIPO) o \"Polizia di sicurezza\" e sorvegliate da personale proveniente dalla \"Ordnungspolizei\" (ORPO) o \"Polizia d'ordinanza\".\nMotivazioni iniziali.\nDiversi furono i motivi che nei primi mesi del 1942 indussero le autorit\u00e0 tedesche a discutere la possibilit\u00e0 di eliminare le prove delle uccisioni di massa effettuate all'Est:\nL'operazione.\nNel marzo 1942 il capo della RSHA Reinhard Heydrich mise a capo della \"Aktion 1005\" l'ufficiale delle SS e membro dell'SD, gi\u00e0 comandante dell'Einsatzgruppe C, Paul Blobel. L'assegnazione non fu subito operativa a causa del riuscito attentato alla vita di Reinhard Heydrich il 27 maggio 1942. Ciononostante, alla fine del mese di giugno, la \"Aktion 1005\" prese corpo e Blobel fu ufficialmente assegnato al progetto dal capo della Gestapo Heinrich M\u00fcller. Blobel inizi\u00f2 a sperimentare varie modalit\u00e0 operative presso il campo di sterminio di Che\u0142mno. L'uso di bombe incendiarie non fu molto positivo dato che il fuoco si propagava facilmente alle vicine foreste. Blobel svilupp\u00f2 allora una tecnica pi\u00f9 efficiente: utilizzando inferriate, e successivamente binari ferroviari, furono create enormi griglie su cui venivano alternati strati di corpi e strati di legna da ardere. Una volta bruciati i corpi, i residui ossei venivano frantumati mediante un apposito frantoio rotativo. La cenere e i frammenti di ossa venivano poi risepolti nelle fosse comuni da cui erano stati prelevati i cadaveri.\nIl primo teatro delle operazioni, che si conclusero nel novembre 1942 con l'uccisione di tutti i prigionieri ebrei addetti alle operazioni, fu il campo di sterminio di Sobib\u00f3r. Nel dicembre 1942 \"Sonderaktion 1005\" si spost\u00f2 quindi al campo di sterminio di Be\u0142\u017cec.\nDato che i nuovi campi di sterminio (come quello di Auschwitz e di Bergen-Belsen) possedevano forni crematori per smaltire i corpi, i gruppi dell\"'Sonderaktion 1005\" furono inviati sui luoghi degli eccidi di massa avvenuti all'est come Babi Yar, Ponary e il Forte n.9 a Kaunas. Nel 1944 con le truppe sovietiche che si avvicinavano, Wilhelm Koppe, comandante superiore delle SS e della Polizia del Governatorato Generale, ordin\u00f2 che ognuno dei cinque distretti (Varsavia, Cracovia, Lublino, Radom e Leopoli) allestisse una propria squadra di \"Sonderaktion 1005\" per iniziare a \"ripulire\" tutte le fosse comuni. Le operazioni non ebbero pieno successo, dato che, anche a causa dei sabotaggi che alcuni \"Leichenkommando\" misero in atto per rallentare le operazioni e quindi posticipare la propria eventuale uccisione, le truppe sovietiche raggiunsero alcuni siti prima che questi potessero essere \"sanati\".\nNella sua dichiarazione giurata al processo di Norimberga, l'SS-Hauptsturmfuhrer Dieter Wisliceny - il vice di Adolf Eichmann coinvolto nella soluzione finale - rese la seguente testimonianza a proposito della \"Aktion 1005\":"}
{"id": "874812", "revid": "1652635", "url": "https://it.wikipedia.org/wiki?curid=874812", "title": "Ettagono", "text": "Un ettagono, o eptagono, \u00e8 un poligono che ha sette lati e sette angoli. Si dice ettagono regolare un ettagono convesso con tutti i lati della stessa lunghezza e con gli angoli interni della stessa ampiezza (la somma degli angoli interni \u00e8 sempre 900\u00b0), pari a formula_1 radianti, circa 128,571 gradi. L'area di un ettagono regolare di lato formula_2 \u00e8 data da\nUn ettagono regolare non \u00e8 costruibile con riga e compasso ma \u00e8 costruibile con un righello graduato e compasso. Questo tipo di costruzione \u00e8 chiamata costruzione di Neusi. \u00c8 inoltre costruibile con il compasso, la riga ed il trisettore di angolo. L'impossibilit\u00e0 della costruzione tramite riga e compasso segue dall'osservazione che formula_4 \u00e8 uno zero del polinomio irriducibile cubico formula_5. Di conseguenza questo polinomio \u00e8 il polinomio minimo di formula_6, mentre il grado del polinomio minimo per un numero costruibile deve essere una potenza di formula_7.\nCostruzione esatta.\nUna costruzione esatta, per quanto non ottenuta con l'uso classico di riga e compasso, pu\u00f2 essere ottenuta grazie a una costruzione di Neusi (vedi figura accanto). formula_8 \u00e8 un quadrato di lato unitario; la retta verticale identificata dal punto formula_9 \u00e8 l'asse del segmento formula_10 mentre l'arco formula_11 \u00e8 tracciato con centro in formula_12. La costruzione di Neusi comporta la ricerca di un segmento di lunghezza unitaria passante per formula_13 e i cui estremi cadano sull'asse di formula_10 e sull'arco formula_11: l'angolo formula_16 \u00e8 l'angolo interno dell'ettagono.\nCostruzione approssimata.\nCon riga e compasso classici un ettagono regolare non pu\u00f2 essere costruito in modo esatto."}
{"id": "874815", "revid": "858648", "url": "https://it.wikipedia.org/wiki?curid=874815", "title": "Elezioni regionali in Trentino-Alto Adige del 1960", "text": "Le elezioni regionali in Trentino-Alto Adige del 1960 per il rinnovo del Consiglio regionale si svolsero il 6 novembre 1960. L'affluenza fu del 90,7%.\nIn seguito alle tensioni etniche, la SVP rifiut\u00f2 di partecipare alle giunte, e si crearono maggioranze centriste (DC-PSDI-PLI-PPTT)."}
{"id": "874818", "revid": "539155", "url": "https://it.wikipedia.org/wiki?curid=874818", "title": "Giuseppe Anedda", "text": "Biografia.\nAccortosi della sua attitudine verso la musica, il padre lo iscrisse al Liceo musicale all'et\u00e0 di cinque anni. Non potendo permettersi di comprargli un violino, gli diede un vecchio mandolino conservato in casa. Il risultato fu che a dieci anni Giuseppe Anedda era gi\u00e0 chiamato ad esibirsi in teatro, tanto che nel 1923 fu chiamato a suonare il liuto nella \"Francesca da Rimini\", sotto la direzione dello stesso autore Riccardo Zandonai.\nPoco dopo entr\u00f2 a far parte del \"quartetto Karalis\" come primo mandolino, insieme a Massimo Piredda (secondo mandolino), Flavio Cornacchia (mandola), Giovanni \"Tottoio\" Scano (chitarra). I quattro ragazzi eseguivano trascrizioni di composizioni sinfoniche, intermezzi, brani d'opera (il repertorio originale per mandolino era ancora praticamente sconosciuto) e si esibivano in occasione di feste paesane, ricevimenti e matrimoni.\nArruolatosi nella polizia in servizio presso il Palazzo Reale di Napoli, Anedda decise di far partecipare il suo quartetto al Concorso Nazionale organizzato dalla Direzione Generale del Dopolavoro, a Palermo nel febbraio del 1938, vincendo il Primo Premio per due anni consecutivi.\nNel 1941 inizi\u00f2 la collaborazione con l'EIAR (poi RAI). Nel 1948, durante la stagione concertistica organizzata dal terzo programma, esegu\u00ec per la prima volta al mondo il \"concerto per due mandolini, archi e cembalo\" di Antonio Vivaldi, diretto da Nino Sanzogno. Lo stesso concerto fu poi ripetuto all'Accademia di Santa Cecilia nel 1950 e Renato Fasano volle includerlo nel repertorio del Collegium Musicum Italicum da lui diretto. Inizi\u00f2 cos\u00ec la lunga collaborazione di Anedda con i \"Virtuosi di Roma\", orchestra da camera. Una collaborazione che dur\u00f2 16 anni: dal 1952 al 1968.\nIl disco del concerto di Vivaldi, inciso a Londra, vinse il premio indetto dall'Accademia Vivaldiana di Bruxelles per l'interpretazione del solista. Nell'aprile 1965, a Roma, l'Orchestra Sinfonica della RAI esegu\u00ec il balletto di Igor' F\u00ebdorovi\u010d Stravinskij \"Agon\", nel quale il mandolino ha una parte di rilievo. Dopo l'esecuzione si sent\u00ec dalla platea un grido \"Bravo Mandolino!\": era Stravinskij che si dirigeva verso il palcoscenico per stringere la mano ad Anedda.\nI successi in tutto il mondo permisero ad Anedda di visitare importanti musei e biblioteche, dov\u00f2 trov\u00f2 manoscritti originali di composizioni per mandolino opera di autori del Sei-Settecento. Il repertorio stava crescendo e il mandolino riacquistava sempre pi\u00f9 considerazione nel mondo musicale. Dopo tanti concerti, circa cinquemila, accompagnato da grandi orchestre o dal fedele amico pianista, Franco Barbalonga, o, a volte, da solo, Anedda ricevette nel 1970 l'invito dalla Manhattan School of Music di New York a tenere corsi di perfezionamento e master class per cinque anni, sia di mandolino che di liuto.\nNel 1972 fu l'unico italiano invitato al Festival di San Juan de Portorico, nella villa principesca del violoncellista Pablo Casals, riservato ai pi\u00f9 grandi solisti viventi di ogni strumento.\nTerminata l'esperienza a New York, dopo una serie di concerti in Giappone, nel 1975 fu invitato da Claudio Scimone a tenere tre concerti in Svizzera con I Solisti Veneti. Fu quindi chiamato a ricoprire la prima Cattedra in Italia di insegnamento del Mandolino, presso il Conservatorio Pollini di Padova, di cui Scimone era direttore.\nIn quel periodo gli fu anche conferita una medaglia d'oro a nome della Presidenza della Repubblica Italiana e fu invitato a Charleston (Sud Carolina) per l'inaugurazione del Festival dei Due Mondi, unico italiano assieme a Carla Fracci.\nL'impegno con il conservatorio termin\u00f2 nel 1980, per superati limiti d'et\u00e0. Egli continu\u00f2 tuttavia ad insegnare, tenendo corsi di perfezionamento a Lanciano e Assisi.\nPer diversi anni Anedda fu Presidente Onorario dell'Orchestra Mandolinistica Romana, parte dell'Associazione Mandolinistica Romana.\nIl 27 giugno 2008 il Comune di Cagliari ha intitolato al Maestro via Giuseppe Anedda che collega il Conservatorio di Musica con il Teatro Lirico all'interno del Parco della Musica.\nUn importante riconoscimento all'indiscusso protagonista del Mandolino nel Novecento.\nNel 2012 in occasione delle celebrazioni per il Centenario della nascita di Giuseppe Anedda numerosi sono stati i riconoscimenti alla memoria del Maestro:\nle Poste Italiane hanno attivato un annullo filatelico ed il Presidente della Repubblica Giorgio Napolitano ha riservato alle celebrazioni una medaglia rappresentativa.\nIl quintetto a plettro \"Giuseppe Anedda\" in cui militano anche i nipoti Emanuele e Valdimiro Buzi,ha tenuto concerti nelle citt\u00e0 che hanno avuto un significato determinante per Anedda: Cagliari, Roma, Palermo e Padova.\nNote.\nAsia"}
{"id": "874821", "revid": "1522738", "url": "https://it.wikipedia.org/wiki?curid=874821", "title": "Aisha (Winx Club)", "text": ""}
{"id": "874824", "revid": "767487", "url": "https://it.wikipedia.org/wiki?curid=874824", "title": "Mary Newsletter", "text": "I Mary Newsletter nascono nel 1992.\nInizialmente il loro sound si avvicina alla tradizione del rock progressivo italiano, con sonorit\u00e0 vicine agli Osanna, ma durante il corso della loro carriera il loro stile musicale si sposta verso la musica elettronica e la psichedelia e negli ultimi album sono ben evidenti influenze di gruppi quali Radiohead e Massive Attack.\nI Mary Newsletter hanno all'attivito quattro dischi in studio, di cui uno autoprodotto e tre pubblicati dalla Mellow Records. Inoltre partecipano ai tre tributi realizzati dalla Mellow Records dedicati al rock progressivo italiano, a Emerson, Lake &amp; Palmer e alla scena di Canterbury.\nI Mary Newsletter hanno avuto un buon successo di critica e pubblico nell'ambito del progressive e sono stati spesso considerati come uno dei gruppi pi\u00f9 originali della scena progressive italiana degli anni 90.\nQuesta considerazione gli ha permesso di essere invitati all'edizione 2000 del festival americano ProgDay."}
{"id": "874837", "revid": "110157", "url": "https://it.wikipedia.org/wiki?curid=874837", "title": "Partito Marxista-Leninista di Germania", "text": "Il Partito Marxista-Leninista Tedesco (in tedesco \"Marxistisch-Leninistische Partei Deutschlands\", MLPD) \u00e8 un partito comunista ortodosso marxista-leninista e maoista, che fa riferimento al pensiero di Marx, Engels, Lenin, Stalin e Mao Zedong. Propone al proletariato tedesco ed europeo la rivoluzione per rovesciare la borghesia e l'instaurazione della dittatura del proletariato al fine di costruire il socialismo come nuovo modello politico economico.\nIl Partito fu fondato nel 1982 dai membri pi\u00f9 di sinistra dell'Unione dei Lavoratori Comunisti di Germania e divenne il pi\u00f9 grande partito della sinistra radicale tedesca. I suoi primi militanti venivano dalle contestazioni studentesche degli anni sessanta e settanta, che in Germania erano state particolarmente tiepide.\nHa un proprio organo ufficiale, \"Rote Fahne\".\nBench\u00e9 i comunisti del MLPD ritengano non utile al proletariato il parlamentarismo, il MLPD ha assunto a volte posizioni poco chiare sulla questione. Nel 1998 e nel 2005, per esempio, ha partecipato alle elezioni, mentre nel 2002 le ha boicottate.\nL'attuale presidente del Partito \u00e8 Stefan Engel."}
{"id": "874842", "revid": "77358", "url": "https://it.wikipedia.org/wiki?curid=874842", "title": "Arc de Triomphe de l'\u00c9toile", "text": ""}
{"id": "874843", "revid": "77358", "url": "https://it.wikipedia.org/wiki?curid=874843", "title": "Arco di trionfo dell'\u00c9toile", "text": ""}
{"id": "874844", "revid": "5245", "url": "https://it.wikipedia.org/wiki?curid=874844", "title": "Grande Arche de la Fraternit\u00e9", "text": ""}
{"id": "874845", "revid": "5245", "url": "https://it.wikipedia.org/wiki?curid=874845", "title": "Arco della D\u00e9fense", "text": ""}
{"id": "874855", "revid": "2075278", "url": "https://it.wikipedia.org/wiki?curid=874855", "title": "Dark fantasy", "text": "Il dark fantasy \u00e8 un sottogenere letterario del fantasy che unisce a elementi tipici del genere quelli dell'horror. Il termine pu\u00f2 comunque essere utilizzato per riferirsi ad opere fantastiche caratterizzate dalla presenza di uno scenario oscuro, fosco o da un persistente senso di paura e orrore.\nTemi e caratteristiche.\nLa scrittrice Gertrude Barrows Bennett viene considerata \"la donna che ha inventato il dark fantasy\". La genesi vera e propria del termine viene attribuita a Charles L. Grant e Karl Edward Wagner, sebbene tali scrittori abbiano cercato di definire anche altri filoni della narrativa. Brian Stableford afferma che pu\u00f2 essere considerata \"dark fantasy\" qualunque opera che cerca di \"incorporare elementi della narrativa horror\" nella formula standard delle storie fantasy. Stableford suggerisce inoltre che l'horror soprannaturale ambientato nel mondo reale appartiene al genere del fantasy contemporaneo, mentre se \u00e8 ambientato parzialmente o completamente in un universo immaginario allora dovrebbe essere descritto come \"dark fantasy\".\nAlcuni scrittori usano il termine \"dark fantasy\" invece che \"horror\" poich\u00e9 ritengono il secondo troppo vivido e intenso.\nTendenza verso l'horror.\nIl dark fantasy veniva considerato una variante del genere horror, ma rapidamente si \u00e8 trasformato in un genere a s\u00e9. La differenza tra i due generi \u00e8 che gli esseri soprannaturali e i mostri dell'horror, in particolare i vampiri, sono creature potenzialmente comprensive e con motivazioni umane. \nAlcune opere di questo genere non si svolgono in un universo tipicamente fantasy, ma in un contesto attuale ed urbano. Lovecraft ne \u00e8 stato il precursore, poich\u00e9 questi racconti (oltre a quelle del Mondo dei Sogni) avvenivano sempre in un ambiente contemporaneo, anche se le citt\u00e0 sono di pura invenzione (Arkham ad esempio). Contrariamente al genere fantastico classico, queste opere non sempre utilizzano le creature del folclore occidentale (vampiri, lupi mannari, maghi, fantasmi, morti viventi) ma delle creature derivate dai miti ancestrali.\nAnne Rice \u00e8 tra gli scrittori pi\u00f9 di successo nel genere, con le sue \"Cronache dei vampiri\", ma anche altri come Poppy Z. Brite, Caitlin R. Kiernan, Thomas Ligotti, e C.S. Friedman hanno avuto successo. Michelle Sagara West spesso usa pi\u00f9 figure demoniche, come nella sua tetralogia \"The Sundered\"e la sua serie \"The Sun Sword\" (La Spada del Sole). Stephen Marley nei suoi romanzi di \"Chia Black Dragon\" (Il Drago Nero di Chia) ha creato serie dark fantasy che sono citate come primo esempio del genere nel \"The Encyclopedia of Fantasy\" (L'Enciclopedia del Fantasy) di Clute/Grant's.\nGeneralmente il termine \"dark fantasy\" pu\u00f2 essere utilizzato come sinonimo di \"horror soprannaturale\", per distinguere le storie horror che contengono gli elementi del soprannaturale, a quelli plausibili dell'horror classico. Per esempio, una storia su una mummia o su un vampiro che esce dalla tomba sarebbe descritta molto probabilmente all'interno della letteratura dark fantasy, mentre una storia su un assassino \u00e8 pi\u00f9 semplicemente horror. Per questo c'\u00e8 una notevole somiglianza tra dark fantasy e fantasy contemporaneo.\nTendenza verso il fantasy.\n\"Dark fantasy\" in questo contesto si riferisce a storie che si focalizzano su elementi che di solito si trovano nel genere horror ma che si svolgono in un ambiente pi\u00f9 simile allo sword and sorcery o all'high fantasy. Pu\u00f2 o meno ambientarsi in un proprio mondo fantastico. La maggior parte delle opere dark fantasy si svolgono generalmente in un ambiente del fantasy classico, cio\u00e8 un mondo secondario pi\u00f9 o meno diverso dal nostro. Pu\u00f2 essere considerata dark fantasy anche un'opera dove l'eroe \u00e8 schierato dalla parte del male o che sia debole di fronte a minacce soprannaturali terrificanti (\"Cronache del ghiaccio e del fuoco\"). L'eroe pu\u00f2 essere egoista, scuro, anteporre il suo scopo a tutto, anche alle vite umane (Roland). In questo senso, il dark fantasy di solito \u00e8 considerato un sottogenere del fantasy. Le storie di \"Elric di Melnibon\u00e9\" di Michael Moorcock sono probabilmente il miglior esempio di questa forma di dark fantasy.\nUn altro esempio di fantasy mescolato con l'horror \u00e8 la serie di romanzi \"Ravenloft\".\nIl dark fantasy negli altri media.\nSpesso \u00e8 difficile essere d'accordo su ci\u00f2 che \u00e8 dark fantasy e ci\u00f2 che \u00e8 semplicemente fantasy. La pi\u00f9 chiara distinzione probabilmente pu\u00f2 essere vista nei giochi di ruolo, che hanno avuto un grande successo, specialmente quelli che includono sia elementi fantasy che horror. Ne sono un esempio alcune ambientazioni di \"Dungeons &amp; Dragons\" (\"Ravenloft\", \"Dark Sun\", \"Planescape\"), \"Warhammer Fantasy Roleplay\", \"Midnight\", \"Stormbringer\" e \"Elric RPG\".\nL'ambientazione del gioco di ruolo \"Diablo\", della Blizzard Entertainment, pu\u00f2 essere considerato dark fantasy, cos\u00ec come la serie di videogiochi di ruolo \"Gothic\" e \"Dragon Age\". Il videogioco \"American McGee's Alice\" potrebbe essere considerato dark fantasy poich\u00e9 utilizza uno scenario di un mondo buono diventato cattivo, anche se l'ambientazione rimanda pi\u00f9 al new weird. Anche il suo seguito, \"\", fonde atmosfere dark e new weird. Da citare anche \"Demon's Souls\", \"Dark Souls\" e \"Bloodborne\" di Hidetaka Miyazaki, che hanno conquistato pubblico e critica per l'incredibile suggestione delle loro atmosfere e per l'alto grado di sfida offerta ai videogiocatori.\nCi sono alcuni esempi di film e serie televisive che rientrano nella categoria del dark fantasy. Le serie di film \"Nightmare\" e \"Venerd\u00ec 13\" sono esempi del genere che enfatizzano l'aspetto horror del dark fantasy. \"Il labirinto del fauno\", \"Brazil\", \"La citt\u00e0 perduta\" e \"Dark City\" sono esempi di film che enfatizzano l'aspetto fantasy del genere. \"Buffy l'ammazzavampiri\" e il suo spin-off \"Angel\" sono esempi televisivi di dark fantasy, poich\u00e9 contengono molti elementi tradizionali del fantasy classico (combattimenti con spade, battaglie per salvare il mondo e stregoni potenti), ma usando vampiri, demoni e forze demoniache al posto di elfi, nani e draghi dell'high fantasy. A queste serie se ne pu\u00f2 aggiungere anche un'altra pi\u00f9 recente (2011) intitolata \"Grimm\", che rappresenta un genere moderno di dark fantasy.\nMolti manga (cos\u00ec come molti anime) sono ambientati in mondi dark fantasy, come \"Berserk\" di Kentar\u014d Miura, \"Claymore\" di Norihiro Yagi, \"Soul Eater\" di Atsushi \u014ckubo, \"L'attacco dei giganti\" di Hajime Isayama, \"Demon Slayer\" di Koyoharu Got\u014dge, \"Jujutsu kaisen\" di Gege Akutami, e altri."}
{"id": "874856", "revid": "362150", "url": "https://it.wikipedia.org/wiki?curid=874856", "title": "Lauda Air", "text": "La Lauda Air \u00e8 stata una compagnia aerea di base a Vienna fondata nel 1979 dal tre volte campione del mondo di Formula 1 Niki Lauda. Nell'aprile 2012 la compagnia \u00e8 stata assorbita da Austrian Airlines Group.\nStoria.\nLa Lauda Air cominci\u00f2 ad operare effettivamente dalla met\u00e0 degli anni ottanta: inizialmente offriva solo voli regionali, con una flotta composta da Fokker F27 e BAC One-Eleven, ma quando fu stabilito che la Austrian Airlines non poteva mantenere il monopolio sulle rotte internazionali, la Lauda Air inizi\u00f2 una politica di espansione molto aggressiva, approfittando anche dell'appoggio della tedesca Lufthansa, che aveva sempre mostrato un grande interesse per la compagnia austriaca.\nIn seguito, desiderando che l'aviazione commerciale austriaca si concentrasse in un solo gruppo, il governo austriaco ha adottato a partire dagli anni novanta una strategia finalizzata a favorire l'acquisto delle azioni della Lauda Air e anche della Tyrolean Airways da parte di Austrian Airlines.\nLe principali compagnie aeree austriache (Austrian Airlines, Lauda Air e Tyrolean Airways) quindi sono state poi fuse in una nuova compagnia, chiamata \"Austrian Airlines Group\". Il marchio Lauda \u00e8 stato progressivamente ritirato.\nConclusa l'esperienza con tale azienda, Niki Lauda ha continuato a investire nel trasporto aereo, creando la compagnia Niki, e, dopo il fallimento di questa nel 2017, Laudamotion.\nLa flotta.\nLa flotta Lauda Air (2013):"}
{"id": "874859", "revid": "124357948", "url": "https://it.wikipedia.org/wiki?curid=874859", "title": "A-League Men", "text": "La A-League Men, conosciuta anche come Isuzu UTE A-League Men per motivi di sponsorizzazione, \u00e8 il massimo livello professionistico del campionato australiano di calcio.\nLa denominazione \u00e8 in uso dal 2004 quando la A-League ha sostituito la vecchia National Soccer League, fondata nel 1977. Vi partecipano 12 squadre, di cui una proveniente dalla Nuova Zelanda.\nIl club pi\u00f9 titolato \u00e8 il Sydney FC con cinque titoli vinti.\nFormula.\nDalla stagione 2020-2021 che vede partecipare 12 squadre, i club si affrontano a turno per tre volte per un totale di 33 partite. Per ogni partita sono assegnati tre punti alla squadra vincitrice dell'incontro e zero a quella sconfitta. In caso di pareggio \u00e8 assegnato un punto a entrambe.\nNel caso in cui due o pi\u00f9 squadre finiscano la stagione a parit\u00e0 di punti, sono applicati i seguenti criteri:\nLe prime sei squadre nella regular season vengono ammesse alle finals series. Le squadre dal terzo al sesto posto accedono ai play-off: le vincenti sfidano in semifinale la prima e la seconda classificata. Infine si gioca la finalissima che decreta la squadra campione d'Australia.\nIn base al Ranking AFC stilato annualmente dall'IFFHS, le posizioni in classifica alla fine del campionato determinano la qualificazione alla AFC Champions League per l'anno successivo. Il campionato di A-League si trova al momento al decimo posto del Ranking AFC. La prima squadra accede direttamente ai gironi di Champions League, mentre la seconda classificata si qualifica al turno di play-off della medesima competizione.\nIl numero di squadre partecipanti \u00e8 stato cambiato pi\u00f9 volte nel corso della storia della A-League:\nStoria.\nIl 26 agosto 2005 si gioc\u00f2 la prima partita della stagione inaugurale della Hyundai A-League.\nNel mese di ottobre 2003, Frank Lowy, presidente della Football Federation Australia (o Australian Soccer Association come era chiamata allora), annunci\u00f2 che si sarebbe formata una nuova competizione nazionale.\nLa National Soccer League (NSL) fu la prima competizione di calcio australiana quando cominci\u00f2 nel 1977, ma era evidente che aveva bisogno di una notevole ristrutturazione.\nIl signor Lowy, uno dei pionieri della competizione chiamata NSL, con l'ex chairman di Sydney, Andrew Kemeny, consider\u00f2 una serie di questioni, tra cui la struttura, il suo nome, i criteri per i club partecipanti, stagione di competizione (estate/inverno) ed una fascia oraria per la realizzazione.\nNel dicembre 2003, ebbe inizio il processo di messa a punto per la struttura della nuova competizione nazionale.\nDopo quattro mesi di progettazione, la struttura per la nuova competizione nazionale finalmente fu rivelata da Lowy e dall'allora amministratore delegato della FFA, John O'Neill. Otto squadre avrebbero fatto parte di questa nuova competizione nazionale, con una squadra dalle citt\u00e0 di Sydney, Melbourne, Brisbane, Adelaide, Perth, Newcastle, pi\u00f9 una squadra in Nuova Zelanda. La data di inizio della competizione fu fissata ad agosto 2005.\nIl 1\u00ba novembre 2004, otto franchigie si aggiudicarono un posto per quella che sarebbe stata nota come Hyundai A-League: Adelaide United, Central Coast Mariners, Melbourne Victory, Newcastle Jets, New Zealand Knights (nel frattempo sostituito dal Wellington Phoenix), Perth Glory, Queensland Roar e Sydney FC.\nCon Fox Sports come emittente ufficiale, la Hyundai A-League gi\u00e0 aveva realizzato quello che il suo predecessore non era riuscito a fare nei suoi anni.\nIl primo giocatore della Hyundai A-League fu l'ex attaccante dei Stuart Young che firm\u00f2 con il Perth Glory.\nAlcuni critici ritennero che la Hyundai A-League avrebbe avuto difficolt\u00e0 ad attirare giocatori e allenatori dall'estero a causa dei severi criteri sui club, questo chiaramente non si materializz\u00f2 e la credibilit\u00e0 della competizione fu assicurata.\nUna serie di grandi nomi integrarono la nuova competizione, in cima alla lista l'ex attaccante del Manchester United Dwight Yorke. Sul fronte allenatori, l'ex stella tedesca Pierre Littbarski al Sydney FC e l'ex nazionale inglese Steve McMahon al Perth Glory.\nTra i giocatori australiani di ritorno dall'estero, la lega incluse: Ned Zeli\u0107, Kevin Muscat, Archie Thompson, David Zdrili\u0107, Steve Corica, Alex Brosque e Richard Johnson.\nLa stagione inaugurale fu un successo notevole, la Grand Final fu vinta dal Sydney FC 1-0 sui Central Coast Mariners.\nIl pubblico super\u00f2 le aspettative, con oltre un milione di spettatori durante la stagione ad una media di 11\u00a0627 a partita.\nTale fu il successo della stagione inaugurale che Fox Sports si affrett\u00f2 a negoziare un nuovo contratto di sette anni offrendo la stabilit\u00e0 finanziaria per la competizione ed in particolare per i club.\nAccoppiato col successo dei Socceroos alla Coppa del Mondo 2006, dove giunsero agli ottavi di finale, prima di inchinarsi ai campioni dell'Italia, il profilo dello sport non \u00e8 stato mai pi\u00f9 alto.\nIl successo di quella prima stagione continu\u00f2, con le medie di spettatori in continuo aumento, canali TV e la copertura mediatica raggiunsero livelli senza precedenti.\nLa competizione comp\u00ec un altro passo avanti nella stagione 2009-10 con l'espansione a 10 squadre per includere e , che si assicur\u00f2 l'ex attaccante del Robbie Fowler per la sua stagione inaugurale.\nLa Hyundai A-League ebbe il suo primo vero derby nella stagione 2010-11, con l'ingresso del Melbourne Heart. Il North Queensland Fury fu costretto a chiudere alla fine della stagione. Ma la competizione rimase forte come mai, con il Brisbane Roar che segn\u00f2 un record con un parziale di 32 partite di imbattibilit\u00e0.\nIl 20 maggio 2015 la federazione australiana annuncia di aver revocato ai Newcastle Jets la licenza per disputare il campionato, per insolvenze economiche da parte della societ\u00e0, e che verr\u00e0 individuata una nuova squadra che ne prender\u00e0 il posto a partire dalla stagione 2015-2016. Il 21 maggio 2015 la federazione australiana ha annunciato che una nuova squadra rappresentante la citt\u00e0 di Newcastle e avente lo stesso nome, lo stesso logo e gli stessi colori avrebbe partecipato alla A-League 2015-2016.\nNel febbraio 2018, \u00e8 stato annunciato che sarebbero state aggiunte 2 nuove squadre a partire dalla stagione 2019-2020. Nell'aprile del 2019, la lega ha annunciato che le due squadre aggiunte sarebbero state il Western United FC, che avrebbe partecipato dalla stagione 2019-2020, ed il Macarthur FC a partire invece dalla stagione 2020-2021.\nIl 29 settembre 2021, viene annunciato il cambio di denominazione del campionato da A-League a A-League Men.\nPartecipazioni per club.\nAggiornato al campionato 2020-21\nDiritti TV.\nA partire dalla stagione inaugurale le partite di A-League Men vengono trasmesse sulla \"pay-tv\", sui canali di Fox Sports, che esclusivamente ne detiene i diritti. Le partite e gli highlights pertanto non possono essere mandati in onda sui canali gratuiti, fatto che ha creato grande scontento nel Paese in quanto non permette agli australiani sprovvisti di \"pay-tv\" di vedere il calcio in televisione. Nelle stagioni 2012-2013 e 2013-2014 le partite della franchigia del Sydney FC sono state trasmesse anche in Italia sulla piattaforma a pagamento Mediaset Premium. Attualmente alcune delle partite della A-League Men vengono trasmesse in chiaro su Sportitalia e DAZN."}
{"id": "874862", "revid": "1272592", "url": "https://it.wikipedia.org/wiki?curid=874862", "title": "Elezioni regionali in Trentino-Alto Adige del 1964", "text": "Le elezioni regionali in Trentino-Alto Adige del 1964 per il rinnovo del Consiglio regionale si svolsero il 15 novembre 1964. L'affluenza fu del 90,2%. Vennero aggiunti quattro consiglieri regionali in pi\u00f9.\nPerdurando le tensioni etniche con la SVP, ma tenendo conto delle modifiche alla politica nazionale, la DC si standardizz\u00f2 sulle maggioranze di centro-sinistra organico col PSI, il PSDI e i liberali tedeschi del THP."}
{"id": "874869", "revid": "125148587", "url": "https://it.wikipedia.org/wiki?curid=874869", "title": "Funzione mock theta", "text": "Le funzioni mock theta fanno parte di un insieme di funzioni, nominate da Srinivasa Ramanujan, nel campo della teoria dei numeri e delle funzioni modulari, in una lettera scritta in punto di morte a G. H. Hardy e probabilmente descritte in un suo quaderno di appunti andato perduto.\nDella lettera si sono per\u00f2 perse le prime pagine. Per questa ragione del lavoro di Ramanujan rimangono solo 17 esempi, e mancano una definizione formale e il procedimento di come possano essere derivate.\nLe funzioni \"mock theta\" costituiscono una serie infinita di numeri, probabilmente correlate alle funzioni theta, note da secoli e usate in un gran numero di problemi e analisi matematiche.\nIn particolare, comportamenti descrivibili con funzioni mock theta sono oggi stati individuati in diversi campi: nei calcoli matematici, fisici, chimici ed anche nelle ricerche sul cancro."}
{"id": "874872", "revid": "1543377", "url": "https://it.wikipedia.org/wiki?curid=874872", "title": "Adze", "text": "L'adze \u00e8 un vampiro presente nella magia tribale degli Ewe, una popolazione africana del sudest del Ghana e del sud del Togo. Nella sua forma primordiale \u00e8 uno spettro luminoso fuoriuscito da uno stregone.\nSi aggira sotto forma di lucciola anche se, una volta catturato, si trasforma in umano. Secondo le leggende locali, beve sangue, olio di palma e latte di cocco ed uccide i bambini."}
{"id": "874881", "revid": "339392", "url": "https://it.wikipedia.org/wiki?curid=874881", "title": "Algul", "text": ""}
{"id": "874882", "revid": "400694", "url": "https://it.wikipedia.org/wiki?curid=874882", "title": "ALP", "text": ""}
{"id": "874883", "revid": "196390", "url": "https://it.wikipedia.org/wiki?curid=874883", "title": "Aeroporto Valerio Catullo", "text": ""}
{"id": "874884", "revid": "767487", "url": "https://it.wikipedia.org/wiki?curid=874884", "title": "Smash Hits (Jimi Hendrix)", "text": "Smash Hits \u00e8 la prima raccolta di successi della band britannico-statunitense The Jimi Hendrix Experience, pubblicata quando il cantante Jimi Hendrix era ancora in vita. Fu pubblicata nel 1968 nel Regno Unito e nel 1969 negli Stati Uniti.\nIl disco.\nLa raccolta viene prodotta da Chas Chandler, \u00e8 sar\u00e0 anche l'ultimo album che produrr\u00e0 con il gruppo. La compilation viene prodotta durante il periodo nel quale la band stava creando e registrando il loro terzo ed ultimo album in studio, \"Electric Ladyland\". Con l'aiuto dell'ingegnere del suono, Eddie Kramer, Hendrix raccoglie le migliori canzoni prodotte fino ad allora e d\u00e0 vita alla raccolta, la quale per\u00f2 non contiene alcuna traccia dal secondo album pubblicato appena quattro mesi prima \"\". Le tracce introdotte sono i primi quattro singolo pubblicati in Inghilterra con le rispettive B-Side e altri quattro brani, tra i quali \"Burning of the Midnight Lamp\", inclusa cinque mesi dopo in \"Electric Ladyland\".\nLa pubblicazione nel Regno Unito venne fatta 16 aprile 1968 dalla \"Track Records\" e nel resto d'Europa dalla Polydor Records. Come copertina la casa discografica Polydor Records, e poi anche la Reprise Records, usa tre diverse foto, scattate da Dezo Hoffmann a Hendrix, in tre diverse prospettive, che verranno sovrapposte tra di loro per ottenere un'immagine quasi tridimensionale. La compilation raggiunse il quarto posto nella classifica britannica.\nNel 1969 la Polydor Records pubblica la raccolta in Giappone, ma usa una copertina completamente diversa, opera di Karl Ferris, fotografo personale di Hendrix. La versione americana presenta, rispetto a quella inglese, delle differenze volute dalla Reprise Records, che non fece pubblicare la raccolta fino alla met\u00e0 del 1969, quando Noel Redding lasci\u00f2 la band, e ne stamp\u00f2 quindi una versione destinata al solo mercato americano, dove raggiunse il sesto posto nella Billboard 200. La compilation si aggiudica due dischi di platino dalla RIAA per aver venduto pi\u00f9 di 2.000.000 di copie negli Stati Uniti.\nTracce.\nTutte le canzoni sono di Jimi Hendrix, eccetto dove indicato."}
{"id": "874888", "revid": "1272592", "url": "https://it.wikipedia.org/wiki?curid=874888", "title": "Elezioni regionali in Trentino-Alto Adige del 1973", "text": "Le elezioni regionali in Trentino-Alto Adige del 1973 per il rinnovo del Consiglio regionale si svolsero il 18 novembre 1973. L'affluenza fu del 92,2%. In seguito alla creazione delle regioni ordinarie, anche il mandato del consiglio TAA fu retroattivamente espanso a cinque anni. \nSi ampli\u00f2 la coalizione di centro aggiungendo alla DC e alla SVP il PSDI e il PRI.\nVennero aggiunti ben 18 consiglieri in pi\u00f9."}
{"id": "874893", "revid": "1543377", "url": "https://it.wikipedia.org/wiki?curid=874893", "title": "Alp (folclore tedesco)", "text": "L'Alp (plurale Alpe o Alpen) \u00e8 un essere soprannaturale nel folklore tedesco. Da non confondere con l'alp-luachra.\nL'alp \u00e8, a volte, paragonato a un vampiro, ma il suo comportamento \u00e8 pi\u00f9 simile a quello dell'incubos. \u00c8 distinto da entrambe le creature in quanto indossa un cappello magico chiamato Tarnkappe, dal quale trae i suoi poteri. La parola Alp \u00e8 la forma distorta tedesca della parola inglese \"elf\", entrambi discendono dal folklore germanico. \u00c8 anche conosciuto con i seguenti nomi: trud, mar, mart, mahr, schrat e walrider.\nEsistono molte varianti della creatura nelle aree europee circostanti, come il Druden e lo Schratteli, o anche Old Hag in paesi di lingua inglese.\nFonti medievali.\nNel periodo che precede l'anno 1000, nella lingua Alto-tedesca antica la parola Alp \u00e8 certificata solo da un piccolo numero di glosse. \u00c8 definito nel Althochdeutsches W\u00f6rterbuch (\"Dizionario del Alto-tedesco antico\") come un \"dio della natura o demone della natura, identificato con i fauni della mitologia classica ... considerati come degli esseri inquietanti e feroci ... come il Mare che tormenta le donne\".\nDi conseguenza, la parola tedesca Alpdruck (letteralmente \"elfo-oppressione\") significa \"incubo\". Ci sono anche prove che associano gli elfi alla malattia, in particolare all'epilessia.\nAllo stesso modo, gli elfi sono, nel Alto-tedesco medio, il pi\u00f9 delle volte associati a persone ingannatrici o sconcertanti \"in una frase che capita cos\u00ec spesso sembrerebbe essere proverbiale:' die elben / der alp trieget mich '(gli elfi/l'Alp mi stanno ingannando) \". Lo stesso modello vale per l'alto-tedesco protomoderno.\nL'inganno mostra, a volte, il lato seduttivo che appare nel materiale inglese e scandinavo: il pi\u00f9 celebre, il quinto Minnesang di Heinrich von Morungen, inizia con \"Von den elben virt entsehen vil man man / S\u00f4 bin ich von gr\u00f4zer lieber ents\u00ean\" ( \"\u00e8 pieno di uomini stregati dagli elfi / quindi anch'io sono stregato dal grande amore\").\n\"Elbe\" fu usato in questo periodo anche per tradurre parole che indicano le ninfe.\nNelle successive preghiere medievali, gli Elfi appaiono come una forza minacciosa, persino demoniaca. Le prove includono preghiere latine trovate iscritte negli amuleti di piombo provenienti dalla Scandinavia meridionale e dallo Schleswig. Il pi\u00f9 famoso \u00e8 il M\u00fcnchener Nachtsegen del XIV secolo, una preghiera da dire durante la notte, che include le linee:\nCorrispondentemente, all'inizio dell'era moderna, gli elfi sono descritti nel nord della Germania mentre propongono offerte malvagie; Martin Lutero riteneva che sua madre fosse stata afflitta in questo modo.\nnell'Antico Norvegese, tuttavia, ci sono pochi personaggi identificati come elfi. Un elfo compare in un racconto sulla parentela dell'eroe Hagen, tale racconto sopravvivesse solo nell'antica saga norvegese \u00dei\u00f0reks, ma fu tradotto da un testo tedesco che \u00e8 andato perso. Nel racconto, Hagen, nacque da sua madre Oda dopo che ella venne impregnata da un elfo mentre giace a letto.\nTuttavia, sembra probabile che, nel mondo di lingua tedesca, gli elfi siano stati in larga misura fusi con i nani (Medio-Alto-tedesco: getwerc). Se presa in considerazione, questa ipotesi spiegherebbe come mai alcuni nani che appaiono nella poesia eroica tedesca sono stati visti simili agli elfi, specialmente quando il nano di chiama Alberich, che etimologicamente significa \"potente elfo\" (a causa di ci\u00f2 Jacob Grimm pensava che il nome facesse eco alla sua natura di re della nazione degli elfi o dei nani). L'Alberich nell'epica Ortnit \u00e8 un nano di statura infantile che si rivela essere il vero padre dell'eroe, ne violent\u00f2 la madre. L'Alberich che aiuta Ortnit \u00e8 parallelo al francese Auberon, che aiuta Huon de Bordeaux e il cui nome deriva da Alberich. Auberon entr\u00f2 nella letteratura inglese attraverso la traduzione di Lord Berner del chanson de geste intorno al 1540, divenne poi Oberon, il re degli elfi e delle fate nel Sogno di una notte di mezza estate di Shakespeare.\nCome suggerisce l'apparente convergenza con i nani, la parola alp cadde in disuso nel tedesco dopo il periodo medievale, sebbene si verifichino ancora alcuni usi fossilizzati, soprattutto il termine \"incubo\", Alptraum (\"sogno degli elfi\"). Le variazioni dell'elfo tedesco nel folklore successivo includono il popolo del muschio e il weisse frauen (\"donne bianche\"). Nel mito e nel folclore teutonico, Alp erano considerati esseri amichevoli, simili ad un elfo, che vivevano sulle montagne, ma alla fine diventarono pi\u00f9 negativi e malevoli. La caratteristica magia che l'Alp possiede lo fa assomigliare molto al coboldo, in particolare a Hodekin.\nCaratteristiche.\nL'Alp \u00e8 conosciuto per le sue abilit\u00e0 mutaforma, simile alle creature della tradizione dei licantropi. Pu\u00f2 trasformarsi in un gatto, un maiale, un cane, un serpente o una piccola farfalla bianca. Si dice anche che possa volare come un uccello e cavalcare. L'Alp porta sempre un cappello, dandogli un aspetto quasi comico. Il cappello \u00e8 noto come Tarnkappe (la traduzione letterale \u00e8 \"berretto mimetico\" o \"berretto di occultamento\") che \u00e8 semplicemente un cappello (o meno comunemente un velo) che conferisce i poteri magici dell'Alp e la capacit\u00e0 di diventare invisibili indossandolo.\nIl cappello \u00e8 visibile indipendentemente dalla forma che assume l'Alp. Un'Alp che ha perso il cappello offrir\u00e0 una grande ricompensa per riaverlo indietro intonso. L'Alp possiede anche un \"occhio malvagio\" il cui sguardo infligge malattie e disgrazie. Rimuovere o danneggiare questo occhio rimuove anche le intenzioni malevole dell'Alp. Le protezioni contro un'Alp prevedono la presenza di un manico di scopa sotto un cuscino, attrezzi di ferro appesi alla spalliera del letto, le scarpe contro il letto con le dita dei piedi rivolte verso la porta o uno specchio sul petto. Vengono usati anche acciaio e croci. Se ci si sveglia mentre l'Alp \u00e8 ancora li,ci si pu\u00f2 rivolgere a lui chiedendogli di tornare al mattino per avere in prestito qualcosa o prendere un caff\u00e8. L'Alp si precipiter\u00e0 subito, arrivando al mattino nella sua \"vera\" forma, oppure nella forma di un umano con le sopracciglia che si incontrano per ricevere i doni. La creatura pu\u00f2 essere convinta a lasciare la vittima in pace in quel momento, ma l'Alp implorer\u00e0 pietosamente di non essere allontanato. Tappare tutti i buchi, in particolare le serrature, prima della visita dell'Alp lo terr\u00e0 fuori. Rinchiuderli durante una visita li sigiller\u00e0 all'interno della stanza, in quanto possono lasciare solo attraverso il loro ingresso originale. Anche una luce tenuta costantemente accesa durante la notte protegger\u00e0 efficacemente dall'Alp. Una sentinella pu\u00f2 anche essere impiegata per aspettare e guardare l'Alp che attacca il dormiente indifeso, poich\u00e9 pu\u00f2 essere scacciato se catturato da qualcuno che \u00e8 non sotto la sua influenza. Simile al Neuntoter tedesco, l'Alpe \u00e8 indebolito o immobilizzato se viene spinto un limone nella sua bocca o se dovesse rimanere impigliato durante il giorno. L'Alp appare quasi impossibile da uccidere e, talvolta, anche dopo essere stato scacciato, potrebbe riapparire anni dopo in uno stato d'animo peggiore."}
{"id": "874895", "revid": "92723", "url": "https://it.wikipedia.org/wiki?curid=874895", "title": "Palazzo Ruggi d'Aragona", "text": "Il Palazzo Ruggi d'Aragona si trova sulla storica Via Tasso, a poca distanza dal Complesso archeologico di San Pietro a Corte nella parte \"longobarda\" dell'antica Salerno.\nStoria.\nIl palazzo fu costruito nel Cinquecento e vanta un'entrata con scalone marmoreo \"a cascata\" di grande raffinatezza. La sua superficie \u00e8 notevole, essendo la maggiore del Centro storico di Salerno.\nFu ristrutturato nel Settecento, acquistando uno stile parzialmente barocco grazie al Sanfelice. Nel Novecento il Palazzo fu danneggiato nel 1943 dai bombardamenti alleati (Sbarco a Salerno) e nel 1980 dal Terremoto dell'Irpinia.\nNegli anni trenta durante il Fascismo fu adibito a scuola, per poi essere abbandonato. I lavori di restauro, iniziati nei primi anni novanta, sono ancora in corso. Attualmente (2012) parte del palazzo \u00e8 occupato dalla locale soprintendenza, dove si tengono mostre.\nAttualmente viene considerato uno dei palazzi storici di Salerno con maggior richiamo turistico, soprattutto perch\u00e9, nella prima met\u00e0 del Cinquecento, vi dimor\u00f2 per tre giorni l'imperatore Carlo V, ospite del Principe Ferrante Sanseverino.\nVi ha sede, dal 2011, la \"Soprintendenza per i beni architettonici e paesaggistici per le province di Salerno e Avellino\"\nDescrizione.\nIl palazzo \u00e8 fatto di due sezioni: quella meridionale che costeggia i \"Gradoni della Madonna della Lama\" e quello settentrionale (dovuto ad un'espansione successiva) che si estende quasi fino a via Trotula De Ruggiero. I due blocchi o sezioni sono divisi dall'antica via Tasso e sono collegati tramite un'alta galleria su cui sorgono diverse stanze.\nUn ampio portale dalle lesene con capitelli ionici ed un balconcino di avvistamento ai lati dell'architrave si hanno sulla via Tasso. Da questo portale si accede ad un ampio cortile rettangolare. La facciata di fronte all'ingresso \u00e8 divisa in due zone: la sinistra appartiene ad un fabbricato un tempo adibito ai cavalli e carrozze, mentre a destra vi \u00e8 la facciata d'ingresso a due piani con la scenografica Scala d'ingresso a doppia rampa, in stile vanvitelliano \"a cascata\", che d\u00e0 accesso al piano nobile superiore.\nInoltre nel cortile si trova la monumentale \"Fontana del Nettuno\": \u00e8 costituita da una vasca semicircolare, abbellita sul davanti da uno stemma a cartoccio con un leone rampante. Sulla vasca della fontana si apre una nicchia ampia con pareti di pietra grezza a simulare una grotta; nella cavit\u00e0 centrale \u00e8 inserito un gruppo raffigurante divinit\u00e0 e mostri marini, mentre al centro \u00e8 posto il dio Nettuno."}
