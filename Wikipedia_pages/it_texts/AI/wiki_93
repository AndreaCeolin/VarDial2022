{"id": "1041357", "revid": "1318658", "url": "https://it.wikipedia.org/wiki?curid=1041357", "title": "Parco nazionale dei Len\u00e7\u00f3is Maranhenses", "text": "Il parco nazionale dei Len\u00e7\u00f3is Maranhenses \u00e8 un'area naturale protetta del Brasile, istituita il 2 giugno 1981, che si estende per 155\u00a0000 ettari nel nordest dello Stato del Maranh\u00e3o, lungo 70 km di costa sabbiosa sull'oceano Atlantico e su un entroterra caratterizzato da estese dune di sabbia bianca. L'ingresso alla riserva naturale \u00e8 vietato ai veicoli a motore.\nGeografia e clima.\nIl parco si estende a ridosso della costa nord-orientale del Brasile, nello stato del Maranh\u00e3o, delimitato da 70 km di spiagge lungo l'oceano Atlantico, tra la Ba\u00eda de S\u00e3o Jos\u00e9 e l'estuario del fiume Pregui\u00e7as, e all'interno dal corso dello stesso Pregui\u00e7as, del Parna\u00edba e del Rio Grande. L'entroterra \u00e8 caratterizzato principalmente da vaste distese di dune costiere, che si sono formate durante la tarda era quaternaria grazie ai sedimenti fluviali.\nLa sabbia viene riversata sulla costa dai fiumi Parna\u00edba e Pregui\u00e7as e viene quindi sospinta dai forti venti nell'entroterra, fino a circa 50 km dal mare, creando una serie di dune di sabbia bianca che si innalzano fino a 40 metri di altezza, su una superficie di circa 270 km\u00b2. Sono questi i \"len\u00e7\u00f3is\" (in portoghese 'lenzuola') propriamente detti, da cui il nome del parco.\nQuesto particolare fenomeno geologico ha dato forma a un paesaggio di tipo desertico, con immense distese di sabbia e scarsa vegetazione. Tuttavia, i \"len\u00e7\u00f3is\" hanno caratteristiche assolutamente differenti da quelle delle dune del deserto. Nella regione, infatti, le precipitazioni sono copiose, soprattutto tra gennaio e maggio, quando cade circa il 70% dei 1\u00a0600/2\u00a0400 mm annui, riempiendo i numerosissimi bacini sabbiosi tra le dune.\nI \"len\u00e7\u00f3is\" sono quindi caratterizzati da una moltitudine di stagni pluviali, lunghi fino a 100 metri e profondi fino a 3 metri, che si susseguono per decine di chilometri tra le dune, resi possibili dallo strato di roccia impermeabile sottostante, che impedisce il drenaggio delle acque. L'acqua delle lagune ha in genere una temperatura compresa tra 27,5 \u00b0C e 32 \u00b0C, un pH compreso tra 4,9 e 6,2 e bassi livelli di nutrienti disciolti. Durante la stagione secca le piscine evaporano rapidamente, perdendo fino a 1 metro di profondit\u00e0 al mese. Alcuni degli stagni pi\u00f9 estesi, come la \"Lagoa Azul\" e la \"Lagoa Bonita\", sono tuttavia permanenti e meta dei turisti per la bellezza delle acque e per le condizioni di balneabilit\u00e0. L'area ha una temperatura media annuale tra 26 \u00b0C e 28,5 \u00b0C e un'escursione termica annuale di circa 1,1 \u00b0C.\nFlora e fauna.\nIl parco ospita 133 specie di piante, concentrate soprattutto nelle foreste di mangrovia e restinga verso la costa, 112 specie di uccelli, in gran parte uccelli migratori, e almeno 42 specie di rettili, tra cui varie specie di lucertole, serpenti e tartarughe.\nTra le specie pi\u00f9 rilevanti censite, l'ibis scarlatto (\"Eudocimus ruber\"), la lontra neotropicale (\"Lontra longicaudis\"), l'oncilla (\"Leopardus tigrinus\") e il lamantino indiano occidentale (\"Trichechus manatus\") sono elencate come specie a rischio di estinzione. Nella foresta di mangrovie, specie importanti sono anche il jacareting\u00e1 (\"Caiman crocodilus\"), il veado-mateiro (\"Mazama americana\") e il paca (\"Cuniculus paca\"). \u00c8 stata registrata inoltre la presenza di una popolazione di maikong (\"Cerdocyon thous\") albini, che potrebbero essere il risultato dell'isolamento genetico o di un processo di adattamento alla vita tra le dune bianche.\nLe lagune del parco sono spesso interconnesse tra loro, talvolta anche con i fiumi che attraversano la zona, e alcune ospitano un certo numero di specie di pesci di acqua dolce, tra cui il pesce gatto lupo (\"Ictalurus lupus\"), che durante la stagione secca si rintana negli strati umidi di sabbia sul fondo e rimane dormiente.\nTopografia e collegamenti.\nIl parco nazionale si estende tra le municipalit\u00e0 di Santo Amaro do Maranh\u00e3o, Barreirinhas e Primeira Cruz, cui appartiene per\u00f2 solo una piccola parte costituita per lo pi\u00f9 da foresta di mangrovie, mentre la maggior parte ricade nella circoscrizione del municipio di Santo Amaro, cui pertiene oltre la met\u00e0 del territorio con le lagune maggiori.\nL'accesso principale al parco \u00e8 quello da Barreirinhas, raggiungibile da S\u00e3o Lu\u00eds, distante circa 350 km, in autobus oppure in auto, percorrendo la strada BR-135 e la MA-402, o anche prendendo un taxi aereo. Oltre a quello di Barreirinhas, vi \u00e8 un accesso alternativo da Santo Amaro, percorribile per\u00f2 solo con veicoli 4x4, in quanto consistente in 36 km di strada di sabbia battuta. L'accesso alla strada che porta a Santo Amaro si trova nella localit\u00e0 Sangue, a circa 40 minuti da Barreirinhas, percorrendo la MA-402 in direzione S\u00e3o Lu\u00eds.\nAll'interno del parco si trovano due oasi, Queimada do Britos, che copre un'area di 1\u00a0100 ettari, e Baixa Grande, che copre un'area di 850 ettari. Percorrendo in barca il fiume Pregui\u00e7as \u00e8 possibile raggiungere i villaggi di Mandacaru, Cabur\u00e9 e Atins, ai margini del parco presso la foce, dove \u00e8 possibile alloggiare."}
{"id": "1041365", "revid": "1564499", "url": "https://it.wikipedia.org/wiki?curid=1041365", "title": "Chiesa di Santa Maria della Libera", "text": "La chiesa di Santa Maria della Libera \u00e8 una chiesa della citt\u00e0 di Aquino, in provincia di Frosinone.\nArchitettura e opere d'arte.\nL'edificio, monumento in puro stile romanico, \u00e8 stato eretto nell'XI secolo con materiali di spoglio recuperati dagli edifici romani che la circondavano. Infatti \u00e8 ubicata in uno dei punti pi\u00f9 interessanti dell'antica via Latina. Proprio al lato del campanile \u00e8 fra l'altro ubicato un arco romano dedicato al console romano Marcantonio.\nEsterno.\nPosta su un'alta scalea, di fronte al sito dell'antica \"Aquinum\", la chiesa ha una facciata preceduta da un grande portico a tre arcate sorretto da pilastri che hanno per base parti di cornicione.\nLo stesso portico \u00e8 un'aggiunta ottocentesca cos\u00ec come il rosone posto al centro della facciata.\nL'ultimo gradino della scalinata \u00e8 disseminato di tavole marmoree con incise \"tabulae lusoriae\", mentre i contropilastri hanno per capitelli pezzi di un ricco soffitto a cassettoni romano.\nLa parete della facciata, a sinistra, \u00e8 occupata dal campanile quasi interamente costruito con marmi decorati, metope, cornici, rilievi tombali, frammenti epigrafici.\nIl grande portale centrale ha per stipiti frammenti di un fregio romano, con foglie d\u2019acanto in rilievo, e nella lunetta un mosaico di stile bizantino raffigurante la Madonna col Bambino e due figure giacenti in casse mortuarie, Ottolina e Maria, presumibilmente fondatrici della chiesa.\nIl portale destro, pi\u00f9 semplice, ha nell'architrave rosette decorative e nella lunetta un affresco molto deperito raffigurante la Madonna col Bambino e Santi.\nInterno.\nL'interno del tempio, solenne e suggestivo, \u00e8 a tre navate divise da pilastri quadrati con tre absidi semicircolari.\nL'altare maggiore \u00e8 composto da un sarcofago romano in marmo con strigilatura e tabula ansata. Al suo posto, precedentemente, l'altare era stato realizzato con il famoso sarcofago con scene di corse di quadrighe, rubato dalla chiesa nel 1991, recuperato nel 2012, esso \u00e8 oggi esposto nel vicino museo della Citt\u00e0 di Aquino .\nSi trovano diversi sarcofaghi marmorei anche all'esterno della chiesa."}
{"id": "1041368", "revid": "1347902", "url": "https://it.wikipedia.org/wiki?curid=1041368", "title": "IX Congresso nazionale del Partito Comunista Cinese", "text": "Il IX Congresso del Partito Comunista Cinese si svolse a Pechino fra il 1\u00ba e il 24 aprile 1969, all'indomani del lancio della Rivoluzione culturale. A questo Congresso \u00e8 fatto risalire il colpo di grazia inferto alla fazione di Liu Shaoqi e Deng Xiaoping, mentre rappresent\u00f2 l'ascesa di Lin Biao.\nSvolgimento del Congresso.\nDurante il Congresso, la stragrande maggioranza di delegati erano maoisti e sconfissero la fazione legata all'ex presidente della Repubblica, Liu Shaoqi, giudicata una fazione revisionista e appellata \"linea nera\". Venne ribadita la necessit\u00e0 di perseguire la Rivoluzione culturale, applicazione della teoria della \"continuazione della rivoluzione sotto la dittatura del proletariato\", colonna portante del maoismo. Jiang Qing e Lin Biao (due fra i sostenitori del lato pi\u00f9 estremista della Rivoluzione culturale) entrarono nel Comitato Centrale; quest'ultimo in particolare venne inserito nello Statuto come compagno d'armi e successore del presidente Mao Zedong.\nAlla prima sessione plenaria del Comitato Centrale, che si tenne il 28 aprile, Mao venne rieletto presidente, mentre Lin Biao divenne vicepresidente.\nGiudizio ufficiale cinese.\n\"Il Congresso si tenne in condizioni insolite per via delle sofferenze patite dal PCC durante la \"rivoluzione culturale\", i comitati provinciali del Partito, delle regioni autonome e le varie organizzazioni del Partito non erano state ristabilite o riorganizzate e la maggioranza dei membri del Partito non erano tornati a svolgere le regolari attivit\u00e0. Lin Biao present\u00f2 il rapporto politico, dove applic\u00f2 la teoria della \"continuazione della rivoluzione sotto la dittatura del proletariato\", espose la formazione e l'importanza di questa teoria, sintetizz\u00f2 l'attuazione della \"rivoluzione culturale\" sotto la guida di questa teoria, e in modo stravagante lod\u00f2 le \"grandi conquiste\" ottenute con la \"rivoluzione culturale\". Nel nuovo Statuto del Partito adottato dal Congresso, Lin Biao venne inserito nel programma generale come \"successore del compagno Mao Zedong\". Il Congresso legittimizz\u00f2 la teoria e la pratica della \"rivoluzione culturale\" e rafforz\u00f2 la posizione di Lin Biao e Jiang Qing nel Comitato Centrale. Le linee ideologiche, politiche e organizzative del IX Congresso erano notevolmente sbagliate.\"\nNota bene: il giudizio \u00e8 stato dato dalla fazione di Deng Xiaoping, oggi continuata dall'attuale Segretario Hu Jintao. I maoisti ritengono che il Congresso sia stata una grande vittoria della Rivoluzione culturale contro i nemici interni del Partito, visti appunto in Liu Shaoqi e Deng Xiaoping e nella loro fazione. Essi condannano comunque l'avvio della scalata al potere di Lin Biao, che successivamente tradir\u00e0 Mao tentando un colpo di Stato contro di lui."}
{"id": "1041372", "revid": "124230728", "url": "https://it.wikipedia.org/wiki?curid=1041372", "title": "Betsabea con la lettera di David", "text": "Betsabea con la lettera di David \u00e8 un dipinto a olio su tela (142x142 cm) realizzato nel 1654 dal pittore Rembrandt Harmenszoon Van Rijn: si trova al Mus\u00e9e du Louvre di Parigi.\nL'opera \u00e8 firmata e datata \"REMBRANDT F. 1654\".\nRembrandt raffigura Betsabea appena ricevuta la lettera in cui il re David le chiede di tradire il marito Uria: nello sguardo angosciato della donna si legge la scelta tormentata che dovr\u00e0 fare, cio\u00e8 se restare fedele al marito o ubbidire al re."}
{"id": "1041388", "revid": "287204", "url": "https://it.wikipedia.org/wiki?curid=1041388", "title": "Antonio Lebo Lebo", "text": ""}
{"id": "1041397", "revid": "123959971", "url": "https://it.wikipedia.org/wiki?curid=1041397", "title": "Apocrifi del Nuovo Testamento", "text": "Gli apocrifi del Nuovo Testamento sono testi religiosi apocrifi (cio\u00e8 esclusi dal canone della Bibbia cristiano) che si riferiscono come contenuto o attribuzione pseudoepigrafia al Nuovo Testamento.\nI tre criteri usati dalla Chiesa antica per considerare un testo canonico nell'ambito del Nuovo Testamento sono stati:\nGli apocrifi del Nuovo Testamento sono solitamente divisi in base a contenuto, genere e ambiente d'origine nelle seguenti categorie.\nVangeli apocrifi.\nIn base a contenuto, genere e ambiente d'origine i Vangeli apocrifi sono solitamente divisi in:\nAtti apocrifi.\nIl genere \"Atti\" si applica ai testi relativi a personaggi del Nuovo Testamento che non siano Ges\u00f9 (per tali testi si usa la dicitura \"Vangeli\"). Gli Atti degli Apostoli, testo canonico cio\u00e8 incluso nella Bibbia cristiana, si riferisce principalmente agli apostoli Pietro e Paolo. Anche la maggior parte degli atti apocrifi si riferisce ad apostoli, con il pio intento di fornire ai credenti resoconti sulla loro predicazione e morte, dati altrimenti ignoti per il silenzio dei testi canonici del Nuovo Testamento.\nDato l'avanzato periodo di composizione e lo stile spesso eccessivamente favolistico i vari atti apocrifi non possono essere considerati fedeli resoconti storici, sebbene non si possa escludere una ripresa di precedenti tradizioni orali.\nLetteratura sub-apostolica.\nAlcuni testi cristiani antichi non furono inclusi nel canone biblico ma vennero di fatto equiparati ai testi canonici fino al IV secolo. Nella tradizione cattolica questi testi non vengono solitamente indicati con la dicitura 'apocrifi', bench\u00e9 di fatto lo siano, per non accostarli agli altri testi propriamente apocrifi che non hanno avuto accoglienza o fortuna entro la tradizione cristiana ortodossa. La dicitura usata \u00e8 \"scritti apostolici\" o \"dei Padri apostolici\" o letteratura subapostolica, cio\u00e8 risalenti all'epoca immediatamente seguente (circa II secolo) a quella apostolica (I secolo).\nIslam.\nAnche nel Corano sono presenti testimonianze apocrife su Ges\u00f9."}
{"id": "1041398", "revid": "16758", "url": "https://it.wikipedia.org/wiki?curid=1041398", "title": "H.C. Bressanone", "text": ""}
{"id": "1041416", "revid": "697352", "url": "https://it.wikipedia.org/wiki?curid=1041416", "title": "Bol", "text": ""}
{"id": "1041436", "revid": "466539", "url": "https://it.wikipedia.org/wiki?curid=1041436", "title": "Boldklubben Frem", "text": "Il Boldklubben Frem, meglio noto come BK Frem \u00e8 una delle squadre di calcio di Copenaghen, in Danimarca. Milita in 2. Division, la terza divisione del campionato danese di calcio.\nStoria.\nFondato il 17 luglio 1886 come \"Fremskridtsklubbens Cricketklub\", cambi\u00f2 nome solo dopo un anno, nel 1887, assumendo la denominazione attuale. Il suo periodo d'oro risale agli anni trenta e quaranta, quando vinse diversi titoli nazionali, l'ultimo dei quali nel 1944. Il suo giocatore pi\u00f9 famoso \u00e8 senz'altro John Hansen, che, dopo l'exploit danese alle Olimpiadi di Londra del 1948 (medaglia di bronzo), venne ceduto alla Juventus. \nVanta in bacheca sei campionati danesi e due Coppe di Danimarca. Il club rimase nella massima serie danese fino al 1993, quando venne retrocesso nella \"Danmarksserien\" per bancarotta. Il Valby Idr\u00e6tspark, che ospita le partite interne della squadra, ha una capienza di 12 000 spettatori. "}
{"id": "1041445", "revid": "75435", "url": "https://it.wikipedia.org/wiki?curid=1041445", "title": "Vangelo dell'Infanzia di Giacomo", "text": ""}
{"id": "1041447", "revid": "75435", "url": "https://it.wikipedia.org/wiki?curid=1041447", "title": "Vangelo dello pseudo-Tommaso", "text": ""}
{"id": "1041448", "revid": "767487", "url": "https://it.wikipedia.org/wiki?curid=1041448", "title": "Violenza in un carcere femminile", "text": "Violenza in un carcere femminile \u00e8 un film del 1982, diretto da Bruno Mattei (accreditato come Vincent Dawn) e da Claudio Fragasso (non accreditato).\nSettimo film della serie ufficiale \"Emanuelle nera\", il primo diretto da Bruno Mattei che, come nel successivo \"Blade Violent - I violenti\" (girato contemporaneamente a \"Violenza in un carcere femminile\"), contamina la serie con il genere women in prison.\nTrama.\nLa fotoreporter Emanuelle finge d'essere una spacciatrice e si fa rinchiudere in un carcere per denunciare le violenze cui sono sottoposte le detenute. Scoperta, passer\u00e0 brutti momenti, come essere aggredita e rinchiusa in isolamento, dove sar\u00e0 assalita e ferita da un branco di topi. Ma, grazie all'aiuto del dott. Moran e con il sacrificio di alcune detenute, riuscir\u00e0 a denunciare le violenze e a fare arrestare i responsabili.\nTitoli per l'estero.\nIl film usc\u00ec in Francia come \"P\u00e9nitencier de femmes\", in Germania Ovest come \"Laura \u2500 Eine frau geht durch die holle\", in Spagna come \"Violencia en una c\u00e1rcel de mujeres\", negli Stati Uniti come \"Caged Women\" e nel Regno Unito come \"Emanuelle Reports from a Women's Prison\"."}
{"id": "1041450", "revid": "75435", "url": "https://it.wikipedia.org/wiki?curid=1041450", "title": "Vangelo dell'infanzia di Matteo", "text": ""}
{"id": "1041451", "revid": "62004", "url": "https://it.wikipedia.org/wiki?curid=1041451", "title": "Fl\u00e1vio", "text": ""}
{"id": "1041453", "revid": "697352", "url": "https://it.wikipedia.org/wiki?curid=1041453", "title": "Edson", "text": ""}
{"id": "1041455", "revid": "78273", "url": "https://it.wikipedia.org/wiki?curid=1041455", "title": "Lenzuoli maragnanensi", "text": ""}
{"id": "1041457", "revid": "287204", "url": "https://it.wikipedia.org/wiki?curid=1041457", "title": "Luis Lama", "text": ""}
{"id": "1041462", "revid": "78273", "url": "https://it.wikipedia.org/wiki?curid=1041462", "title": "Len\u00e7ois Maranhenses", "text": ""}
{"id": "1041463", "revid": "339392", "url": "https://it.wikipedia.org/wiki?curid=1041463", "title": "Arsenio Love", "text": ""}
{"id": "1041465", "revid": "78273", "url": "https://it.wikipedia.org/wiki?curid=1041465", "title": "Lencois Maranhenses", "text": ""}
{"id": "1041466", "revid": "62004", "url": "https://it.wikipedia.org/wiki?curid=1041466", "title": "Mateus", "text": ""}
{"id": "1041470", "revid": "599013", "url": "https://it.wikipedia.org/wiki?curid=1041470", "title": "Antonio Mendon\u00e7a", "text": ""}
{"id": "1041473", "revid": "1873126", "url": "https://it.wikipedia.org/wiki?curid=1041473", "title": "X Congresso nazionale del Partito Comunista Cinese", "text": "Il X Congresso del Partito Comunista Cinese si tenne a Pechino fra il 24 e il 28 agosto 1973. Esso rappresent\u00f2 una vittoria della linea maoista contro la fazione legata a Lin Biao, morto due anni prima dopo avere tentato un colpo di Stato.\nSvolgimento del Congresso.\nDelegati: 1.249\nMembri del Partito: 28 milioni\nIl Congresso si apr\u00ec con la sconfitta della fazione legata a Lin Biao, composta dalle guardie rosse che avevano anche causato scontri di piazza con gli operai e che praticavano un culto praticamente religioso della figura di Mao. La linea della Rivoluzione culturale venne saldamente mantenuta, ma il Partito si apr\u00ec ad una severa critica di Lin Biao e dei suoi errori, giudicati di \"arrivismo di sinistra\", o \"ultrasinistrismo\". Inizi\u00f2 a formarsi la \"banda dei quattro\", fra cui c'era anche Jiang Qing. Mao li critic\u00f2, rimproverandoli di formare una setta di quattro persone estranea agli interessi del Partito e delle masse.\nMao Zedong venne rieletto presidente del Partito nella prima riunione del Comitato Centrale. Zhou Enlai venne eletto vicepresidente.\nGiudizio ufficiale cinese.\nIl giudizio \u00e8 stato dato dalla fazione di Deng Xiaoping, oggi continuata dall'attuale Segretario Hu Jintao. I maoisti sono divisi sul giudizio da dare alla \"banda dei quattro\": organizzazioni come il Partito Marxista-Leninista Italiano, o il Partito Comunista Marxista-Leninista di Grecia, sostengono che effettivamente la banda volesse tentare di usurpare il controllo del Partito e che rappresentasse una deviazione di sinistra; altri partiti, come molti degli alleati internazionali di Sendero Luminoso, sostengono che invece Jiang Qing fosse l'ideale successore di Mao, a differenza di Hua Guofeng."}
{"id": "1041474", "revid": "599013", "url": "https://it.wikipedia.org/wiki?curid=1041474", "title": "Luis de Oliveira Gon\u00e7alves", "text": ""}
{"id": "1041475", "revid": "83282607", "url": "https://it.wikipedia.org/wiki?curid=1041475", "title": "Bue macellato", "text": "Il Bue macellato \u00e8 un dipinto a olio su tavola (94x69 cm) realizzato nel 1655 dal pittore Rembrandt Harmenszoon Van Rijn.\nL'opera, conservata al Mus\u00e9e du Louvre di Parigi, \u00e8 firmata e datata \"REMBRANDT F: 1655\", si colloca nel filone delle scene di cucina, come \"Bambina con pavoni morti\": anche in quest'opera, per\u00f2, la figura umana occupa un posto secondario, con la donna che appena spunta dalla porta sullo sfondo.\nDi questo dipinto \u00e8 conosciuta un'altra versione, conservata a Glasgow, che viene comunemente attribuita a un allievo di Rembrandt: altri pittori ripresero in seguito il tema del bue macellato."}
{"id": "1041479", "revid": "287204", "url": "https://it.wikipedia.org/wiki?curid=1041479", "title": "Mario Hipolito", "text": ""}
{"id": "1041486", "revid": "287204", "url": "https://it.wikipedia.org/wiki?curid=1041486", "title": "Fabrice Akwa", "text": ""}
{"id": "1041489", "revid": "287204", "url": "https://it.wikipedia.org/wiki?curid=1041489", "title": "Luis Delgado", "text": ""}
{"id": "1041493", "revid": "6923", "url": "https://it.wikipedia.org/wiki?curid=1041493", "title": "Josip \u0160imuni\u0107", "text": "Carriera.\nNato in Australia da genitori croati di Bosnia-Erzegovina, inizia la carriera nel paese oceaniano per poi approdare in Germania, prima all'Amburgo e dal 2000 all'Hertha Berlino. Con la sua nazionale ha partecipato al e al . \u00c8 stato inoltre convocato per il , per il e per il . Al Mondiale 2006, \u00e8 stato ammonito per tre volte, erroneamente, dall'arbitro Graham Poll durante la gara contro l', prima di venire espulso.\nLo stesso arbitro ha successivamente chiarito la svista, dicendo di essere stato tratto in inganno dall'accento australiano con cui parlava il giocatore, nato proprio in tale paese. Dopo 9 stagioni con la maglia dell'Hertha Berlino, viene acquistato il 30 giugno 2009 dall Hoffenheim per circa 7 milioni di euro; sigla un contratto triennale.\nIl 31 agosto 2011, nelle ultime ore di mercato, viene ufficializzato il passaggio del giocatore alla Dinamo Zagabria.\nIl 19 novembre 2013, durante i festeggiamenti per la qualificazione ai mondiali del 2014 in Brasile, grida alla folla \"Za dom - spremni!\" (traducibile come \"Per la patria - pronti!\"), che era il grido di battaglia degli ustascia durante la Seconda guerra mondiale: in conseguenza di ci\u00f2, venne multato di 3.200 \u20ac dalla sua federazione, e inoltre viene squalificato per 10 giornate dalla FIFA e costretto a saltare l'intera spedizione per i mondiali in Brasile. Il 20 marzo 2014 la FIFA respinge il ricorso del giocatore e della federcalcio croata per ridurre le giornate di squalifica aggiungendo un'ammenda di 30.000 franchi svizzeri.\nIl 14 dicembre 2014 si ritira ufficialmente dal calcio professionista."}
{"id": "1041495", "revid": "287204", "url": "https://it.wikipedia.org/wiki?curid=1041495", "title": "Gregory Coupet", "text": ""}
{"id": "1041496", "revid": "647919", "url": "https://it.wikipedia.org/wiki?curid=1041496", "title": "Andr\u00e9 Titi Buengo", "text": ""}
{"id": "1041498", "revid": "287204", "url": "https://it.wikipedia.org/wiki?curid=1041498", "title": "Josip Simunic", "text": ""}
{"id": "1041500", "revid": "287204", "url": "https://it.wikipedia.org/wiki?curid=1041500", "title": "Futbol'nyj Klub Charkiv", "text": "Il Futbol'nyj Klub Charkiv () \u00e8 stata una societ\u00e0 di calcio di Charkiv, in Ucraina. Lo Stadio Metalist, che ospita le partite interne, ha una capacit\u00e0 di 30.305 spettatori.\nStoria.\nIl club venne fondato nel 1998 come \"Arsenal Charkiv\" per poi cambiare nome nel 2005, assumendo la denominazione attuale, dopo la promozione nel massimo campionato ucraino."}
{"id": "1041501", "revid": "228587", "url": "https://it.wikipedia.org/wiki?curid=1041501", "title": "Boo", "text": ""}
{"id": "1041502", "revid": "1318658", "url": "https://it.wikipedia.org/wiki?curid=1041502", "title": "Wismar", "text": "Wismar (in basso tedesco \"Wismer\") \u00e8 una citt\u00e0 che si trova sulle coste del Mar Baltico, nel Land del Meclemburgo-Pomerania Anteriore, in Germania. Essa si trova circa 45 chilometri ad est di Lubecca e 30 chilometri a nord di Schwerin.\nIn considerazione del suo passato e dell'architettura tipica del gotico baltico, nel 2002 Wismar \u00e8 stata inserita nell'elenco dei Patrimoni dell'umanit\u00e0 dell'UNESCO, insieme alla vicina citt\u00e0 di Stralsund.\nStoria.\nProbabilmente Wismar ricevette la qualifica di citt\u00e0 nel 1229. Nel 1257 il principe Giovanni I di Meclemburgo spost\u00f2 la capitale dalla Rocca di Meclemburgo a Wismar. Nel 1259 la citt\u00e0 strinse un'alleanza con Lubecca e Rostock per una comune difesa contro i pirati, che in quell'epoca infestavano le acque baltiche, patto che pi\u00f9 tardi si svilupp\u00f2 nella Lega Anseatica.\nNel corso del XIII e XIV secolo la citt\u00e0 divenne sempre pi\u00f9 fiorente, con importanti traffici commerciali e industrie legate alla produzione della lana. Nel 1301 entr\u00f2 in possesso del Meclemburgo e, nonostante un'epidemia di peste che uccise circa persone nel 1376, la citt\u00e0 rest\u00f2 prospera fino al XVI secolo.\nNel 1648, in seguito alla Pace di Vestfalia, Wismar pass\u00f2 alla Svezia. Nel 1803 la citt\u00e0 venne venduta al Meclemburgo, con la possibilit\u00e0 per\u00f2 da parte svedese di rientrare in possesso del territorio dopo 100 anni. Questa clausola \u00e8 la ragione per cui Wismar non \u00e8 entrata a far parte della Dieta dello Stato fino al 1897. Nel 1903, allo scadere del secolo pattuito, la Svezia rinunci\u00f2 definitivamente alla possibilit\u00e0 che si era riservata. Wismar conserva ancora alcune tracce del suo passato di citt\u00e0 libera, per esempio il diritto di possedere ed esporre una propria bandiera.\nFu pesantemente bombardata dall'aviazione alleata durante la seconda guerra mondiale. Fu conquistata dai britannici della 6th Airborne Division e dai canadesi del 1\u00ba battaglione paracadutisti il 2 maggio 1945 con l'obbiettivo di frenare l'avanzata sovietica verso la Germania settentrionale e la Danimarca. Nel dopoguerra, in base agli accordi di Yalta, fu inclusa nella zona di occupazione sovietica. Dal 1949 al 1990 fece parte della Repubblica Democratica Tedesca, della quale divenne il secondo porto per importanza dopo Rostock. Nei decenni successivi fu sviluppata l'industria cantieristica, mentre il centro storico, duramente colpito dai bombardamenti, fu parzialmente ricostruito. Nel 2002 il centro storico di Wismar e quello della cittadina di Stralsund sono stati dichiarati Patrimonio dell'Umanit\u00e0.\nMonumenti e luoghi d'interesse.\nIl centro storico della citt\u00e0 \u00e8 segnato dall'antica piazza del mercato, la pi\u00f9 grande della Germania con i suoi metri quadrati e su cui si affacciano edifici costruiti in epoche diversissime fra loro, dal XIV al XIX secolo. Il punto focale della piazza \u00e8 determinato dalla \"Wasserkunst\", una fontana in ferro battuto importata dai Paesi Bassi nel 1602. Il lato settentrionale della piazza \u00e8 occupato dal municipio, costruito in stile neoclassico fra il 1817 e il 1819. Un altro notevole edificio fra quelli che si affacciano sulla piazza \u00e8 il cosiddetto \"Alter Schwede\" (\"Vecchio Svedese\"), eretto intorno al 1380.\nLa chiesa principale di Wismar era la \"Marienkirche\", eretta nel XIII secolo. Fu distrutta nel corso della seconda guerra mondiale, e le rovine abbattute nel 1960. Resta oggi la torre campanaria, alta 80 metri.\nLe chiese di Marienkirche e \"Nikolaikirche\", costruita fra il 1381 e il 1460, sono considerate fra i migliori esempi dell'influenza esercitata dalla chiesa di Santa Maria di Lubecca sulle province nordiche. Un altro edificio religioso di Wismar, risalente agli inizi del XIII secolo, \u00e8 la \"St Georgen-Kirche\", distrutta durante la seconda guerra mondiale e ricostruita nel 1990, dopo la riunificazione tedesca.\nFra il 1552 e il 1565 venne costruito il \"F\u00fcrstenhof\", in origine la residenza del Duca e in seguito delle autorit\u00e0 municipali, restaurato nel 1877 - 1879.\nWismar nei media.\nA Wismar sono stati girati il film \"Nosferatu il vampiro\" del 1922 e il suo \"remake\" del 1979 \"Nosferatu, il principe della notte\". Vi \u00e8 stata inoltre ambientata e girata la serie televisiva poliziesca \"SOKO Wismar\", in onda dal 2004.\nEconomia.\nA Wismar ha sede l'azienda German Pellets, . A Wismar si trova il cantiere navale MV Werften, costruito dall'Armata Rossa nel 1946.\nInfrastrutture e trasporti.\nStrade.\nWismar \u00e8 servita dalla Bundesautobahn 20 e dalla Bundesautobahn 14. \nFerrovie.\nWismar \u00e8 dotata di una stazione di testa lungo le linee per Rostock e per Ludwigslust."}
{"id": "1041508", "revid": "729019", "url": "https://it.wikipedia.org/wiki?curid=1041508", "title": "Extra EA-300", "text": "LExtra 300 \u00e8 un aereo acrobatico monomotore ala bassa, prodotto dall'azienda tedesca Extra Aircraft.\nProgettato da Walter Extra (ex pilota acrobatico) appositamente per le competizioni di volo acrobatico e gli air show, \u00e8 uno dei migliori aerei di questo tipo mai creati. \u00c8 prodotto in due versioni, Extra 300L e Extra 300S, rispettivamente a due posti in tandem o monoposto. Entrambe superano i 10G di fattore di carico, sia positivo che negativo; nel caso dell'Extra 300L, se a bordo vi sono due persone non si devono superare gli 8G, sia positivi che negativi.\nDotato di un carrello d'atterraggio biciclo molto resistente e costruito in alluminio su uno chassis di lega molto leggera e resistente, l'Extra 300 ha una velocit\u00e0 di rollio che supera i 400\u00b0 al secondo e una VNE (velocit\u00e0 da non eccedere) di 225 nodi (400 km/h).\nGeneralmente monta un motore Avco Lycoming da 300 cavalli di potenza, sovralimentato a turbina, e un'elica tripala Hartzell a passo variabile e giri costanti. Negli ultimi anni \u00e8 stata progettata un'ulteriore versione dell'Extra 300S, denominata Extra 330XS, potenziata: nel motore, che da 300 \u00e8 stato portato a 330 cv; nella velocit\u00e0 di rollio, aumentata di circa una ventina di gradi al secondo; nei fattori di carico, che passano da \u00b1 12 g a \u00b115 g; nell'impianto fumogeno, che risente meno dei cambiamenti climatici e aumenta la spettacolarit\u00e0 delle figure create. Questa versione \u00e8 stata voluta da Paul Bonhomme (pilota acrobatico della Red Bull) e dallo stesso Walter Extra. Insieme avevano gi\u00e0 creato un Extra 300 modificato, denominato Extra 300S HP (High Performances), che poi \u00e8 diventato commerciale sotto il nome di Extra 300XS. Nel catalogo 2008 della Extra Aviation \u00e8 comparso anche un modello per l'addestramento e comunque per i piloti acrobatici meno esperti, denominato Extra330SR (Skill Range). Il motore di quest'ultimo modello ha una potenza di 350Hp, ma \u00e8 meno \"brutale\" e pi\u00f9 gestibile del modello da cui proviene, cosa che, stranamente, ne ha decretato il successo tra i piloti acrobatici professionisti.\nVideogiochi.\nL'Extra 300S \u00e8 presente dal 1995 nel simulatore di volo Microsoft Flight Simulator come modello acrobatico, e compare nel videogioco Grand Theft Auto V venendo rinominato \"Mallard\"."}
{"id": "1041510", "revid": "767487", "url": "https://it.wikipedia.org/wiki?curid=1041510", "title": "Grant Lee Buffalo", "text": "I Grant Lee Buffalo sono stati un gruppo musicale rock di Los Angeles che si \u00e8 sciolto nel 1998.\nBiografia.\nI componenti della band sono Grant-Lee Phillips (voce, polistrumentista), Paul Kimble (basso e tastiere) e Joey Peters (batteria) che facevano gi\u00e0 parte di una band chiamata Shiva Burlesque. Kimble lascia la band dopo l'album \"Copperopolis\", e verr\u00e0 sostituito da \"Dan Rothchild\", figlio del produttore discografico Paul Rothchild, per il loro ultimo disco, \"Jubilee\".\nNel 2001, dopo lo scioglimento, \u00e8 uscito Storm Hymnal, una raccolta di single e rarit\u00e0, mentre Grant Lee Phillips comincia una carriera da solista.\nIl suono dei Grant Lee Buffalo ha forti elementi che richiamano alla tradizione nord americana e viene spesso paragonato a quello di Neil Young. A detta dello stesso Phillips, i brani dei Grant Lee Buffalo sono spesso come una vecchia auto o un vecchio amplificatore che richiede qualche secondo per riscaldarsi, per poi partire e stupire.\nDal vivo le sonorit\u00e0 pi\u00f9 melodiche e tradizionali subiscono spesso una mutazione molto forte verso suoni pi\u00f9 distorti e psichedelici attraverso la chitarra a 12 corde di Grant-Lee Phillips.\nLa band ha incluso molto spesso temi sociali e politici nei propri testi.\nIn Italia hanno affrontato diversi tour anche come gruppo di apertura dei R.E.M..\nIl 22 settembre 2010 Grant-Lee Phillips ha annunciato alcuni concerti che saranno tenuti dalla formazione originale nelle citt\u00e0 di New York, Londra e Glasgow nei primi mesi del 2011.\nSi tratta quindi di un ritorno, a distanza di circa 14 anni."}
{"id": "1041511", "revid": "388659", "url": "https://it.wikipedia.org/wiki?curid=1041511", "title": "Cavaliere polacco", "text": "Il cavaliere polacco \u00e8 un dipinto a olio su tela (116,8x134,9\u00a0cm) realizzato nel 1655 circa dal pittore Rembrandt Harmenszoon Van Rijn, di cui conserva traccia della firma \"RE\". Fa parte della Frick Collection di New York.\nIl soggetto \u00e8 ignoto: si tende ad identificarlo con un cavaliere polacco perch\u00e9 il dipinto faceva parte di una collezione polacca. Si tratterebbe, secondo alcuni storici, di un \"Lisowczycy\", forza di cavalleria leggera mercenaria polacca operante in Europa al tempo della Guerra dei Trent'Anni."}
{"id": "1041515", "revid": "124643356", "url": "https://it.wikipedia.org/wiki?curid=1041515", "title": "Cariatide", "text": "La cariatide (detta anche can\u00e8fora) \u00e8 una scultura utilizzata come colonna (ma anche lesena o parasta), che rappresenta una figura femminile. Le figure maschili con la stessa funzione prendono invece il nome di telamone o atlante.\nStoria e funzione.\nSecondo l'architetto romano Vitruvio, che ne parla gi\u00e0 all'inizio del primo libro del suo \"De Architectura\", il nome (\"karyatis\") significherebbe \"donna di Karyes\": le donne di quella citt\u00e0 del Peloponneso sarebbero infatti state rese schiave, pur mantenendo le loro vesti e attributi matronali, dopo la sconfitta e la distruzione della loro patria, come punizione per l'appoggio fornito ai Persiani. In seguito gli architetti greci le avrebbero raffigurate come sorreggenti il peso dell'edificio, per tramandare il ricordo dell'evento.\nLa spiegazione di Vitruvio va tuttavia correlata con le realizzazioni antecedenti alle guerre tra Greci e Persiani, che si svolsero all'inizio del V secolo a.C.. L'architettura greca le aveva infatti gi\u00e0 raffigurate nel secolo precedente (tesoro dei Sifni nel santuario di Apollo a Delfi). In occidente le pi\u00f9 antiche sono quelle rinvenute in Sicilia nell\u2019antica citt\u00e0 di Iaitas sul Monte Jato e risalgono al V secolo a.C. Le stesse celeberrime cariatidi dell'Eretteo, sull'Acropoli di Atene, a cui probabilmente Vitruvio aveva pensato, non sembrano tradire la fatica derivante dal reggere il peso ma sembrano piuttosto rappresentare delle imperturbabili \"korai\". Il loro nome deriva forse invece da quello delle fanciulle danzanti della citt\u00e0 di Karya, famosa per i suoi cori annuali.\nLe cariatidi dell'Eretteo vennero in seguito copiate sull'attico dei portici del Foro di Augusto a Roma e da qui di nuovo imitate, ma come rilievi, per la decorazione del foro provinciale di M\u00e9rida, in Spagna (\"Augusta Emerita\", capitale della provincia romana di Lusitania). Copie delle cariatidi dell'Eretteo furono ancora utilizzate per la decorazione del Canopo a Villa Adriana. Le fonti riportano anche la presenza di cariatidi nel primo Pantheon augusteo.\nNell'arte romanica la frequente applicazione della figura umana alla decorazione architettonica produce alcuni esempi di figure utilizzate come sostegni (ad esempio \"capitello delle tre cariatidi\" all'esterno del Duomo di Modena). In epoca rinascimentale il motivo viene nuovamente ripreso insieme a molti altri elementi decorativi di origine classica. Un esempio si trova nel ninfeo eseguito da Bartolomeo Ammannati per Villa Giulia a Roma, del papa Giulio III.\nLa ricerca di una sovrabbondanza decorativa ne favor\u00ec l'uso durante il Seicento e il Settecento (un esempio nella facciata della Casa degli Omenoni e un altro nel cortile di Palazzo Marino a Milano), e il motivo fu ampiamente utilizzato anche in ambito neoclassico."}
{"id": "1041518", "revid": "767487", "url": "https://it.wikipedia.org/wiki?curid=1041518", "title": "Blade Violent - I violenti", "text": "Blade Violent - I violenti \u00e8 un film del 1983, diretto da Gilbert Roussel (pseudonimo di Bruno Mattei e Claudio Fragasso). \u00c8 noto anche come Emanuelle - Fuga dall'inferno.\nUltimo film della serie ufficiale di Emanuelle nera, secondo diretto da Bruno Mattei, con protagonista Laura Gemser, \u00e8 stato girato in contemporanea a \"Violenza in un carcere femminile\". Come il precedente film questo fa parte del genere women in prison, ma \u00e8 ancora pi\u00f9 violento mostrando una roulette russa con schizzi di cervello, e una carcerata con una lametta nella vagina.\nTrama.\nLa fotoreporter Emanuelle viene condotta in un carcere, dopo una sua inchiesta sul procuratore Robinson. L\u00ec diventa la vittima delle violenze della direttrice del carcere e di Albina, una detenuta violenta e confidente delle guardie. Intanto quattro pericolosi banditi condannati a morte vengono scortati per essere trasferiti in un carcere di massima sicurezza. Il loro leader \u00e8 Crazy Boy Henderson. Durante il tragitto, i quattro tentano una rocambolesca fuga ma vengono raggiunti dallo sceriffo, che decide di consegnarli al carcere femminile dove \u00e8 rinchiusa Emanuelle.\nArrivati l\u00ec, i quattro banditi riescono ad impossessarsi del carcere, organizzando una rivolta in cui \u00e8 coinvolto anche un operatore cinematografico, e iniziano a molestare, violentare e torturare le detenute. La polizia prova ad intervenire, facendo irruzione, ma dopo aver perso uno di loro i banditi riescono a riprendere la situazione in mano e scatenano ulteriori violenze ai danni delle donne. Emanuelle e Albina vengono costrette a \"giocare\" alla roulette russa. Albina ha la peggio, di fronte a una sconvolta Emanuelle. Un altro bandito \u00e8 invece vittima della vendetta di una detenuta, che si introduce una lametta nella vagina in un rapporto sessuale con lui, evirandolo. Ferito, il bandito cerca aiuto, ma le altre detenute riescono a prenderlo e ad ucciderlo.\nIntanto i due banditi sopravvissuti tentano la fuga, ma ad attenderli c'\u00e8 il procuratore Robinson che ordina ai suoi uomini di fare fuoco. I poliziotti uccidono uno dei banditi superstiti, mentre Crazy Boy Henderson riesce a fuggire portandosi dietro come ostaggi Emanuelle e lo sceriffo. In realt\u00e0 il procuratore Robinson ha ordinato di sparare ai banditi nella speranza che nel conflitto a fuoco perisse anche Emanuelle. Durante la fuga, lo sceriffo riesce ad uccidere Crazy Boy Henderson e a liberare Emanuelle."}
{"id": "1041528", "revid": "1347902", "url": "https://it.wikipedia.org/wiki?curid=1041528", "title": "XI Congresso nazionale del Partito Comunista Cinese", "text": "L'XI Congresso del Partito Comunista Cinese si tenne fra il 12 e il 18 agosto 1977 e fu il primo Congresso al quale Mao Zedong non partecip\u00f2 , essendo deceduto il 9 settembre 1976. Fu l'unico Congresso che vide Hua Guofeng come presidente.\nSvolgimento del Congresso.\nI dati ufficiali riportano che al congresso parteciparono 1.510 delegati in rappresentanza 35 milioni di iscritti al Partito. Il report politico iniziale fu presentato da Hua Guofeng, il rapporto sulla revisione della Costituzione del Partito fu eseguito da Ye Jianying. Il discorso di chiusura fu svolto da Deng Xiaoping.\nIl Congresso si bas\u00f2 principalmente sulla condanna della \"banda dei quattro\" e della sua linea, all'indomani di un fantomatico tentato colpo di Stato. Al Congresso mancarono tre personalit\u00e0 storiche del Partito, scomparse tutte nel 1976: Mao Zedong, il primo ministro Zhou Enlai e il presidente dell'Assemblea Nazionale Zhu De. Inoltre, Hua Guofeng reintrodusse Deng Xiaoping nella dirigenza del Partito; nel 1978, egli avr\u00e0 \"de facto\" sotto controllo l'intero apparato governativo cinese. La Rivoluzione culturale venne sospesa in favore dei nuovi obiettivi della RPC, che erano di fare della Cina un \"potente Stato socialista entro il 2000\".\nDurante la Prima Sessione Plenaria dell'XI Comitato Centrale Hua Guofeng venne eletto presidente del Partito (lo era provvisoriamente dalla morte di Mao) e Deng Xiaoping tra i vice presidenti.\nGiudizi politici sul Congresso.\nSecondo quanto riportato dalle fonti ufficiali, l'XI Congresso ebbe un ruolo positivo per la critica alla Banda dei Quattro, allo stesso tempo l'influenza di Hua Guofeng e le condizioni date avrebbero impedito di superare gli slogan, le politiche e le teorie sbagliate della Rivoluzione culturale. In particolare, viene criticato il principio dei \"due qualunque\", ovvero la difesa di qualunque decisione politica di Mao e la fedelt\u00e0 a qualunque istruzione di Mao.\nAll'estero, alcuni movimenti di ispirazione maoista, tra i quali Sendero Luminoso, condannano l'XI Congresso come un colpo di stato ordito da Deng e Hua contro la linea di Mao."}
{"id": "1041531", "revid": "767487", "url": "https://it.wikipedia.org/wiki?curid=1041531", "title": "A Small Circle of Friends", "text": "A Small Circle of Friends \u00e8 un film drammatico del 1980 prodotto dalla MGM. Il film parla della vita di tre studenti (Davis, Allen, Parker) della Universit\u00e0 di Harvard negli anni sessanta."}
{"id": "1041536", "revid": "339392", "url": "https://it.wikipedia.org/wiki?curid=1041536", "title": "Persecuzioni del Paganesimo", "text": ""}
{"id": "1041537", "revid": "87461725", "url": "https://it.wikipedia.org/wiki?curid=1041537", "title": "Concerto di musici in costume", "text": "Concerto di musici in costume \u00e8 un dipinto a olio su tela (63,4x47,6\u00a0cm) realizzato nel 1626 dal pittore Rembrandt Harmenszoon Van Rijn.\n\u00c8 conservato nel Rijksmuseum di Amsterdam. L'opera \u00e8 firmata e datata \"RH. 1(6)26\".\nNel dipinto, un'anziana donna ascolta attenta tre musici; in primo piano, dei libri preziosi, un liuto e un violino; sullo sfondo, un quadro raffigurante la \"Fuga di Lot da Sodoma\".\nIl dipinto \u00e8 correntemente ritenuta come opera giovanile di Rembrandt, nonostante lo stile insolito e un soggetto che si discosta da quelli preferiti dall'artista."}
{"id": "1041542", "revid": "1543377", "url": "https://it.wikipedia.org/wiki?curid=1041542", "title": "Chantal Akerman", "text": "Biografia.\nNacque in una famiglia di ebrei polacchi emigrati in Belgio; i nonni materni e sua madre furono deportati ad Auschwitz. A quindici anni, dopo aver visto \"Il bandito delle ore undici\" (\"Pierrot le fou\", 1965) di Jean-Luc Godard, decise di diventare regista. Nel 1967 si iscrisse all'INSAS, scuola dell'arte dello spettacolo della Comunit\u00e0 francofona del Belgio, e frequent\u00f2 l'Universit\u00e0 internazionale di Teatro a Parigi, che abbandon\u00f2 presto per iniziare a lavorare saltuariamente come cameriera riuscendo poi a realizzare con i propri risparmi il suo primo cortometraggio, \"Saute ma ville\" (1968), grazie al quale ricevette ben presto attenzione dalla critica ed il supporto del regista belga Andr\u00e9 Delvaux.\nLa scoperta del cinema sperimentale.\nNel 1971, dopo la realizzazione di un secondo cortometraggio intitolato \"L'enfant aim\u00e9 ou je joue \u00e0 \u00eatre une femme mari\u00e9e\", che la Akerman stessa giudic\u00f2 malriuscito per una scarsa schiettezza e costruzione, part\u00ec con Sammy Szlingerbaum per New York, dove inizi\u00f2 a frequentare assiduamente l'Anthology Film Archives, lavor\u00f2 come assistente durante la lavorazione di vari lungometraggi e scopr\u00ec il New American Cinema, avvicinandosi agli autori pi\u00f9 sperimentali come Michael Snow, Andy Warhol e Stan Brakhage.\nStimolata da questo nuovo modo di fare e pensare il cinema, durante la sua permanenza negli Stati Uniti realizza nel 1972 il cortometraggio \"La chambre\" ed il mediometraggio \"Hotel Monterey\", nel 1973 un incompleto documentario sugli adolescenti che vivono nei centri sociali, \"Hanging Out Yonkers\", mostrato incompiuto al pubblico nel 2007 in occasione di una retrospettiva integrale sull'autrice belga al Centro Pompidou di Parigi con il titolo \"Hanging Out Yonkers Nineteen Seventy-Three\".\nNello stesso anno torn\u00f2 a vivere a Parigi, dove nel 1974 gir\u00f2 il suo primo lungometraggio, \"Je, tu, il, elle\" (distribuito poi nel 1976), dal quale trapela l'influenza dello sperimentalismo americano nell'appiattimento ed il distacco con la quale vengono mostrate scene di sesso esplicito, scelta che elimina volutamente del tutto ogni connotazione pornografica.\nLa consacrazione internazionale.\nNel 1975 realizz\u00f2 con il contributo del Ministero della Cultura della Comunit\u00e0 francese del Belgio il suo secondo lungometraggio, \"Jeanne Dielman, 23, quai du commerce, 1080 Bruxelles\" (spesso abbreviato nel solo \"Jeanne Dielman\"), la minuziosa descrizione della disperata ripetitivit\u00e0 della vita di una casalinga dedita occasionalmente alla prostituzione per mantenere se stessa ed il figlio adolescente.\nDa molti considerato il suo vero capolavoro, il quotidiano francese \"Le Monde\" ed il quotidiano statunitense \"New York Times\" nel 1976 lo classificarono come \"il pi\u00f9 grande capolavoro femminile della storia del cinema\".\nGrazie a questo film la Akerman raggiunse la consacrazione ed il riconoscimento internazionale, tanto che Gus Van Sant e Todd Haynes hanno affermato che il loro lavoro \u00e8 stato molto influenzato da \"Jeanne Dielman\". Il film partecip\u00f2 alla 28\u00aa edizione del Festival di Cannes nella sezione parallela Quinzaine des R\u00e9alisateurs.\nNel 1976, dopo il suo riconoscimento internazionale, torn\u00f2 a New York per la realizzazione di \"News from home\", poi ancora nel 1988 per \"Histoires d'Am\u00e9rique\" e nel 1996 per la commedia romantica \"Un divano a New York\", con William Hurt e Juliette Binoche.\nDal 2000 in poi.\nNel 2006 Chantal Akerman trasform\u00f2 un documentario su Israele che le era stato commissionato in un progetto pi\u00f9 personale, il pi\u00f9 intimo dalle opere degli anni settanta, \"L\u00e0-bas\". Girato a Tel-Aviv e montato a Parigi, il film \u00e8 una serie di inquadrature fisse della Akerman nel suo appartamento e di ci\u00f2 che si vede dalle finestre, narrato dalla voce fuori campo della regista stessa che commenta l'esperienza lasciandosi andare a digressioni sull'isolamento, la solitudine, il tempo e l'ebraismo.\nNel 2008 \u00e8 presidente della giuria della sezione \u201cOrizzonti\u201d della 65\u00aa Mostra internazionale d'arte cinematografica di Venezia.\nAssieme a Catherine Deneuve, Christophe Honor\u00e9, Jean-Pierre Limosin, Zina Modiano, Victoria Abril, Ga\u00ebl Morel, Louis Garrel, Yann Gonzalez, Clotilde Hesme, Chiara Mastroianni, Agathe Berman e Paulo Branco \u00e8 stata tra i sottoscrittori della lettera aperta agli spettatori cittadini (\"Lettre ouverte aux spectateurs citoyens\"), pubblicata da \"Lib\u00e9ration\" il 7 aprile 2009, contro la legge numero 669 del 12 giugno 2009, nota come \"Loi Cr\u00e9ation et Internet\" istitutiva della HADOPI (\"Haute Autorit\u00e9 pour la diffusion des oeuvres et la protection des droits sur l'Internet\").\nChantal Akerman \u00e8 stata professoressa di cinema alla European Graduate School di Saas-Fee, Svizzera.\nNel 2019 le \u00e8 stata dedicata la monografia: Ilaria Gatti, \"Chantal Akerman. Uno schermo nel deserto,\" Fef\u00e8 Editore, Roma, pp. 279.\nArte contemporanea.\nDal 1995 Chantal Akerman ha partecipato a varie Esposizioni d'arte ed ha esposto in varie Gallerie le sue video installazioni:"}
{"id": "1041543", "revid": "1833069", "url": "https://it.wikipedia.org/wiki?curid=1041543", "title": "Futbol'nyj Klub Arsenal Ky\u00efv", "text": "Il Futbol'nyj Klub Arsenal Ky\u00efv (), meglio noto come Arsenal Kiev, \u00e8 una delle societ\u00e0 di calcio di Kiev, in Ucraina.\nStoria.\nL'\"Arsenal Kiev\" fu fondato il 14 luglio del 1925 dall'omonima fabbrica di armi della citt\u00e0, come societ\u00e0 polisportiva. Nei primi anni di vita il club si limit\u00f2 a partecipare a tornei regionali con altre squadre composte da lavoratori. Nonostante ci\u00f2, gi\u00e0 al suo primo incontro l'Arsenal ebbe all'incirca 1,500 tifosi sugli spalti. Nel 1936 prese parte per la prima volta a una competizione nazionale, partecipando alla coppa dell'URSS, venendo eliminata al primo turno. Dopo la seconda guerra mondiale la squadra competer\u00e0 nel campionato della Repubblica Socialista Sovietica Ucraina (1951) cambiando nome sociale in \"Mashynobudivnyk Kiev (Macchinisti/Costruttori Di Macchine)\".Nel 1954 e nel 1955 vince la coppa del RSSU mentre nel 1958 vince il campionato, tornando a chiamarsi, l'anno successivo, Arsenal Kiev. Inoltre tra il 1959 e il 1963 grazie ai suoi successi la squadra giocher\u00e0 nella Klass B dell'URSS. Nel 1964 il club cambi\u00f2 nuovamente denominazione, diventando il \"Temp Kiev (Velocit\u00e0/Ritmo)\" non rappresentando pi\u00f9 la fabbrica d'armi della capitale ma la compagnia aereonautica di Kiev, Antonov (DAZ-12). Alla fine del campionato di quello stesso anno la societ\u00e0 calcistica fu fatta sciogliere perch\u00e9 le autorit\u00e0 del Ucraina sovietica ritenevano di dover concentrare tutti gli interessi economici e sportivi unicamente sulla \"Dinamo Kiev\"; solamente agli inizi degli anni settanta l'Arsenal torn\u00f2 a giocare, unicamente nei campionati dilettantistici, di nuovo come la squadra dell'industria militare della citt\u00e0 sotto il nome di \"Zavod Arsenal\" (Fabbrica Arsenal). Nel 1993 nasce il \"Borysfen FC\", che dopo una serie di fusioni con l\"'FC Nyva Myronivka\" (1993) e con il \"CSKA Kiev\" (1995) diventa il \"CSKA-Borysfen\". Tuttavia nel 1997 il sodalizio cambia nuovamente nome, continuando di fatto la tradizione del CSKA e relegando il Borysfen a seconda squadra (CSKA-2). Il 18 dicembre 2001 il governo della capitale ucraina dispose la modifica del nome da \"CSKA\" ad \"Arsenal\".\nA livello sportivo i migliori risultati conseguiti dal club furono il raggiungimento delle finali, entrambe perse, della Coppa d'Ucraina del 1998 e del 2001.\nIl 29 ottobre 2013 l'amministratore delegato del club Viktor Holovko ha presentato istanza di fallimento poich\u00e9 \"non sono stati trovati sponsor o nuovi finanziatori\", nonostante l'aiuto economico ricevuto dalle altre squadre del campionato. L'ultimo incontro disputato dalla squadra \u00e8 stato il derby in casa con la , vinto da quest'ultima per 2-0.\nLo Stadio Kolos, che ospita le partite interne, ha una capacit\u00e0 di 5.700 spettatori.\nNella stagione 2015-2016 prende parte alla Druha Liha. Nella stagione 2016-2017 viene ammesso a disputare la Per\u0161a Liha (Seconda Divisione) classificandosi al 10\u00ba posto. Nella stagione 2017-2018 vince il campionato di Per\u0161a Liha e ritorna in Prem\"jer-liha. Termina il campionato di massima serie all'ultimo posto, con conseguente retrocessione e l'anno seguente viene ritirata dal campionato.\nCronologia dei nomi.\n\"Arsenal\":1925-1950, 1959-1963, 2001-2019\n\"Mashynobudivnyk\":1951-1958\n\"Temp\":1964 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0\n\"Zavod Arsenal\":1972-1980\nColori e simboli.\nI colori sociali pi\u00f9 recenti sono il rosso e il blu; la scelta molto probabilmente \u00e8 dovuta al fatto che la societ\u00e0 che si occupa della vendita di materiale bellico,Arsenal Kiev, al quale la nascita del club stesso \u00e8 legata,viene da sempre associata alla frangia politica pro-sovietica della citt\u00e0. infatti i colori della bandiera della Repubblica Socialista Sovietica sono il rosso e il blu.\nCome simbolo invece il club ha inserito, sia nel logo del 2001-2003 sia in quello del 2014-2019, una foglia stilizzata di castagno; da sempre simbolo della citt\u00e0 di Kiev. Mentre nel logo del 2004-2014 la figura principale \u00e8 la A di Arsenal. Tuttavia vi sono svariati elementi che fanno riferimenti alla capitale dell'Ucraina (la forma della A che assomiglia al ponte che unisce le due parti della citta, il fiume Dnipro stilizzato sullo sfondo e delle ali che ricordano l'Arcangelo Michele patrono della citt\u00e0)\nDivisa casa.\nArsenal:\nMashynobudivnyk: -\nTemp: Maglia, pantaloncini e calzettoni bianchi\nZavod Arsenal: -\nDivisa trasferta.\nArsenal (2001-2019): Divisa bianca con inserti o blu o rossi, oppure con una tenuta di uno dei due colori e inserti bianchi\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nTifoseria.\nI tifosi dell'Arsenal a differenza della maggioranza del paese, sono di stampo anti-fascista e di sinistra\nI Gunners intrattengono buoni rapporti con i tifosi del Partizan Minsk, St.Pauli; questo \u00e8 dovuto al fatto che sia i tifosi bielorussi che i tedeschi sono tifoserie di estrema sinistra.\nPer quanto riguarda le rivalit\u00e0 l'Arsenal ha cattivi rapporti con le squadre concittadine, Dynamo Kiev e CSKA Kiev (questa rivalit\u00e0 non \u00e8 dovuta solo al fattore politico, ma anche alle questioni societarie che hanno portato il CSKA a cambiare nome nel 2001). Nel resto del Paese vi sono altre rivalit\u00e0 con: Veres, Dnipro, Karpaty, Obolon, Vorskla"}
{"id": "1041546", "revid": "131358", "url": "https://it.wikipedia.org/wiki?curid=1041546", "title": "FC Arsenal Kyiv", "text": ""}
{"id": "1041548", "revid": "131358", "url": "https://it.wikipedia.org/wiki?curid=1041548", "title": "FC Arsenal Kiev", "text": ""}
{"id": "1041553", "revid": "1318658", "url": "https://it.wikipedia.org/wiki?curid=1041553", "title": "Valle dell'Elba", "text": "La Valle dell'Elba \u00e8 un tratto di circa 20 chilometri del fiume Elba che scorre nella citt\u00e0 tedesca di Dresda e che nel 2004 fu inserito nell'elenco dei Patrimoni dell'umanit\u00e0 dell'UNESCO in quanto il paesaggio, pur presentando le sue rive e scogliere naturali, \u00e8 parte integrante dell'area urbana della citt\u00e0.\nNel 2006 l'UNESCO inser\u00ec la valle dell'Elba nell'elenco dei Patrimoni dell'umanit\u00e0 in pericolo, ventilando anche la possibilit\u00e0 di rimuovere il sito dalla lista dei Patrimoni mondiali dell'umanit\u00e0. Questo a causa del progetto di costruzione di un ponte stradale, il Waldschl\u00f6sschenbr\u00fccke, che avrebbe dovuto attraversare il fiume, con un serio impatto sull'integrit\u00e0 del paesaggio. Il 26 giugno 2009, a seguito della conferma della progettazione del ponte, l'UNESCO ha annunciato di aver rimosso la valle dell'Elba dalla lista dei Patrimoni mondiali dell'umanit\u00e0."}
{"id": "1041560", "revid": "767487", "url": "https://it.wikipedia.org/wiki?curid=1041560", "title": "Concordia dello Stato", "text": "La Concordia dello Stato \u00e8 un dipinto a olio su tavola (74,6x100 cm) realizzato nel 1642 circa dal pittore Rembrandt Harmenszoon Van Rijn.\n\u00c8 conservato nel Museum Boijmans Van Beuningen di Rotterdam.\nL'opera \u00e8 firmata e datata \"REMBRANDT F. 164(.)\".\nPer lo stile e il tema trattato, si collega l'opera a \"La ronda di notte\": il significato \u00e8 decisamente simbolico, per la presenza di allegorie legate ai Paesi Bassi e ad Amsterdam."}
{"id": "1041563", "revid": "114249028", "url": "https://it.wikipedia.org/wiki?curid=1041563", "title": "Turbo codici", "text": "I turbo codici sono una classe di codici di correzione degli errori ad alte prestazioni, che trovano impiego nelle comunicazioni satellitari nello spazio profondo ed in altre applicazioni in cui i progettisti puntano ad avere il massimo trasferimento di informazione su una banda limitata in presenza di un segnale ricevuto affetto da rumore.\nI codici turbo sono stati teorizzati da Claude Berrou, Alain Glavieux e Punya Thitimajshima presentati nel 1993 ad una conferenza dell'IEEE.\nI codici turbo sono ancora ad oggi oggetto di ricerche in numerose universit\u00e0 del mondo, allo scopo di raffinarli e di ottenere implementazioni pi\u00f9 efficienti.\nNella teoria dell'informazione, i turbo codici (originariamente \"Turbocodes\", in francese) sono una classe di codici Forward Error Correction (FEC) ad alte prestazioni sviluppati intorno al 1990-91 (ma pubblicati per la prima volta nel 1993), le prime codifiche capaci di avvicinarsi al massimo teorico della capacit\u00e0 del canale teorema di Shannon\u2013Hartley, il massimo teorico per la velocit\u00e0 alla quale \u00e8 ancora possibile una comunicazione affidabile dato un livello di rumore specifico. I turbo codici sono utilizzati nelle comunicazioni mobili 3G/4G (ad es. In UMTS e LTE) e nelle comunicazioni satellitari (nello spazio profondo) cos\u00ec come altre applicazioni dove i progettisti cercano di ottenere un trasferimento affidabile delle informazioni tramite collegamenti di comunicazione, dati i limiti di larghezza di banda o di latenza e la presenza di rumore dannoso per i dati. I turbo codici sono attualmente in competizione con i codici LDPC (\"Low-Density-Parity-Check-Code\") che offrono prestazioni comparabili.\nIl nome \"turbo code\" deriva dal ciclo di feedback in decodifica, perci\u00f2 \u00e8 stato associato alla retro-alimentazione dai gas di scarico utilizzata per la sovralimentazione dei motori turbo, Hagenauer ha sostenuto che il termine turbo in tal senso \u00e8 improprio poich\u00e9 non vi \u00e8 alcun feedback verso il processo di codifica nell'encoder. In ogni caso, il termine turbo, nell'uso popolare, rende bene l'idea di un sistema ingegnoso, veloce e potente.\nStoria.\nLa prima domanda di brevetto per i turbo codici \u00e8 stata depositata il 23 aprile 1991. La domanda di brevetto indica Claude Berrou come l'unico inventore dei codici turbo. La registrazione del brevetto ha portato a numerosi brevetti tra cui il brevetto US 5.446.747 US Patent 5,446,747, che \u00e8 scaduto il 29 agosto 2013.\nIl primo documento pubblico sui turbo codici fu \"Near Shannon Limit Error-correcting Coding and Decoding: Turbo-codes\". Questo documento \u00e8 stato pubblicato nel 1993 negli Atti della Conferenza Internazionale delle Comunicazioni IEEE. Il documento del 1993 era composto da tre distinti contributi messi insieme per vincoli di spazio. La fusione ha fatto s\u00ec che il documento elencasse tre autori: Berrou, Glavieux, e Thitimajshima (da T\u00e9l\u00e9com Bretagne, ENST Bretagne, Francia). Tuttavia dalla domanda di brevetto originale \u00e8 chiaro che Claude Berrou \u00e8 l'unico inventore dei turbo codici e che gli altri autori del lavoro hanno fornito del materiale diverso rispetto ai concetti chiave dei turbo codici.\nI turbo codici furono cos\u00ec rivoluzionari al momento della loro introduzione che molti esperti nel campo della codifica non credettero ai risultati riportati. Quando la performance fu confermata, ebbe luogo una piccola rivoluzione nel mondo della codifica che ha portato allo studio di molti altri tipi di elaborazione di segnale iterativa.\nLa prima classe di codice turbo era il codice convoluzionale concatenato parallelo (PCCC). Dopo l'introduzione del primo turbo codice parallelo nel 1993, sono state realizzate molte altre classi di turbo codici, incluse le versioni seriali dei codici convoluzionali seriali concatenati e dei codici ripetuti-accumulati. Metodi di decodifica turbo iterativi sono stati applicati anche ai pi\u00f9 convenzionali sistemi FEC, compresi i codici convoluzionali corretti Reed-Solomon, sebbene questi sistemi di decoder iterativi siano troppo complessi per implementazioni pratiche. La turbo equalizzazione a sua volta \u00e8 stata derivata dai concetti di turbo codifica.\nOltre all'invenzione dei turbo codici, Claude Berrou ha anche sviluppato i codici ricorsivi sistematici convoluzionali (RSC), utilizzati nell'esempio di implementazione dei turbo codici descritti nel brevetto (i turbo codici che usano i codici RSC sembrano funzionare meglio di quelli che non li usano).\nPrima dei codici turbo, le migliori implementazioni FEC erano costituite da codifiche seriali concatenati basate su un codice di correzione degli errori esterno Reed-Solomon combinato con un codice interno convoluzionale a lunghezza corta algoritmo di Viterbi, noto anche come codice RSV.\nIn un saggio successivo, Berrou ha generosamente riconosciuto l'intuizione di \"G. Battail, J. Hagenauer e P. Hoeher, che, alla fine degli anni '80, hanno acceso l'interesse per l'elaborazione probabilistica\". Aggiungendo che \" R. Gallager e M. Tanner avevano gi\u00e0 immaginato tecniche di codifica e decodifica i cui principi generali erano strettamente correlati,\" anche se i calcoli necessari erano impraticabili a quel tempo.\nUn esempio di encoder.\nEsistono molti casi diversi di turbo codici, che utilizzano diversi componenti di codificatori, rapporti di input/output, interleaver e pattern di foratura. Questo esempio di implementazione dell'encoder descrive un classico codificatore turbo e mostra la progettazione generale dei turbo codici paralleli.\nQuesta implementazione dell'encoder invia tre sotto-blocchi di bit. Il primo sottoblocco \u00e8 il blocco \"m\"-bit dei dati del payload o carico utile che \u00e8 spedito senza modifiche (codifica \"sistematica\"). Il secondo sottoblocco \u00e8 costituito da \"n/2\" bit di parit\u00e0 calcolati dai dati del payload utilizzando un codice convoluzionale sistematico ricorsivo (codice RSC). Il terzo sottoblocco \u00e8 costituito da \"n/2\" bit di parit\u00e0 calcolati su una permutazione nota dei bit del payload, ancora utilizzando un codice RSC. Pertanto due sottogruppi ridondanti ma diversi di bit di controllo di parit\u00e0 sono inviati insieme al carico utile. Il blocco completo \u00e8 composto da \"m + n\" bit di dati, con rapporto D/C (Dati/Controllo) \"m / ( m + n )\". \nLa permutazione dei bit del payload tra le i due RSC in parallelo viene eseguito da un dispositivo chiamato interleaver. L'interleaver installato tra i due codificatori (e i decodificatori) \u00e8 utilizzato per diffondere e sfumare i picchi di errore prodotti sull'output dal rumore che affligge il mezzo trasmissivo.\nDal punto di vista dell'hardware, il codificatore complessivo consiste di due codificatori RSC in parallelo, \"C\"1 e \"C\"2, come illustrato in figura, che sono collegati tra loro usando uno schema di concatenazione parallela:\nNella figura, \"M\" \u00e8 un registro di memoria. La linea di ritardo e l'interleaver portano i bit di input dk al secondo encoder ad apparire in sequenze diverse rispetto al primo encoder. A ogni iterazione la sequenza di ingresso \"d\"k appare in uscita \"x\"k (codifica sistematica) con l'aggiunta dei bit di parit\u00e0 \"y\"1k o \"y\"2k. Se i due encoder \"C\"1 e\"C\"2 sono utilizzati rispettivamente in un numero di iterazioni \"n\"1 e \"n\"2, le loro velocit\u00e0 sono rispettivamente uguali a\nIl decoder.\nIl decodificatore \u00e8 costruito in modo simile all'encoder. Due decodificatori elementari sono interconnessi tra loro ma in modo seriale non in parallelo. Il decodificatore formula_2 funziona a bassa velocit\u00e0 (es. formula_3) quindi \u00e8 riferito al codificatore formula_4 e corrispondentemente formula_5 sta per il formula_6. formula_2 produce una decisione di tipo \"soft decision\" che causa un ritardo formula_8. Lo stesso ritardo prodotto dalla linea di ritardo nell'encoder. L'operazione formula_5 causa un ritardo formula_10.\nIl blocco \"DI\" \u00e8 un modulo di demultiplexing e inserimento di zeri che funziona come un doppio interruttore, reindirizzando alternativamente i bit di input a formula_2 e a formula_5, e nello stato OFF alimenta entrambi gli ingressi formula_13 and formula_14 con dei bit di riempimento (zeri).\nConsideriamo un canale AWGN senza memoria AWGN e assumiamo che alla \"k\"-esima iterazione il decodificatore riceva una coppia di variabili casuali:\ndove formula_16 e formula_17 sono componenti di rumore indipendenti con la stessa varianza formula_18. formula_19 \u00e8 il bit \"k\"-mo proveniente dall'encoder formula_20.\nLe informazioni ridondanti sono demultiplexate e inviate attraverso \"DI\" a formula_2 (dove formula_22) e a formula_5 (dove formula_24).\nformula_2 prende una decisione \"soft\"; i.e.:\ne la consegna a formula_5. formula_28 \u00e8 il codiddetto \"logaritmo del rapporto di verosimiglianza\" (LLR). formula_29 \u00e8 la \"\u00e8 la probabilit\u00e0 a posteriori\" (APP) del formula_30 bit di dati, cio\u00e8 la probabilit\u00e0 nell'interpretare un bit ricevuto formula_30 come formula_32. Prendendo in considerazione l\"'LLR\", formula_5 produce una decisione \"hard\"; cio\u00e8 un bit decodificato.\nL'Algoritmo di Viterbi non \u00e8 in grado di calcolare l'APP, quindi non pu\u00f2 essere utilizzato in formula_2. Qui pu\u00f2 essere usato utilizzato un algoritmo BCJR modificato BCJR algorithm. Per formula_5 invece l'algoritmo di Viterbi \u00e8 appropriato.\nTuttavia, la struttura rappresentata non \u00e8 ottimale, perch\u00e9 formula_2 utilizza solo una parte delle informazioni ridondanti disponibili. Per migliorare la struttura, viene utilizzato un ciclo di feedback (linea tratteggiata in figura).\nApproccio alla decisione Soft.\nIl front-end del decoder produce un numero intero per ogni bit nel flusso di dati. Questo numero intero \u00e8 una misura di quanto \u00e8 probabile che il bit sia uno 0 o 1 ed \u00e8 anche chiamato \"soft\" bit. Il numero intero pu\u00f2 spaziare nell'intervallo [-127, 127], dove:\nQuesto introduce un aspetto probabilistico al flusso di dati dal front-end ma trasmette pi\u00f9 informazioni su ogni bit rispetto a un semplice 0 o 1.\nAd esempio, per ciascun bit, il front end di un ricevitore tradizionale deve decidere se una tensione analogica interna \u00e8 al di sopra o al di sotto di un determinato livello di tensione di soglia. Per un decodificatore di turbo-codice, il front-end fornirebbe una misura di quanto \u00e8 distante la tensione interna dalla soglia data.\nPer decodificare il blocco di dati , il front-end del decoder crea un blocco di probabilit\u00e0, con una misura di verosimiglianza per ogni bit nel flusso di dati. Ci sono due decodificatori paralleli, uno per ciascuno dei sottoblocchi di bit di parit\u00e0. Ciascun decodificatore usa un sottoblocco di probabilit\u00e0 per i dati del payload \"m\" (il decodificatore che lavora sul secondo sotto-blocco di parit\u00e0 conosce la permutazione di bit che ha usato il secondo codificatore).\nRisoluzione delle ipotesi per trovare i bit.\nL'innovazione chiave dei turbo codici \u00e8 il modo in cui utilizzano i dati di probabilit\u00e0 per riconciliare le differenze tra i due decodificatori. Ciascuno dei due decodificatori convoluzionali genera un'ipotesi di fiducia (con relativa probabilit\u00e0) per la sequenza ricevuto degli \"m\" bit relativi al carico utile. Le due sequenze d'ipotesi sui bit vengono confrontate e se concordano il lavoro \u00e8 finito, mentre se differiscono, i decodificatori si scambiano le probabilit\u00e0 che hanno per ciascun bit nell'ipotesi. Ciascun decodificatore incorpora le stime di probabilit\u00e0 derivate dall'altro decodificatore per generare una nuova ipotesi per i bit \"m\" del carico utile. Quindi confrontano queste nuove ipotesi. Questo processo iterativo continua fino a quando i due decodificatori giungono alla stessa ipotesi sulla sequenza 'm' di bit del payload, tipicamente i risultati convergono (o divergono) in 4 o 10 cicli.\nSi pu\u00f2 tracciare un'analogia tra questo processo e quello di risolvere enigmi a riferimenti incrociati come i cruciverba o i sudoku. Consideriamo un cruciverba parzialmente completato e probabilmente sbagliato. Due risolutori di rompicapo (decodificatori) cercano di risolverlo: uno possiede gli indizi (bit di parit\u00e0) \"verticali\" e l'altro possiede gli indizi \"orizzontali\". Per iniziare, entrambi i solutori ipotizzano delle risposte alle domande, annotando quanto sono sicuri di ciascuna lettera (bit del payload). Quindi confrontano le ipotesi scambiandosi reciprocamente risposte e valutazioni di quando sono fiduciosi delle risposte, notando dove e come si differenziano. Sulla base di queste nuove conoscenze, entrambi forniscono risposte aggiornate e nuove valutazioni di fiducia, ripetendo l'intero processo fino a quando non convergono sulla stessa soluzione.\nPrestazioni.\nI codici Turbo funzionano bene grazie alla combinazione dell'aspetto casuale del codice con la struttura di decodifica fisicamente realizzabile. I codici Turbo sono affetti da un calo improvviso di prestazioni al peggiorare del rapporto segnale rumore, detto error floor, in altre parole o correggono tutto bene oppure, oltre una certa soglia di rumore, non correggono pi\u00f9 affatto.\nApplicazioni pratiche dei turbo codici.\nTelecomunicazioni:\nFormulazione bayesiana.\nDal punto di vista dell'intelligenza artificiale, i turbo codici possono essere considerati come un'istanza di propagazione delle credenze fiduciarie ad anello nelle reti bayesiane Rete bayesiana."}
{"id": "1041565", "revid": "125855827", "url": "https://it.wikipedia.org/wiki?curid=1041565", "title": "Un turco napoletano", "text": "Un turco napoletano \u00e8 un film del 1953 diretto da Mario Mattoli.\nAdattamento al grande schermo della farsa \"Nu turco napulitano\" (1888) di Eduardo Scarpetta, \u00e8 interpretato da Tot\u00f2, primo film del trittico scarpettiano, completato da \"Miseria e nobilt\u00e0\" e \"Il medico dei pazzi\", entrambi del 1954, girati tutti a colori sempre con Mario Mattoli dietro la cinepresa e con Tot\u00f2 nei panni di Felice Sciosciammocca.\nTrama.\nAl San Carlino di Napoli va in scena una commedia di Eduardo Scarpetta ambientata a Sorrento sul finire dell'Ottocento: Felice Sciosciammocca viene condotto in carcere per essersi accollato la colpa di un delitto in realt\u00e0 commesso da altri. In galera familiarizza con un lestofante che si fa chiamare Faina, mostrando subito la sua proverbiale forza straordinaria merc\u00e9 la quale spezza senza sforzi i piedi di una sedia claudicante. Quando viene a conoscenza della sua condanna a morte, Felice accetta la proposta di evasione avanzata da Faina, piegando senza problemi le sbarre della cella. Appena usciti di prigione, i due incontrano un forestiero turco che chiede indicazioni per la stazione, poich\u00e9 deve recarsi a Sorrento per non specificati motivi di lavoro.\nFaina e Felice lo stordiscono e lo derubano, e il primo convince il secondo ad andare a Sorrento con i documenti dello sconosciuto per assumerne posto di lavoro ed identit\u00e0. Felice scopre cos\u00ec che il turco avrebbe dovuto prestare servizio presso la bottega di Pasquale Catone, uomo ricco ma gelosissimo della seconda moglie Giulietta e della figlia di primo letto Lisetta. Pasquale in effetti s'attende un lavoratore straniero promessogli dall'importante onorevole Cocchetelli, il quale vuole ingraziarselo in vista delle prossime elezioni tanto da promettergli anche il titolo di cavaliere. Lo stesso deputato invia una lettera a Pasquale che, casualmente, giunge poco dopo l'arrivo a Sorrento di Felice, e in cui comunica a don Pasquale che il turco \u00e8 un eunuco.\nPasquale, per delicatezza, non chiede conferma all'ignaro Felice e anzi, su suggerimento dell'amico e confidente don Ignazio, lo mette a guardia di moglie e figlia garantendogli anche un cospicuo stipendio. L'uomo non comprende il motivo per cui Pasquale \u00e8 tanto generoso, ma ovviamente accetta l'offerta e si fa ben volere da Giulietta, Lisetta, dalla moglie di Ignazio Angelica e dalla cameriera Concetta. Durante il suo lavoro a casa Catone, riceve la visita di Faina, al quale non dice nulla del lauto stipendio, e scopre l'amore tra Lisetta ed un giovane poeta, tenuto nascosto poich\u00e9 Pasquale era stato costretto a prometterla al guappo Carluccio detto l'\"uomo di ferro\", prepotente e rozzo nipote di don Ignazio.\nDurante la cerimonia di fidanzamento tra Lisetta e Carluccio, Felice seduce sia Giulietta che Angelica, mentre tutti sono in fermento per l'arrivo di Cocchetelli e di quella che lui spaccia per moglie, ma che in realt\u00e0 \u00e8 l'amante, una ballerina francese che Felice aveva gi\u00e0 visto a teatro. Mentre Lisetta rompe il fidanzamento, mandando su tutte le furie Carluccio, Cocchetelli trova Felice in atteggiamento intimo con l'amante, scoprendo che l'uomo non \u00e8 il turco che aveva promesso a Pasquale. Il politico per\u00f2 non pu\u00f2 rivelare nulla a Catone perch\u00e9 la cosa lo metterebbe in cattiva luce con il ricco ed influente padrone di casa.\nLa verit\u00e0 viene ugualmente svelata a Pasquale da Faina che, scoperto il ricco compenso percepito da Felice, decide di vendicarsi e farlo cacciare. Pasquale va su tutte le furie sia con Felice che con l'onorevole, ma in quel momento arriva anche Carluccio, che grida vendetta per l'affronto sub\u00ecto da parte di Lisetta. Il prepotente nipote di Ignazio viene messo in fuga dalla forza sovrumana del falso turco. La storia si conclude con Pasquale che ringrazia Felice per l'aiuto offertogli, e concede a Lisetta di fidanzarsi col suo innamorato, mentre Cocchetelli ricever\u00e0 l'aiuto di Pasquale e degli altri elettori per vincere le elezioni politiche.\nProduzione.\nIl film ambientato a Sorrento \u00e8, in realt\u00e0, girato a San Felice Circeo.\nLa canzone \"Carm\u00e8, Carm\u00e8...\" \u00e8 scritta dallo stesso Tot\u00f2 ed \u00e8 cantata da Nicola Maldacea Jr., ma la voce \u00e8 in realt\u00e0 del cantante Franco Ricci.\nLa canzone parodiata da Felice ai bagni di mare, quando per divertire le donne si attribuisce l'invenzione della danza del ventre in occasione di un mal di stomaco, \u00e8 la melodia araba nota come \"Kradoutja\".\nSu alcune locandine del film compare un titolo diverso, con l'articolo determinativo: \"Il turco napoletano\".\nL'attore Aldo Giuffr\u00e9 ha dichiarato in un'intervista che la troupe era solita applaudire dopo le riprese, facendo sentire gli attori come su un palcoscenico; inoltre alcune scene vennero rifatte pi\u00f9 volte a causa delle risate degli attori, in particolare quella in carcere dove Tot\u00f2 scambia il becchino per un sarto.\nSebbene basato su un'opera teatrale, il film presenta alcune differenze rispetto all'originale: la scena della fuga dal carcere \u00e8 tratta dalla rassegna di riviste di Tot\u00f2 \"Se quell'evaso io fossi\" (1933), cos\u00ec come la scena del becchino scambiato per un sarto, gi\u00e0 utilizzato in \"Le sei mogli di Barbabl\u00f9\" (1950); l'idea dell'eunuco era stata utilizzata da Tot\u00f2 anche nella rivista \"Uomini a nolo\" (1937)."}
{"id": "1041574", "revid": "109068290", "url": "https://it.wikipedia.org/wiki?curid=1041574", "title": "Zaccaria Seriman", "text": "Biografia.\nFiglio di Diodato Sceriman (ma lo stesso Zaccaria preferiva firmarsi \"Seriman\") e di Elisabetta Torninben, proveniva da una nobile e ricca famiglia di mercanti armeni, stabilitasi a Venezia alla fine del Seicento a causa delle persecuzioni anticristiane che avvenivano in Persia.\nVisse in Laguna per gran parte della sua esistenza, fatto salvo il periodo 1721-1725 in cui studi\u00f2 a Bologna presso il Collegio dei Nobili di San Saverio, retto dai gesuiti. In questi anni ebbe modo di frequentare gli ambienti culturali della citt\u00e0, come l'Universit\u00e0 e l'Istituto di scienze, in cui si animava il dibattito tra le teorie cartesiane e la nuova filosofia newtoniana.\nLa sua opera pi\u00f9 nota \u00e8 il romanzo \"Viaggi di Enrico Wanton alle terre incognite australi ed ai regni delle Scimmie e dei Cinocefali\", pubblicato nel 1749, considerato uno dei romanzi precursori della fantascienza italiana. Si tratta di un'opera colossale (consta nell'edizione definitiva di Berna del 1764, di 2380 pagine) di carattere fantastico e satirico, ove si narra del viaggio compiuto da Enrico Wanton in terre australi in compagnia dell'amico Roberto prima nelle terre delle Scimmie e in seguito in quella dei Cinocefali. La metafora del viaggio serve al Seriman (ma Giambattista Marchesi lo chiama sempre Sceriman) per stilare - con un paragone ellittico di un altro mondo che \u00e8 sempre un mondo altro rispetto al nostro-, una satira degli usi e costumi del proprio tempo.\nIl giudizio del Marchesi: \"Lo Sceriman volle dare all'Italia un grande romanzo satirico, filosofico; ma gli manc\u00f2 la mordace fantasia dello Swift e l'eloquenza arguta del Montesquieu; fu troppo fiacco; e a descrivere fondo a tutto l'universo, gli manc\u00f2 l'ala del genio\""}
{"id": "1041575", "revid": "20045", "url": "https://it.wikipedia.org/wiki?curid=1041575", "title": "Aggettivo interrogativo", "text": ""}
{"id": "1041578", "revid": "20045", "url": "https://it.wikipedia.org/wiki?curid=1041578", "title": "Aggettivo esclamativo", "text": ""}
{"id": "1041584", "revid": "1345938", "url": "https://it.wikipedia.org/wiki?curid=1041584", "title": "Entropia di vaporizzazione", "text": "L'entropia di vaporizzazione (o entropia di ebollizione) \u00e8 una grandezza che esprime l'aumento di entropia dovuto al processo di vaporizzazione. Questa variazione positiva \u00e8 dovuta all'aumento del disordine di un sistema materiale quando questo passa dallo stato solido cristallino (stato molto ordinato) o liquido (meno ordinato) allo stato aeriforme (molto disordinato). Nel caso di passaggio di stato solido \u2192 aeriforme solitamente si utilizza anche il termine entropia di sublimazione. L'unit\u00e0 di misura nel SI \u00e8 J / mol \u00b7 K.\nIl processo naturale di transizione di fase avviene nel momento in cui l'associato cambiamento dell'energia libera di Gibbs \u00e8 negativa. Segue che l'entropia di vaporizzazione \u00e8 in relazione con il punto di ebollizione (o di sublimazione) e il calore di vaporizzazione:\nSecondo la regola di Trouton l'entropia di vaporizzazione di un liquido pu\u00f2 essere approssimata a circa 88 J/mol \u00b7 K.\nEsempi.\nNella tabella seguente sono indicate le entropie molari di vaporizzazione di alcuni liquidi (a p = 1 bar):"}
{"id": "1041587", "revid": "123835546", "url": "https://it.wikipedia.org/wiki?curid=1041587", "title": "Preacher (fumetto)", "text": "Preacher \u00e8 una serie di fumetti creata dallo scrittore Garth Ennis e dal disegnatore Steve Dillon, pubblicata dalla DC Comics sotto l'etichetta Vertigo, con copertine disegnate da Glenn Fabry.\nLa serie \u00e8 composta da 75 numeri in totale: 66 albi regolari ad uscita mensile, 5 speciali ed una mini-serie limitata di 4 numeri dal titolo \"Saint of Killers\" (uscita in Italia col titolo \"Il santo degli assassini\"). L'ultimo numero della serie regolare (il n. 66) \u00e8 stato pubblicato negli Stati Uniti nel luglio del 2000. \nNegli Stati Uniti la serie \u00e8 stata proposta in tre diverse edizioni: la prima composta da nove volumi, la seconda da sei e la terza ovvero una Absolute Edition composta da tre volumi. In Italia l'intera collezione \u00e8 stata proposta per la prima volta in 12 volumi brossurati dall'editore Magic Press. Successivamente \nPlaneta De Agostini ha riproposto l'opera in due distinti formati: una da edicola composta da 18 volumi e una edizione di pregio di 3 volumi definita \"omnibus\". \nL'editore RW Lion ha in seguito proposto l'edizione americana da 6 volumi, ma nel formato \"deluxe\".\nPanini Comics sta attualmente ristampando l'intera saga proponendo fedelmente la prima edizione americana dal formato brossurato 17cmx26cm da 9 volumi.\nTrama.\nJesse Custer \u00e8 un predicatore squattrinato che vive ad Annville, piccola cittadina del Texas; \u00e8 stato posseduto da una creatura soprannaturale di nome \"\"Genesis\"\" in un incidente che ha provocato la morte della sua intera congregazione di fedeli ed ha raso al suolo la sua chiesa.\nGenesis, il prodotto di un accoppiamento innaturale e non autorizzato tra un angelo e un demone, \u00e8 un bambino senza alcun senso di volont\u00e0 individuale. Ad ogni modo, dato che \u00e8 formato sia da pura bont\u00e0 che da pura malvagit\u00e0, pu\u00f2 avere abbastanza potenza da rivaleggiare con Dio stesso e per questo, Custer, unito a Genesis, potrebbe essere il pi\u00f9 potente essere vivente mai esistito: i suoi poteri gli permettono di farsi obbedire da chiunque.\nCuster, spinto da un forte senso di responsabilit\u00e0, intraprende un viaggio attraverso gli Stati Uniti d'America cercando letteralmente Dio che ha abbandonato il Paradiso nel momento in cui era nato Genesis. A lui si uniscono la sua vecchia ragazza Tulip O'Hare e un vampiro irlandese alcolizzato di nome Cassidy. Durante la ricerca, i tre affrontano nemici e ostacoli sia sacri che profani come il Santo degli Assassini, un angelo della morte invincibile, velocissimo, dalla mira infallibile che risponde solamente all'autorit\u00e0 di dio in persona, un serial killer chiamato il \"\"Predatore-Frantumatore\", in un'organizzazione segreta, nota come il Gral, che controlla i governi del mondo e protegge la discendenza di Ges\u00f9, Herr Starr, apparente capo dell'organizzazione, un megalomane con un'inclinazione per le prostitute, che spera di usare Custer per i suoi scopi, diversi angeli caduti e la famiglia dello stesso Jesse, in particolar modo la nonna Cajun, Jody, la sua possente guardia del corpo e l'\"amante degli animali\"\" T.C..\nTemi e influenze.\nLa serie si concentra sulla narrazione e sulla caratterizzazione dei personaggi. Ha ricevuto notevoli elogi per il suo modo non apologetico di trattare temi religiosi e soprannaturali, per il suo humour \"dark\" e spesso violento, e per la vasta gamma di allusioni alla cultura popolare al di fuori dei fumetti. In particolare prende spunto dai film, soprattutto film western, per quanto riguarda molti dei suoi elementi stilistici come ad esempio: un fantasma di John Wayne \u00e8 un personaggio ricorrente e fa da guida spirituale o da coscienza per Custer; la Monument Valley e Alamo fungono da sfondi per varie tappe del viaggio; per un periodo Jesse fa lo sceriffo in una piccola citt\u00e0 in Texas; l'immagine del Santo degli Assassini, un fuorilegge riformato che ritorna cattivo ancora una volta, sulla falsariga del personaggio di Clint Eastwood in \"Gli Spietati\", William Munny, \u00e8 un accenno alla classica nozione western di nemesi, diretto, vero e terribile.\nLa tematiche religiose presenti nella serie fanno parte di una controcultura abbastanza diffusa (vedi la risonanza mondiale dopo l'uscita del romanzo \"Il Codice da Vinci\"). Non \u00e8 noto se Ennis abbia avuto qualche forte di ispirazione particolare (come ad esempio il libro Holy Blood, Holy Grail). Nel fumetto si afferma che esiste un lignaggio ancora vitale che discende da Ges\u00f9 Cristo e Maria Maddalena. Herr Starr rivela a Cassidy che Ges\u00f9 aveva dei bambini, e che non mor\u00ec sulla croce, ma invece visse fino alla mezza et\u00e0 e fu ucciso da un carro per il letame in fuga (si nota cos\u00ec che il tema della discendenza di Ges\u00f9 viene trattato in maniera satirica e non seriamente). Dopo la sua morte i guardiani del Graal portarono via i suoi figli, che furono forzati a sposarsi tra di loro in modo da mantenere il potere divino di Ges\u00f9 all'interno della discendenza. Per oltre 2000 anni questi matrimoni tra consanguinei perpetuarono un albero familiare incestuoso che culmin\u00f2 con i discendenti di Ges\u00f9 mentalmente disabili che ebbero un bambino, durante la nascita del quale mor\u00ec la madre, producendo in realt\u00e0 l'ultima generazione della linea di Ges\u00f9.\nAll'inizio della storia, narrata in retrospettiva nel primo numero di \"Preacher\", Jesse Custer \u00e8 un parroco di dubbia natura, proprio sul punto di rivolgersi ai membri della sua parrocchia dopo una notte di grandi bevute e con molti nemici tra gli ascoltatori. Questa scena d'apertura \u00e8 identica al famoso inizio del romanzo di Selma Lagerl\u00f6f dal nome \"La saga di G\u00f6sta Berling\".\nIn aggiunta, la serie analizza il ruolo dell'identit\u00e0 e degli ideali americani nell'et\u00e0 moderna. Questo si estende oltre che ad un livello personale, in cui un'etica e comportamenti antiquati da \"cowboy\" dei western incontrano il moderno femminismo, anche ad un livello collettivo, in cui vengono studiati, tra le altre cose, i traumi della Guerra del Vietnam, l'eccesso di corporazioni e la natura ciclica della violenza. Viene inoltre esaminato il conflitto tra la politica liberale e quella conservatrice, cos\u00ec come vengono affrontati temi quali la depressione, la repressione, la sessualit\u00e0, la pornografia, l'abuso di droghe, il problema dei senzatetto e l'immigrazione.\nUna presenza simbolica \u00e8 quella di Arseface, un teenager che ha tentato di imitare il suicidio della rock star Kurt Cobain sparandosi sul volto con un fucile. Egli \u00e8 sopravvissuto al tentativo di suicidio, e dopo molti interventi di chirurgia plastica ricostruttiva \u00e8 finito per diventare un 'compagno con una faccia come un culo'. Nei numeri finali, Arseface passa attraverso un ciclo accelerato di gloria americana: dal sentirsi clandestino al diventare una famosa star, da un processo civile a obiettivo di censura. Alla fine, il suo manager prende tutti i suoi soldi.\nEnnis e Dillon sono, rispettivamente, nord-irlandese ed inglese, cosicch\u00e9 le loro osservazioni sulla storia e sulla cultura americana hanno una prospettiva esterna.\nAltri media.\nLungometraggi.\nPer diversi anni, \u00e8 stato in lavorazione un adattamento cinematografico della View Askew Productions, con James Marsden dato come protagonista. Lo stesso cofondatore della Produzione, il regista Kevin Smith si era dichiarato entusiasta del fumetto affermando \u00ab\"...questo libro \u00e8 pi\u00f9 divertente di un film...anche di uno dei miei.\"\u00bb Il progetto non si \u00e8 mai materializzato, nonostante la produzione sia arrivata a fare dei provini per il ruolo di \"Arseface\", dei quali si possono trovare online immagini raccapriccianti. Ad un certo punto, Samuel L. Jackson, un fan del fumetto, ha espresso il suo interesse nel recitare nella parte de il Santo degli Assassini.\nSerie televisive.\nPreacher \u00e8 una serie televisiva statunitense sviluppata da Evan Goldberg, Seth Rogen e Sam Catlin per la AMC e trasmessa per la prima volta nel 2016. il 29 giugno 2016, la AMC rinnova la serie con una seconda stagione di 13 episodi."}
{"id": "1041593", "revid": "1725819", "url": "https://it.wikipedia.org/wiki?curid=1041593", "title": "Telequattro", "text": "Telequattro \u00e8 un'emittente televisiva locale con sede a Trieste. Dal 2012 \u00e8 entrata nell'orbita di Teleradio Diffusione Bassano S.r.l. e dal 2018 del Gruppo Medianordest sempre facente riferimento alla famiglia Jannacopulos. \nStoria.\nNata nel 1976, inizi\u00f2 a trasmettere alla fine dell'anno successivo in ambito regionale. Le prime trasmissioni cominciarono il 18 dicembre del 1977, in un periodo particolare per la citt\u00e0 di Trieste: dopo la firma del Trattato di Osimo che stabiliva i confini definitivi fra Italia e Jugoslavia, la citt\u00e0 fu scossa dalla nascita della Lista per Trieste e divenne una sorta di laboratorio per le formazioni civiche che poi sarebbero sorte nel resto del paese. Proprio per questo, alle elezioni comunali del 1979, entrarono in Consiglio personalit\u00e0 della politica nazionale quali Giorgio Almirante e Marco Pannella. Telequattro seguiva, in diretta, le sedute del Consiglio Comunale stabilendo un legame fortissimo con la citt\u00e0 che continua tutt'ora. Parallelamente, gi\u00e0 in quegli anni, l'emittente inizi\u00f2 a seguire le principali squadre di calcio e pallacanestro della citt\u00e0, divenendo un punto di riferimento essenziale per l'analisi dei campionati.\nIl nome deriva dal numero delle province della regione Friuli Venezia Giulia, stante a rimarcare l'obiettivo di essere televisione regionale. In realt\u00e0 il suo bacino pi\u00f9 importante di ascoltatori \u00e8 nella citt\u00e0 in cui ha sede. Oltre alla sede centrale la rete dispone di redazioni a Gorizia e a Udine.\nNegli anni ottanta ripeteva il segnale di Italia 1, accompagnato da programmi propri di intrattenimento e informazione.\nL'emittente attualmente trasmette 24 ore su 24, con diverse ore al giorno di programmi autonomamente prodotti. \u00c8 dotata di regia mobile e utilizza il sistema di ripresa Betacam Sp. Il segnale \u00e8 trasmesso con tecnica digitale DVB-T e si trova all'interno del multiplex Nord 1 di propriet\u00e0 di Rete Veneta. Tale multiplex diffonde il suo segnale con ripetitori installati nelle regioni di Veneto e Friuli Venezia Giulia, ed \u00e8 ricevibile in queste e, per sforamento del segnale, anche nella fascia costiera della Slovenia e della Croazia settentrionale. In base alla numerazione automatica LCN, Telequattro si posiziona al numero 10 in Friuli Venezia Giulia (la prima della fascia primaria di tv locali che va dal numero 10 al 19) ed al numero 610 in Veneto.\nAncora, agli albori, Telequattro dimostr\u00f2 un particolare interesse per il cinema italiano, segnatamente per la commedia. Col passare degli anni, i cardini della programmazione dell'emittente si sono delineati: informazione, sport, cultura e sociale.\nNell'agosto 2012 \"Telequattro\" viene acquisita da Teleradio Diffusione Bassano S.r.l., gi\u00e0 editrice di Rete Veneta, che ne cura il rilancio sino a garantirne la leadership in Friuli Venezia Giulia grazie alla nascita di nuove trasmissioni come \"Sveglia Trieste!\" e \"Ring\", il talk show politico condotto da Ferdinando Avarino. Il direttore di Telequattro, parte del Gruppo Medianordest di propriet\u00e0 di Filippo Jannacopulos, \u00e8 Luigi Bacialli. Vicedirettore Ferdinando Avarino.\n\u00c8 densa la produzione dell'emittente giuliana, con inizio dirette alle 7.00 del mattino. Qui trova spazio anche la ginnastica mattutina per anziani con \"In forma con Telequattro\" o gli approfondimenti di arte culinaria con \"Peccati in Tavola\". Attraverso le varie edizioni quotidiane dei telegiornali, trasmissioni quali \u201cSveglia Trieste!\u201d (che mette in contatto i telespettatori con gli esponenti della politica locale e nazionale), \u201cIl caff\u00e8 dello sport\u201d, \u201cTrieste in diretta\u201d, \u201cRioni che passione\u201d, \"Qua la Zampa\", \"Diseghelo a Jovanka\", \"Studio Telequattro\", i programmi collegati alla programmazione dei teatri cittadini, la diretta di alcuni eventi (le sfilate degli Alpini, l'inaugurazione del Politeama Rossetti dopo la ristrutturazione, lo spettacolo di apertura della stagione del Teatro Verdi nel novembre del 2018), la presenza \u201cin sito\u201d in occasione di fatti di cronaca e di avvenimenti di particolare interesse per la vita istituzionale della citt\u00e0 ma non solo (ad esempio la visita di Papa Giovanni Paolo II nel 1992, o quella di Papa Francesco a Redipuglia nel 2014); Telequattro ha mantenuto costante un rapporto gi\u00e0 stretto con i propri telespettatori, venutosi ad arricchire in tal senso quando l'emittente \u00e8 entrata a far parte del Gruppo Televisivo Medianordest. Il successo del duo comico Flavio Furian e Massimiliano Cernecca apre la programmazione di Telequattro alla parodia e la satira politica con la trasmissione \"Macete\". \nMultiplex Gruppo Medianordest.\nNei multiplex di Telequattro in Friuli Venezia Giulia e di Rete Veneta in Veneto sono presenti i canali televisivi:"}
{"id": "1041598", "revid": "300067", "url": "https://it.wikipedia.org/wiki?curid=1041598", "title": "Tom Heinsohn", "text": "\u00c8 membro del Naismith Memorial Basketball Hall of Fame dal 1986 come giocatore, e dal 2015 come allenatore.\nCarriera.\nGiocatore.\nCollege.\nNel College of the Holy Cross divent\u00f2 il miglior realizzatore con 1.789 punti totali con medie di 22,1 punti per partita.\nDurante il suo ultimo anno mise a segno il record del college di 51 punti contro Boston College.\nNBA.\nNel 1956 Heinsohn fu ingaggiato dai Boston Celtics. Nella sua prima stagione gioc\u00f2 anche un NBA All Star Game e ricevette il NBA Rookie of the Year Award e vinse il suo primo campionato NBA.\nPrese parte a otto campionati vinti dai Boston Celtics dal 1956 al 1965.\nNella storia della NBA solo i suoi compagni di squadra Bill Russell e Sam Jones hanno vinto lo stesso numero di campionati NBA.\nNella sua carriera fu nominato 6 volte per l'NBA All Star Game. Nel 1966 il suo numero, il 15 fu ritirato dai Boston Celtics.\nAllenatore.\nDopo la fine della sua carriera prese il posto sulla panchina della sua ex-squadra. Nella stagione 1972-73 port\u00f2 la sua squadra al record di lega di 68 vinte e 14 perse e fu nominato coach dell'anno. nel 1974 e nel 1976 vinse altri due titoli con i Boston Celtics. Il suo record da allenatore \u00e8 di 427 vinte e 263 perse."}
{"id": "1041599", "revid": "31886", "url": "https://it.wikipedia.org/wiki?curid=1041599", "title": "Fotoperiodismo negli insetti", "text": "Il fotoperiodismo ha negli insetti grande importanza.\nAd esempio, quando verso la fine dell'autunno i giorni si accorciano sensibilmente, gli insetti cominciano a subire adattamenti fisiologici necessari alla loro sopravvivenza invernale; per converso, essi in primavera debbono uscire dall'ibernamento e lo fanno quando le condizioni ambientali si presentano favorevoli, o almeno sopportabili, sia per quanto riguarda temperatura ed umidit\u00e0, sia rispetto alla disponibilit\u00e0 di cibo ed alle condizioni richieste per l'accoppiamento, la maturazione dei germi, l'ovideposizione, ecc.\nIl fotoperiodo, nella sua rigorosa regolarit\u00e0, \u00e8 un fattore di primissimo piano nell'influenzare l'etologia ed il polimorfismo stagionale, gli adattamenti ecologici, le diapause, la differenziazione di popolazioni regionali, la speciazione, ecc. Gli altri ritmi che l'accompagnano, riguardanti il clima, la temperatura, l'umidit\u00e0, ecc., essendo variabili hanno minore importanza.\nIl carattere pi\u00f9 evidente del fotoperiodismo \u00e8 quello relativo alla sua funzione nella fenologia di specie; le fasi di sviluppo e di comportamento eto-ecologico di queste debbono infatti mantenersi in un certo grado di sincronismo con i cambiamenti che si verificano nel loro areale trofoforico.\nSi deve notare che, se gli Esapodi sono capaci di utilizzare i cicli fotoperiodici come guida nei cambiamenti stagionali, ci\u00f2 vuol dire che essi possono \"distinguere\" i giorni lunghi da quelli corti, il che implica un meccanismo fisiologico per la misura del tempo (\"orologio interno\"), ed il periodismo dei vari comportamenti degli Insetti rispetto al fotoperiodo non si pu\u00f2 spiegare semplicemente con una loro immediata reazione agli stimoli ambientali. In effetti si tratta di un fenomeno molto complesso, endogeno, a determinismo ormonale. Secondo l'ormone responsabile proviene da un gruppo di cellule neuricriniche dello gnatocerebro, il cui ritmo di produzione \u00e8 governato, via nervosa, da cellule neuricriniche del protocerebro che, a loro volta, via tegumento e tramite pterine, vengono stimolate dal fotoperiodismo ambientale nonch\u00e9 da altri fattori. Se si tiene conto dell'importanza che il sistema endocrino degli Insetti ha in moltissimi fenomeni fisiologici, si vede bene quali ripercussioni biologiche possono avere i fotoperiodi come attivatori delle cellule neuricriniche cerebrali."}
{"id": "1041601", "revid": "287204", "url": "https://it.wikipedia.org/wiki?curid=1041601", "title": "Anastasio Fontebuoni", "text": "Biografia.\nAllievo di Domenico Cresti, detto il Passignano, le prime opere dipinte a Firenze, ricordate nella biografia dell'artista scritta da Filippo Baldinucci, sono tutte perdute, ad eccezione di un monocromo con le \"Nozze di Filippo II\", conservato agli Uffizi.\nNel 1600 Fontebuoni si trasfer\u00ec a Roma per dipingere affreschi nella chiesa di Santa Prisca e nella chiesa di Santa Balbina, commissionati rispettivamente dai cardinali Benedetto Giustiniani e Pompeo Arrigoni. Negli anni successivi sub\u00ec l'influenza di Caravaggio e dei primi pittori caravaggeschi, come \u00e8 evidenziato dalle opere dipinte a Roma tra il 1606 e il 1620: la \"Madonna e santi\" di Flaminio Rignano, l\"Annunciazione\" di Santa Lucia in Selci, il \"San Gregorio\" di S. Gregorio al Celio, l\"Annunciazione\" del Duomo di Albano, l\"Adorazione dei Magi\" e l\"Adorazione dei Pastori\" di Cori e la \"Morte della Vergine\" di S. Giovanni dei Fiorentini a Roma. In questi dipinti Fontebuoni dimostr\u00f2 di essere uno dei pittori fiorentini pi\u00f9 aperti all'influenza del naturalismo caravaggesco, assimilato non solo guardando alle opere del grande maestro lombardo, ma anche a quelle di alcuni precoci caravaggeschi come Giovanni Baglione, Orazio Gentileschi e Carlo Saraceni.\nNel 1620 Fontebuoni ritorn\u00f2 a Firenze, dove avrebbe dipinto fino alla morte, lavorando in alcuni dei pi\u00f9 importanti cantieri pittorici, come la Galleria di Casa Buonarroti, il Casino Mediceo di S. Marco e la Villa di Poggio Imperiale. Il capolavoro del periodo fiorentino \u00e8 la \"Visione di San Bernardo\" del 1621, in cui Fontebuoni dimostr\u00f2 di saper interpretare il naturalismo caravaggesco in modo da conciliarlo con la tradizione del disegno fiorentino, esprimendosi in un raffinato purismo."}
{"id": "1041606", "revid": "73550", "url": "https://it.wikipedia.org/wiki?curid=1041606", "title": "Badia di san Sebastiano", "text": ""}
{"id": "1041607", "revid": "110570611", "url": "https://it.wikipedia.org/wiki?curid=1041607", "title": "Guscio (struttura)", "text": "Il guscio \u00e8 un elemento strutturale avente due dimensioni (lunghezza e larghezza) prevalenti rispetto alla terza (lo spessore), con una superficie media non riconducibile ad un piano (lastra curva o volta) ed il cui comportamento statico sia caratterizzato sia da azioni membranali che da azioni flessionali.Anche Renzo Piano studi\u00f3 questa tecnica."}
{"id": "1041608", "revid": "486946", "url": "https://it.wikipedia.org/wiki?curid=1041608", "title": "Isola Piana Alghero", "text": ""}
{"id": "1041609", "revid": "287204", "url": "https://it.wikipedia.org/wiki?curid=1041609", "title": "Mercoled\u00ec delle ceneri (romanzo)", "text": "Mercoled\u00ec delle ceneri \u00e8 il secondo romanzo dello scrittore Ethan Hawke, pubblicato per la prima volta nel 2002.\nTrama.\nJimmy si \u00e8 arruolato nell'esercito per capriccio, Christy \u00e8 una giovane infermiera con la testa sulle spalle. I due si amano, si lasciano, si rimettono insieme, litigano, aspettano un figlio, si adorano, si odiano e si sposano. Giungono a New Orleans, dopo un viaggio ai limiti del surreale, sul finire del Marted\u00ec Grasso, sempre pi\u00f9 confusi e instabili."}
{"id": "1041612", "revid": "697352", "url": "https://it.wikipedia.org/wiki?curid=1041612", "title": "Taziano", "text": ""}
{"id": "1041616", "revid": "767487", "url": "https://it.wikipedia.org/wiki?curid=1041616", "title": "Zao (gruppo musicale statunitense)", "text": "Gli Zao sono una band formatasi nel 1993 a Parkersburg, Virginia Occidentale e sono considerati tra i pionieri del genere metalcore, e pi\u00f9 precisamente nel ramo del christian metalcore.\nStoria degli Zao.\nIl gruppo ha visto, durante gli anni, moltissimi cambiamenti di formazione raggiungendo una certa stabilit\u00e0 solo nel 2005, anno dopo il quale non sono pi\u00f9 avvenuti rilevanti cambiamenti di formazione. A causa comunque dei continui cambi di formazione avvenuti negli anni, gli Zao tendono oggi a non considerarsi pi\u00f9 parte della scena Cristiana ma piuttosto un gruppo di artisti dalla mentalit\u00e0 aperta; l'unica descrizione fornita dal chitarrista Scott Mellinger \u00e8 stata \"We're not selling Christ. We're just following Him\" (non stiamo vendendo Cristo, lo seguiamo e basta)."}
{"id": "1041618", "revid": "767487", "url": "https://it.wikipedia.org/wiki?curid=1041618", "title": "Saint (gruppo musicale)", "text": "I Saint sono una christian metal / heavy metal band proveniente dagli Stati Uniti. Attivi fin dai primi anni ottanta, nel 1984 hanno pubblicato il loro primo album, \"Warriors of the Son\". Anche se vengono etichettati come band christian metal, sono noti soprattutto per la continua \"negativit\u00e0\" presente nei loro testi."}
{"id": "1041619", "revid": "31789", "url": "https://it.wikipedia.org/wiki?curid=1041619", "title": "Lastra", "text": "La lastra \u00e8 un corpo che ha due dimensioni prevalenti rispetto alla terza, delimitato quindi da due facce piane parallele poste ad una distanza molto piccola. \nPer lastre di tipo metallico, il termine utilizzato \u00e8 \"lamiera\".\nDifferenti modelli.\nEssa pu\u00f2 essere considerata come un caso particolare di piastra, ma si differenzia da quest'ultima perch\u00e9 nella lastra la direzione dei carichi giace sul piano medio. In questa ipotesi le deformazioni sono prevalentemente membranali. Nelle piastre invece i carichi sono disposti ortogonalmente al piano medio, conseguentemente le deformazioni sono prevalentemente flessionali.\nLe lastre curve sono modellate come membrane (nel caso di spessori sottili) o come gusci (tenendo conto del comportamento a flessione).\nRisoluzione.\nPer la risoluzione della lastra esistono due metodi:\nQuest'ultimo metodo trova grande applicazione grazie alla semplicit\u00e0 di esecuzione. Esso consiste nell'assunzione di una funzione di sforzo, \u03a8 (x,y), chiamata funzione di Airy. In altre parole si suppone che lo stato tensionale sia noto a partire dalla funzione di sforzo."}
{"id": "1041622", "revid": "767487", "url": "https://it.wikipedia.org/wiki?curid=1041622", "title": "Membrana (costruzioni)", "text": "La membrana \u00e8 un modello utilizzato nella scienza delle costruzioni. \nIl modello della membrana corrisponde in generale a quello di un guscio (o, nel caso particolare in cui sia rappresentabile mediante una superficie piana, a quello di una piastra) il cui spessore \u00e8 molto piccolo rispetto agli spostamenti ottenibili nel campo elastico. \nPu\u00f2 essere utilizzato ad esempio per rappresentare la pelle tesa su un rullante e studiarne il comportamento quando venga sottoposta a sollecitazioni di vario tipo. Non pu\u00f2 essere utilizzato il modello della membrana invece per rappresentare e studiare il comportamento del solaio in calcestruzzo di una camera, i cui spostamenti sono certamente molto inferiori al suo spessore.\nRispetto al modello del guscio risulta semplificata la valutazione dello stato tensionale e di deformazione delle membrane, grazie al fatto che possono essere trascurate le reazioni flessionali del materiale."}
{"id": "1041631", "revid": "2126794", "url": "https://it.wikipedia.org/wiki?curid=1041631", "title": "Didima", "text": "Didima fu un'antichissima citt\u00e0 greca della Ionia, presso l'odierna cittadina turca Didim (vicino a Yeni Hisar nel distretto di S\u00f6ke in provincia di Ayd\u0131n).\nOrigini.\nLa citt\u00e0 si form\u00f2 direttamente all'esterno del maestoso santuario che ospitava il tempio e l'oracolo di Apollo, il cosiddetto \"Didymaion\".\nIn greco \"didyma\" significa \"gemello\", ma i Greci che interpretarono cos\u00ec il toponimo, in realt\u00e0 ignoravano l'etimo esatto proveniente dalla lingua caria, termine analogo a \"Idyma, Cibyma, Olymos, Loryma, Sidyma\", come not\u00f2 Joseph Eddy Fontenrose.\nL'epoca d'oro.\nDidima fu, al pari di Delfi, la pi\u00f9 rinomata stazione \"oracolare\" di tutto l'antico mondo ellenistico, menzionata dai Greci fin dall'epoca degli Inni omerici ad Apollo, come citato da Fontenrose il quale dimostra che lo \"Zeus Didymeus\" menzionato da Nicandro \u00e8 un fantasma che prende il nome da un epiteto meramente geografico: lo Zeus di Didima.\nSia Erodoto sia Pausania datano il santuario a epoca antecedente alla colonizzazione degli Ioni, che abitarono la citt\u00e0 dal VI secolo a.C. \nProbabilmente connesso con l'antico culto di Cybele Dyndimena, l'oracolo, e il suo tempio costruito attorno al VII secolo a.C., erano succeduti al suo cuore pi\u00f9 antico edificato a partire dal II millennio a.C. e in seguito arricchito da Creso, l'ultimo sovrano della Lidia.\nFino alla sua distruzione da parte dei Persiani, questa citt\u00e0 veniva amministrata dai Branchidi, i sedicenti discendenti del leggendario Branco, giovane amato da Apollo.\nLa distruzione e la ricostruzione.\nLa citt\u00e0 venne distrutta nel 494 a.C. da Dario I in una incursione persiana a seguito della quale fu trafugata ad Ecbatana la statua bronzea di Apollo che, secondo la tradizione, era opera di C\u00e0naco di Sicione.\nNel 334 a.C. con la conquista di Alessandro il Grande venne riparato e riconsacrato il tempio, che da allora pass\u00f2 alle dipendenze di Mileto.\nNel 300 a.C. Seleuco I, (uno dei generali di Alessandro che gli succedettero), riport\u00f2 al tempio alcuni dei tesori trafugati, tra cui la statua bronzea del dio, mentre i Milesiani diedero inizio a una grande ristrutturazione con l'edificazione di un \"diptero\" di Ordine ionico, un pronao di tre file di colonne e numerose altre imponenti innovazioni che lo fecero poi divenire il tempio pi\u00f9 grande del mondo greco.\nIl tempio venne chiuso definitivamente dal prefetto Materno Cinegio tra il 384 e il 388.\nGalleria d'immagini.\nDidima"}
{"id": "1041632", "revid": "767487", "url": "https://it.wikipedia.org/wiki?curid=1041632", "title": "Tot\u00f2 contro Maciste", "text": "Tot\u00f2 contro Maciste \u00e8 un film del 1962 diretto da Fernando Cerchio.\nTrama.\nTotokamen \u00e8 un artista che si esibisce nei vari locali d'Egitto assistito dal suo manager, Tarantenkamen. Sfruttando dei trucchi dozzinali, Totokamen millanta di essere il figlio del dio Amon. Il faraone si trova intanto di fronte all'inspiegabile tradimento del fido Maciste, che decide di scatenare una rivolta assieme agli assiri. Per far fronte all'emergenza, un ministro che aveva assistito allo spettacolo di Totokamen, si convince che l'uomo \u00e8 davvero un semidio e lo fa convocare dal faraone.\nTotokamen e Tarantenkamen capiscono la situazione e, se da un lato vogliono approfittare della credulit\u00e0 del faraone, dall'altra temono di doversi scontrare sul serio con Maciste. Per questo, accettano la richiesta del faraone ma inventano singolari scuse per rimandare lo scontro col temibile colosso. Nel frattempo si scopre che Maciste \u00e8 stato stregato dalla giovane moglie del faraone, in combutta col capo delle guardie, suo amante: i due hanno in mente di spodestare il sovrano e hanno plagiato il forzuto guerriero con una pozione magica che avr\u00e0 effetto per circa trenta giorni.\nPer una serie di circostanze, Totokamen finisce col convincersi di essere davvero figlio di Amon e, nonostante i tentativi di dissuasione da parte di Tarantenkamen, si prepara a guidare l'esercito d'Egitto contro quello degli Assiri, guidati da Maciste. Tra i soldati avversari, Totokamen incontra Sabakis, che gli rivela di essere il suo vero padre emigrato in territorio assiro quando egli era ancora fanciullo, comprendendo di essersi illuso riguardo alla sua natura semidivina. Rendendosi conto della situazione, Totokamen fugge verso il palazzo del faraone, ma qui \u00e8 comunque costretto a scontrarsi con Maciste.\nGrazie ad alcuni lazzi, Totokamen riesce a fronteggiare il possente guerriero fino a quando, dopo che una parte del palazzo frana e, una colonna lo colpisce in testa, Maciste riacquista il senno (essendo anche esaurito l'effetto della pozione che lo aveva plagiato). Il faraone scopre quindi l'inganno ordito alle sue spalle dalla moglie e soprattutto resta convinto dell'eroismo e della potenza di Totokamen, che comunque decide di intraprendere nuovamente la strada dello spettacolo per le vie dell'Egitto, assieme al fido Tarantenkamen.\nCritica.\nScriveva Morando Morandini: \"Quel che infastidisce \u00e8 la sciatteria della messinscena spettacolare; si respira veramente aria da cinema muto, non c'\u00e8 pi\u00f9 nemmeno l'idea di voler salvare le apparenze di un decoro tecnico. I lazzi del dialogo sono da avanspettacolo di provincia, Tot\u00f2 e Taranto ispirano pi\u00f9 pena che disturbo\".\nE da un articolo senza firma su \"La Notte\": \"Nonostante Tot\u00f2 e Nino Taranto si ride poco e male. Ma perch\u00e9 Tot\u00f2 non sceglie meglio i soggetti da interpretare? Tanto i buoni film glieli pagano come quelli brutti\".\nAncora un articolo non firmato su \"L'Avanti\": \"Il film condotto sul filo della modesta satira, ha dato la possibilit\u00e0 a Tot\u00f2 di dare sfoggio della sua mimica che, seppure superata, riesce a far ridere ancora. Nino Taranto gli fa egregiamente da spalla\"."}
{"id": "1041633", "revid": "1386670", "url": "https://it.wikipedia.org/wiki?curid=1041633", "title": "Tre anelli degli Elfi", "text": ""}
{"id": "1041636", "revid": "1632387", "url": "https://it.wikipedia.org/wiki?curid=1041636", "title": "Narnia (gruppo musicale)", "text": "I Narnia sono un gruppo christian, neo-classical e power metal fondato dal chitarrista Carl Johan Grimmark e dal cantante Christian Liljegren. Il gruppo \u00e8 nato in Svezia nel 1996."}
{"id": "1041637", "revid": "486946", "url": "https://it.wikipedia.org/wiki?curid=1041637", "title": "Didyma", "text": ""}
{"id": "1041639", "revid": "486946", "url": "https://it.wikipedia.org/wiki?curid=1041639", "title": "Dydima", "text": ""}
{"id": "1041643", "revid": "82575", "url": "https://it.wikipedia.org/wiki?curid=1041643", "title": "Isola Piana", "text": ""}
{"id": "1041644", "revid": "486946", "url": "https://it.wikipedia.org/wiki?curid=1041644", "title": "Isola Piana (arcipelago del Sulcis)", "text": ""}
{"id": "1041645", "revid": "121078380", "url": "https://it.wikipedia.org/wiki?curid=1041645", "title": "Funzione eta di Dirichlet", "text": "Per ogni \"s\" con formula_1 la funzione eta di Dirichlet si definisce come:\nSono disponibili alcune estensioni che portano la serie a convergere per ogni formula_3\nCorrelazione con la funzione zeta di Riemann.\n \\zeta(s) = 1 + \\frac{1}{2^s} + \\frac{1}{3^s} + \\frac{1}{4^s} + \\cdots = \\zeta(s)&lt;/math&gt;\nE dunque:\nQED\nSi pu\u00f2 stabilire una correlazione tra la funzione eta e la funzione zeta di Riemann \u03b6:\nPoich\u00e9 la funzione eta converge per ogni formula_1 mentre la funzione zeta solo per formula_7 la funzione eta pu\u00f2 rappresentare un prolungamento analitico dell'altra.\nRelazione di Riflessione.\nAnalogamente alla funzione zeta di Riemann si pu\u00f2 dimostrare questa formula di riflessione"}
{"id": "1041650", "revid": "1776051", "url": "https://it.wikipedia.org/wiki?curid=1041650", "title": "Anthology (Obituary)", "text": "Anthology \u00e8 una raccolta dei brani pi\u00f9 significativi del gruppo death metal statunitense Obituary. Contiene l'aggiunta di due brani inediti: una cover dei Venom (\"Buried Alive\") e un remix di \"Boiling Point\"."}
{"id": "1041651", "revid": "16066", "url": "https://it.wikipedia.org/wiki?curid=1041651", "title": "Caio Sempronio Gracco", "text": ""}
{"id": "1041655", "revid": "767487", "url": "https://it.wikipedia.org/wiki?curid=1041655", "title": "Alexander Meier", "text": "Caratteristiche tecniche.\nCentravanti, pu\u00f2 essere schierato anche come seconda punta o all'occorrenza come trequartista.\nCarriera.\nDopo aver vinto una Coppa di Lega tedesca con l'Amburgo nel 2003, l'anno seguente l'Eintracht sborsa \u20ac 500.000 all'Amburgo per acquistarne il cartellino. Ha segnato pi\u00f9 di 100 gol in Bundesliga, vincendo anche la classifica marcatori nel 2015, stagione in cui ha segnato 19 reti in 26 incontri."}
{"id": "1041656", "revid": "110157", "url": "https://it.wikipedia.org/wiki?curid=1041656", "title": "Regione del Kazakistan Occidentale", "text": "La regione del Kazakistan Occidentale (kazako, \"Batys Qazaqstan Oblysy\"; russo, \"Zapadno-Kazachstanskaja Oblast' \") \u00e8 una regione del Kazakistan, situato alla sua estremit\u00e0 nordoccidentale al confine con gli \"oblast' \"russi di Astrachan', Saratov, Volgograd, Samara e Orenburg.\nGeografia.\nIl territorio regionale, tra i pi\u00f9 piccoli a livello nazionale nonostante misuri pi\u00f9 di 150.000 km2, \u00e8 coperto interamente dalla steppa ed \u00e8 attraversato dal basso corso del fiume Ural. Il clima \u00e8 decisamente continentale, con precipitazioni scarse che diminuiscono ulteriormente proseguendo verso sud-est annunciando il semideserto che caratterizza la Depressione caspica; nel capoluogo Oral le medie termiche oscillano dai -14 \u00b0C di gennaio ai 22\u00a0\u00b0C di luglio ().\nIl capoluogo della regione \u00e8 Oral, gi\u00e0 conosciuta con il nome russo di \"Ural'sk\"; non esistono altre citt\u00e0 di qualche importanza, visto il bassissimo livello di popolamento dell'intera regione; fra i centri minori, i pi\u00f9 rilevanti sono \"Aqsaj\" e \"\u010capaevo\".\nUna curiosit\u00e0 relativa alla regione \u00e8 che, dal momento che il fiume Ural segna, convenzionalmente, il confine tra Europa e Asia, questa regione ha la particolarit\u00e0 di estendersi, almeno formalmente, su due continenti.\nDistretti.\nLa regione \u00e8 suddivisa in 12 distretti (\"audan\") e una citt\u00e0 autonoma (\"qalasy\"): Oral.\nI distretti sono:"}
{"id": "1041657", "revid": "57342", "url": "https://it.wikipedia.org/wiki?curid=1041657", "title": "Aurel Vlaicu", "text": "Fu ingegnere, inventore, costruttore di aeroplani e pilota.\nBiografia.\nAurel Vlaicu nacque a Bin\u0163in\u0163i (oggi Aurel Vlaicu) nei pressi di Or\u0103\u0219tie, Transilvania. Comp\u00ec gli studi superiori presso la scuola calvinista di Or\u0103\u015ftie, ribattezzata \"Liceul Aurel Vlaicu\" in suo onore in 1919, e consegu\u00ec il diploma di maturit\u00e0 a Sibiu nel 1902.\nSuccessivamente continu\u00f2 gli studi presso l'Universit\u00e0 Tecnica di Budapest e all'Universit\u00e0 Ludwig-Maximilians di Monaco di Baviera dove si laure\u00f2 in ingegneria nel 1907.\nIl pioniere dell'aviazione dopo la laurea cominci\u00f2 a lavorare presso la fabbrica di automobili Opel di R\u00fcsselsheim che lasci\u00f2 ben presto per tornare al paese natale dove costru\u00ec un aliante che pilot\u00f2 personalmente nel 1909.\nPi\u00f9 tardi in quello stesso anno si trasfer\u00ec a Bucarest, dove si dedic\u00f2 alla costruzione dell'aeroplano \"Vlaicu I\" che si alz\u00f2 in volo, pilotato da Vlaicu stesso, il 17 giugno 1910; con il successivo modello, il \"Vlaicu II\" del 1911, Vlaicu vinse nel 1912 diversi premi per la ragguardevole cifra di 7500 corone austroungariche partecipando ad un concorso aereo ad Aspern, nei pressi di Vienna, al quale parteciparono altri 42 aviatori incluso Roland Garros.\nVlaicu mor\u00ec a soli 31 anni durante il tentativo di attraversare i Carpazi con il suo \"Vlaicu II\".\nIl modello Vlaicu III, completamente metallico, a quale stava lavorando e quale \u00e8 stato ordinato dalla Compagnia Marconi per sperimentare alcuni sistemi radio \u00e8 stato completato da alcuni suoi amici.\nDurante la sua breve carriera Vlaicu costru\u00ec tre aeroplani, dei quali l'ultimo, il \"Vlaicu III\", nel 1916 durante l'occupazione tedesca di Bucarest venne confiscato e spedito in Germania dove fu visto volare per l'ultima volta durante un'esibizione aerea a Berlino nel 1942.\nPostmortem, Vlaicu \u00e8 stato nominato accademico di Romania nel 1948."}
{"id": "1041658", "revid": "125082653", "url": "https://it.wikipedia.org/wiki?curid=1041658", "title": "NormalMan", "text": "NormalMan \u00e8 un programma radiofonico e una serie televisiva tratta dall'omonimo fumetto del 1991, creato da Lillo. Reso noto al grande pubblico dai comici Lillo &amp; Greg nel loro programma radiofonico \"610\", in onda su Rai Radio Due dal 2004, approda in televisione sul canale televisivo GXT nel 2006. \u00c8 stato anche replicato su K2 fino al 2012.\nIl 29 ottobre 2011 Lillo presenta al Lucca Comics &amp; Games il libro a fumetti di NormalMan.\nTrama.\nPiermaria Carletti, \u00e8 un uomo cento volte pi\u00f9 debole, stupido e inetto di un uomo normale. Un giorno per\u00f2 un'astronave aliena atterra sul suo orto lasciando tracce di texylonio. Piermaria mangia i pomodori che lo rendono cento volte pi\u00f9 potente e diventa quindi \"normale\". Decide di cucirsi un costume da supereroe diventando \"NormalMan\", per aiutare la gente in difficolt\u00e0. Tuttavia, essendo un eroe \"normale\", necessita di tempi relativamente lunghi per il cambio di abiti. Questo talvolta compromette il buon esito dei suoi interventi.\nPersonaggi.\nLe avventure di NormalMan sono caratterizzate da una serie di personaggi ricorrenti e occasionali interpretati da un ridotto gruppo di attori.\nNormalMan.\nNormalMan, interpretato dal suo stesso ideatore Pasquale Petrolo, \u00e8 una parodia del supereroe Superman, al quale si contrappone in quanto \"normal-eroe\", dotato di \"normal-poteri\" che combatte contro \"normal-nemici\". Tuttavia, come nella tradizione dei supereroi, anche le sue caratteristiche per quanto normali sono l'effetto fortuito di un evento potenzialmente letale. Nelle sue avventure, ambientate a Roma, NormalMan si cimenta in una serie di buone azioni quali l'aiuto di persone in difficolt\u00e0, il richiamo al rispetto del senso civico e il dissipare litigi.\nAmnesy.\nAmnesy, interpretato da Claudio Gregori, \u00e8 un sedicente supereroe, amico di NormalMan, con grandi problemi di amnesia. \u00c8 l'unico personaggio a mostrare in alcune circostanze, veri e propri poteri sovrannaturali; ad esempio, dopo vari tentativi a vuoto, riesce ad alterare gli agenti atmosferici. In un episodio della serie, si convince di essere diventato invisibile e in un altro si scopre che il suo potere \u00e8 quello di poter usare la memoria degli altri per ricordarsi le cose (infatti dopo aver messo la mano sulla testa di Normalman, si ricorda chi \u00e8 e qual \u00e8 il suo potere).\nL'assicuratore.\nL'assicuratore, interpretato da Simone Colombari, importuna le persone parlando loro dei pericoli che corrono e propone insistentemente polizze assicurative con cui cautelarsi.\nL'attore cane.\nL'attore cane, interpretato da Claudio Gregori, \u00e8 un pessimo attore, scartato dal teatro in cui recita malamente Shakespeare. Fa dannare Lillo e la troupe nelle riprese della serie in una sorta di metaracconto.\nLa barista mora.\nLa barista mora, interpretata da Virginia Raffaele, \u00e8 di madrelingua spagnola e si cimenta in divertentissimi tormentoni che fanno perdere tempo a Piermaria che dovrebbe usufruire della toilette del bar per trasformarsi in NormalMan.\nLa famiglia Bocci.\nLa famiglia Bocci, interpretati da Chiara Sani e Simone Colombari, sono i vicini di casa di Piermaria, al quale spesso chiedono piccoli aiuti che per\u00f2 rifiuta puntualmente dichiarandosi inetto per non destare sospetti sulla sua identit\u00e0 segreta.\nIl cafone.\nIl cafone, interpretato da Simone Colombari, \u00e8 un coatto di prima categoria che non riesce ad avere successo con le donne. Questo lo porta ad odiare coloro \"che ci sanno fare\". Indossando delle maschere alla Diabolik maniera, si sostituisce a raffinati uomini in incontri galanti, mandando all'aria l'atmosfera romantica grazie ai suoi zotici modi.\nLa signora Cassani.\nLa signora Cassani, interpretata da Virginia Raffaele, \u00e8 un'anziana pensionata innamorata di NormalMan, vicina di Piermaria, che indossa sempre orrendi gambaletti.\nIl fumatore.\nIl fumatore, interpretato da Claudio Gregori, \u00e8 un accanito fumatore frustrato dalle recenti normative europee contro il fumo nei luoghi pubblici che si vendica infrangendole di proposito, celato da un improbabile costume a forma di sigaretta.\nFiatella.\nFiatella, interpretata da Valentina Paoletti, si ingozza sbadatamente con un pacco famiglia di patatine alla cipolla scadute da due anni. Le conseguenze sull'apparato digerente e sull'alito sono devastanti. L'infanzia e l'adolescenza scorrono infelici e da adulta decide di sfruttare questa sua caratteristica per rivalersi nei confronti del prossimo, che da sempre la evita ed allontana.\nL'indicatore.\nL'indicatore, interpretato da Claudio Gregori, \u00e8 un attore fallito che ottiene un colloquio di lavoro con Martin Scorsese in via della Mercede. Non essendo pratico del centro di Roma, chiede indicazioni, che risultano essere sbagliate. Arriva quindi in ritardo perdendo l'opportunit\u00e0. Decide di vendicarsi diventando l'indicatore, un super-criminale che fornisce indicazioni sbagliate per disorientare la gente.\nL'intrigante donzella bionda.\nL'intrigante donzella bionda, interpretata da Chiara Sani, \u00e8 la collega e la donna dei sogni del ragionier Carletti. La stessa tuttavia subisce fatalmente il fascino di NormalMan.\nIl nerd.\nIl nerd, interpretato da Claudio Gregori, lasciato dalla fidanzata che lo accusa di essere una persona esageratamente seriosa e cupa, si trasforma radicalmente in un burlone grottesco dopo aver mangiato accidentalmente delle patatine al formaggio radioattive. Da allora, scorrazza in giro per la citt\u00e0 facendo scherzi stupidi. Caratterizzato da un berretto con elica e dall'iniziale ostentata sul costume (una M invece di una N).\nLa buontempona.\nLa buontempona, interpretata da Chiara Sani, nelle apparizioni pi\u00f9 recenti, fa coppia con \"Il nerd\".\nPetoman.\nIl suo nome gi\u00e0 dice tutto. Interpretato da Claudio Gregori, si diverte ad entrare in azione in ascensori affollati.\nIl posteggiatore.\nIl posteggiatore, interpretato da Simone Colombari, \u00e8 un posteggiatore abusivo che chiede soldi per il parcheggio minacciando di rigare l'auto. Dopo che Normalman lo ha mandato sulla retta via, riceve un messaggio e scopre che quel posteggiatore faceva parte di una banda di Supercriminali: \"La setta degli scorbutici\".\nIl rivelatore.\nIl rivelatore, interpretato da Claudio Gregori, \u00e8 sulla soglia dell'adolescenza e non regge all'urto di sapere dai genitori che Babbo Natale non esiste. Questo trauma mai superato lo porta da grande a vendicarsi contro il mondo intero rivelando a destra e a manca inopportune verit\u00e0, disseminando delusione, litigi e rotture.\nIl rockettaro.\nIl rockettaro \u00e8 il classico vicino che tiene il volume alto, uno dei tipici casi da affrontare per il nostro normal-eroe. \u00c8 interpretato da Greg sotto forma di giovanottone punk del nord-est italico, musica-dipendente, purch\u00e9 si resti nel suo genere. A lui il nome Iva Zanicchi fa pensare ad un possibile gruppo Rock (\"i Vazanicchi\"). Il vivace costume con cui va in giro NormalMan pu\u00f2 invece apparirgli come la divisa di una qualche corrente punk-rockettara. Fu un colpo all'orecchio per il mansueto Piermaria e l'anziana signora Cassani quando un giorno mentre conversavano vennero interrotti dai fragorosi decibel del chiassoso vicino. Toccher\u00e0 a NormalMan convincerlo ad utilizzare le cuffie, a patto per\u00f2 di costringere \"se-stesso-Piermaria\" ad adoperare la medesima precauzione quando ascolta il suo idolo Gigi D'Alessio. In un episodio sono le urla del ragazzotto ad inquietare il vicinato. Il rockettaro si danna per le difficolt\u00e0 ad aprire la pellicola trasparente di un raro CD senza deturpare tale \"reliquia\". NormalMan deve darsi a gambe quando nel cercare di aiutarlo, nonostante i \"grandi\" sforzi non riesce nell'intento, anzi, fa maldestramente cadere il preziosissimo artefatto gi\u00f9 dalla finestra.\nLa signora delle pulizie.\nLa signora delle pulizie, interpretata da Valentina Paoletti, non \u00e8 certo una supercriminale, tuttavia \u00e8 indubbiamente la peggiore nemica di NormalMan. Borgatara, zitella acida, addetta alle scale del condominio dove vive Piermaria Carletti, non lascia mai procedere NormalMan quando questi si accinge a precipitarsi in qualche missione, poich\u00e9 \"per terra \u00e8 bagnato e l'ascensore pure\". In una puntata si innamora del Cafone.\nIl venditore di calzini.\nIl venditore di calzini, interpretato da Claudio Gregori, \u00e8 un napoletano che disturba la gente chiedendole di comprare i suoi calzini. \nIl venditore porta a porta.\nIl venditore porta a porta, interpretato da Claudio Gregori, ipnotizza la gente convincendola ad acquistare improbabili articoli, tipo \"l'enciclopedia completa sulla storia delle tende da doccia\".\nIl vigile urbano infame.\nIl vigile urbano infame, interpretato da Claudio Gregori, si aggira per la citt\u00e0 alla ricerca di vittime da sanzionare (\"devo multare... devo multare qualcuno... devo multare\"). Ricorre spesso a mezzi subdoli, come ad esempio piazzare divieti di sosta in luoghi dove un attimo prima aveva consigliato di parcheggiare. Smascherato da NormalMan ed espulso dal corpo dei vigili, promette di risorgere come nuovo supercriminale: l'ausiliario.\nZizzania.\nVirginia, interpretata da Virginia Raffaele, \u00e8 una dolce bambina respinta dalla mamma ed il pap\u00e0 che la detestano preferendole sua sorella, la pestifera Chiara (Chiara Sani) che prima la maltratta e poi le istiga i genitori contro accusandola ingiustamente di ogni malefatta. Cresce quindi con gravi problemi psichici, sviluppando un generalizzato odio per il prossimo che sfoga da grande diventando la supercriminale Zizzania. Seminer\u00e0 panico causando malintesi e facendo litigare la gente. \u00c8 caratterizzata da un notevole difetto di dizione che non le fa pronunciare bene la zeta, ma non \u00e8 proprio riuscita a trovarsi un altro nome adeguato.\nLa serie.\nLa chiave della comicit\u00e0 della serie \u00e8 la trasposizione dello stereotipo del supereroe in maschera in un contesto quasi epico a uno concreto. Alla tipicit\u00e0 degli indigeni romani vengono poi spesso affiancati personaggi di altre regioni italiane, turisti o lavoratori immigrati.\nCos\u00ec quando NormalMan si aggira in citt\u00e0 in costume, la divisa da supereroe non riesce a incutere timore nemmeno a un parcheggiatore abusivo che gli intima il pagamento della sosta.\nLa cieca devozione all'aiuto del prossimo lo rende un beniamino, ma realisticamente finisce per scatenare l'animo approfittatore di alcuni dei suoi beneficiati, che lo costringono a compiti impropri come tenere ferma un'antenna TV difettosa per la durata di una partita di calcio. E c'\u00e8 anche chi arriva a chiedergli il cellulare in prestito per rubarglielo.\nSimilmente allo schema delle serie di ispirazione statunitense, ma sempre in parodia grottesca, v'\u00e8 il super-nemico, \u00e8 puntualmente un disadattato, una povera vittima di una qualche sfortuna originale.\nIl fumetto.\nL'omonimo fumetto, che ha ispirato la serie, \u00e8 stato creato da Pasquale Petrolo, illustrato da Luca Usai e pubblicato dalla Salani nel 2011."}
{"id": "1041664", "revid": "339392", "url": "https://it.wikipedia.org/wiki?curid=1041664", "title": "Kazakistan Occidentale", "text": ""}
{"id": "1041673", "revid": "339392", "url": "https://it.wikipedia.org/wiki?curid=1041673", "title": "Kazakistan Meridionale", "text": ""}
{"id": "1041683", "revid": "436907", "url": "https://it.wikipedia.org/wiki?curid=1041683", "title": "Civil War (Guns N' Roses)", "text": "Civil War \u00e8 un singolo del gruppo musicale statunitense Guns N' Roses, pubblicato il 3 marzo 1993 come quarto estratto dal quarto album in studio \"Use Your Illusion II\".\nDescrizione.\nScritto da Axl Rose e Izzy Stradlin, \"Civil War\" \u00e8 stato l'ultimo brano realizzato con il batterista Steven Adler ed \u00e8 stata inserita originariamente nell'album del 1990 \"Nobody's Child\", raccolta di beneficenza per gli orfani della Romania. Si tratta di una canzone di protesta contro la guerra e nel testo si dice che una guerra civile \"serve solo a nutrire i ricchi e a far morire di fame i poveri\". Lo stesso significato dell'espressione \"guerra civile\" \u00e8 contestato alla fine del brano, con il verso: \"Ma poi cosa c'\u00e8 di civile in una guerra?\". Sia nell'introduzione, recitata da Strother Martin e tratta dal film \"Nick mano fredda\", che nel finale vi sono alcuni omaggi a \"When Johnny Comes Marching Home\", inno della Guerra di secessione americana.\nLa canzone menziona anche l'assassinio di John Fitzgerald Kennedy, con il testo: \"e nei miei primi ricordi, hanno sparato a Kennedy\". Inoltre sono citate le battaglie per i diritti civili e la guerra del Vietnam. Il 27 settembre 1993, il bassista Duff McKagan raccont\u00f2 ad un'intervista a Rockline le origini del brano: Durante il processo in cui i restanti membri del gruppo furono coinvolti, fu detto che Steven Adler avesse dovuto provare circa ottanta volte prima di riuscire a riprodurre in studio questa traccia, proprio a causa dei suoi abusi di droghe. Il batterista stesso ha rilasciato un'intervista dicendo che in realt\u00e0 i tentativi furono \"solo\" una trentina.\nI Guns N' Roses lo suonarono la prima volta al Farm Aid IV, il 7 aprile 1990. Nel 2014 \u00e8 stata indicata come la sesta pi\u00f9 grande power ballad di tutti i tempi da Yahoo! Music."}
{"id": "1041686", "revid": "298055", "url": "https://it.wikipedia.org/wiki?curid=1041686", "title": "Paludrone", "text": ""}
{"id": "1041689", "revid": "1305772", "url": "https://it.wikipedia.org/wiki?curid=1041689", "title": "Don't Cry", "text": "Don't Cry \u00e8 un singolo del gruppo musicale statunitense Guns N' Roses.\nDi questo brano esistono due versioni con testi differenti, rispettivamente pubblicate negli album \"Use Your Illusion I\" ed \"Use Your Illusion II\" (usciti entrambi nel 1991).\nDescrizione.\nCome spiegato dal frontman Axl Rose, il brano \u00e8 stato composto dopo che una ragazza gli disse di non piangere dopo avergli detto addio: Rose ci stava provando da tempo con una ragazza che usciva con Izzy Stradlin; Axl la amava molto, ma lei, avendo capito che la loro relazione non avrebbe funzionato, gli aveva preferito Izzy, e cos\u00ec una sera, mentre Axl si trovava seduto su una panchina di fronte al locale Roxy e lei lo stava salutando per l'ultima volta, Axl piangeva e lei gli disse allora \"Non piangere\". La canzone venne scritta da Axl e gli altri la sera successiva in soli 5 minuti.\nAlle parti vocali del brano collabor\u00f2 anche Shannon Hoon dei Blind Melon, amico di giovent\u00f9 del frontman Axl Rose e come lui dell'Indiana.\nRon \"Bumblefoot\" Thal, uno dei chitarristi della formazione recente dei Guns N' Roses, ha eseguito una versione strumentale di \"Don't Cry\" durante il \"Chinese Democracy Tour\".\nIl brano risulta essere inoltre uno dei primi dal gruppo, come testimonia una registrazione del 1985 dal vivo.\nVideo musicale.\nIl videoclip mostra il personaggio protagonista in compagnia della moglie, ma anche i suoi problemi interiori.\nNel video appare il tastierista Dizzy Reed con un poster fatto a mano che dice \"Where's Izzy?\" in riferimento al chitarrista Izzy Stradlin, che in quel periodo aveva da poco lasciato la band. Rose appare con un cappellino della squadra di baseball St. Louis Cardinals. Si dice che vi siano riferimenti al loro incidente a St. Louis, dove Rose litig\u00f2 con un videoamatore che riprendeva il gruppo, scatenando una rissa.\nC'\u00e8 anche un cappellino dedicato ai Nirvana, che Axl esibisce sul braccio sinistro nello studio di uno psichiatra. Rose, fan dichiarato dei Nirvana, chiese loro di suonare con i Guns durante lo Use Your Illusion Tour. Tuttavia il frontman Kurt Cobain, che detestava i Guns N' Roses (come documentato dalla biografia \"Come As You Are\", di Michael Azerrad), declin\u00f2 l'invito.\n\"Don't Cry\" \u00e8 la prima parte di una video-trilogia che include anche i successivi \"November Rain\" ed \"Estranged\"."}
{"id": "1041690", "revid": "12405", "url": "https://it.wikipedia.org/wiki?curid=1041690", "title": "Taskent", "text": ""}
{"id": "1041693", "revid": "7970219", "url": "https://it.wikipedia.org/wiki?curid=1041693", "title": "Inno sovietico", "text": ""}
{"id": "1041710", "revid": "486946", "url": "https://it.wikipedia.org/wiki?curid=1041710", "title": "Didyme", "text": ""}
{"id": "1041715", "revid": "253269", "url": "https://it.wikipedia.org/wiki?curid=1041715", "title": "Jamie Kennedy", "text": "\u00c8 noto soprattutto per aver interpretato il ruolo di Randy nella fortunata saga horror di \"Scream.\" La carriera di Kennedy \u00e8 calata negli anni successivi, con ruoli minori e comparse, ma \u00e8 lentamente ripresa nel 2008. In questo stesso anno \u00e8 entrato a far parte del cast della quarta stagione di \"Ghost Whisperer - Presenze\".\nBiografia.\nUltimo di sei figli, \u00e8 nato a Upper Darby, un sobborgo di Filadelfia, Pennsylvania.\nVita privata.\n\u00c8 stato fidanzato con l'attrice Jennifer Love Hewitt, che interpreta il ruolo di Melinda Gordon nella serie \"Ghost Whisperer - Presenze\", fino a marzo 2010.\nDoppiatori italiani.\nNelle versioni in italiano dei suoi film, Jamie Kennedy \u00e8 stato doppiato da:\nCome doppiatore \u00e8 sostituito da:"}
{"id": "1041716", "revid": "1318658", "url": "https://it.wikipedia.org/wiki?curid=1041716", "title": "Stazione di Parigi Est", "text": "La stazione di Parigi Est (in francese: \"gare de l'Est\") \u00e8 una delle principali stazioni ferroviarie di Parigi. Questa stazione \u00e8 una delle sei pi\u00f9 grandi stazioni parigine, capilinea di uno dei rami della rete SNCF. \u00c8 situata nel X \"arrondissement\" ed \u00e8 vicina alla \"Gare du Nord\". La stazione, la pi\u00f9 antica e la pi\u00f9 ampia di Parigi, si affaccia sull'asse nord-sud costruito dal barone Haussmann e, pi\u00f9 precisamente, il \"boulevard de Strasbourg\".\nCon circa ben 34 milioni di passeggeri all'anno, la \"gare de l'Est\" \u00e8 la quinta stazione parigina per traffico di passeggeri. La sua attivit\u00e0, che \u00e8 andata affievolendosi dalla creazione della linea E del RER, \u00e8 accresciuta nuovamente con l'entrata in servizio del TGV Est.\nIn cima al frontone ovest dell'edificio, una statua dello scultore Philippe Joseph Henri Lemaire (1798-1880) rappresenta la citt\u00e0 di Strasburgo, mentre il frontone est \u00e8 ornato di una statua raffigurante Verdun, opera dello scultore Varenne.\n\u00c8 stata effettuata un'importante ristrutturazione della \"gare de l'Est\" in vista dell'entrata in servizio del TGV Est.\nStoria.\nLa \"Gare de l'Est\" fu aperta nel 1849 dalla \"Compagnie du chemin de fer de Paris \u00e0 Strasbourg\" con il nome di \"Embarcad\u00e8re de Strasbourg\". Comprendeva all'epoca due binari che penetravano sotto una grande \"hall\". Questa parte, la pi\u00f9 antica, corrisponde all'attuale \"hall\" delle \"Grandes lignes\" (met\u00e0 ovest della stazione). Il progetto architettonico spetta a Fran\u00e7ois-Alexandre Duquesney e all'ingegnere Pierre Cabanel de Sermet. I lavori cominciarono nel 1847, e Napoleone III l'inaugur\u00f2 nel 1850. Acquis\u00ec il nome \"Gare de l'Est\" nel 1854, dopo un'estensione della stazione dovuta all'entrata in servizio della linea ferroviaria verso Mulhouse. Il numero di binari si accrebbe e, per tutto il tratto fra la stazione e il bivio di Noisy-le-Sec, punto dove si separano le linee per Strasburgo e Mulhouse, i binari diventarono due.\nImportanti trasformazioni della stazione hanno avuto luogo nel 1885, poi nel 1900. Nel 1924 e nel 1931 fu ulteriormente ingrandita, seguendo il progetto dell'ingegnere Bertaud. Prese da allora la sua fisionomia attuale. La nuova parte, situata a est, era perfettamente simmetrica alla parte ovest. La stazione ha da allora trenta binari; questa estensione provoc\u00f2 un profondo mutamento del quartiere. \u00c8 dalla \"Gare de l'Est\" che il 4 ottobre 1883 part\u00ec il primo \"Orient Express\" a destinazione di Costantinopoli.\nSin da allora, questa stazione, capolinea strategico dei collegamenti con l'est, fu presa d'assalto quando erano masse enormi di passeggeri a dover partire: si pensi in particolare ai treni che partirono nel 1914 verso il fronte.\nNella \"hall Grandes lignes\", un'opera d'arte monumentale del 1926 del pittore Albert Herter illustra la partenza dei soldati per il fronte. Quest'opera di grande dimensioni, 5\u00a0m di altezza e 12\u00a0m di larghezza, ha conosciuto numerose vicissitudini prima di essere definitivamente affissa nella \"hall\" delle \"Grandes Lignes\". Nel marzo 2006 \u00e8 stata nuovamente tolta per effettuare il restauro dell'opera alla \"Cit\u00e9 du train\" di Mulhouse.\nImponenti lavori di ammodernamento sono avvenuti dal 2006 in vista della messa in servizio del TGV Est. Biglietterie, accessi, negozi e strutture varie sono stati ripensati per meglio funzionare. Con l'arrivo del TGV, si \u00e8 previsto un netto aumento della frequentazione della \"gare de l'Est\".\nIl 10 giugno 2007 ha iniziato il servizio commerciale il TGV Est. La linea TGV Est ha permesso di ridurre notevolmente i tempi di percorrenza fra Parigi e l'est della Francia. Sulla TGV Est circolano non solo i TGV, ma anche gli ICE. Sono collegati con l'alta velocit\u00e0 anche i paesi limitrofi: Lussemburgo, Germania e Svizzera. La velocit\u00e0 commerciale \u00e8 di 320\u00a0km/h anche se si sta studiando la possibilit\u00e0 di innalzarla a 350\u00a0km/h. Il 3 aprile 2007, sulla \"TGV Est\" \u00e8 stato battuto il record del mondo di velocit\u00e0 su rotaia raggiungendo i 574,8\u00a0km/h, circa 160\u00a0m/s."}
{"id": "1041731", "revid": "486946", "url": "https://it.wikipedia.org/wiki?curid=1041731", "title": "Didym", "text": ""}
{"id": "1041737", "revid": "585241", "url": "https://it.wikipedia.org/wiki?curid=1041737", "title": "Gotescalco", "text": "Biografia.\nFiglio del conte Bern, venne mandato, ancora bambino, all'abbazia di Fulda come oblato, per esservi allevato e diventare monaco, secondo una pratica all'epoca molto diffusa (solo con papa Celestino IV (1241) fu permesso agli oblati di decidere se dedicarsi o meno alla vita monacale).\nStudi\u00f2 a Fulda e a Reichenau, dove conobbe Valafrido Strabone; tornato a Fulda, cerc\u00f2 di opporsi al voto di oblazione, entrando in conflitto con l'abate del convento, Rabano Mauro, che lo costrinse a pronunciare i voti; lo stesso Rabano scriver\u00e0 a proposito della validit\u00e0 del voto di oblazione l'opera \"De oblazione puerorum\". L'opposizione di Gotescalco fu discussa nei sinodi di Magonza e di Worms, ma non si conosce la decisione presa a questo proposito: di fatto, Gotescalco fu monaco a Orbais, presso Soissons, in Francia, e poi a Roma e nel nord Italia.\nLa fama di Gotescalco \u00e8 legata all'elaborazione della dottrina della doppia predestinazione (\"gemina praedestinatio\"): la predestinazione di un certo numero di creature umane alla salvezza e la condanna degli altri alla dannazione eterna, che egli riprende da Agostino d'Ippona e da Isidoro di Siviglia. Per il vescovo d'Ippona, infatti, Dio concede la grazia secondo una decisione imperscrutabile: \u00e8 perci\u00f2 vano che l'uomo rivendichi suoi presunti meriti, che dovrebbero valergli la salvezza, di fronte alla libera decisione divina, stabilita fin dall'eternit\u00e0. Cos\u00ec stando le cose, secondo Gotescalco, come Dio ha liberamente deciso della salvezza di alcuni, ha insieme \"ab aeterno\" deciso anche della dannazione di tutti gli altri, come gi\u00e0 Isidoro aveva stabilito nelle sue \"Sentenze\" (II 6, 1): \u00abduplice \u00e8 la predestinazione: alla vita per gli eletti, alla morte per i reprobi\u00bb. \nIn questo Gotescalco viene difeso dai teologi Ratramno di Corbie, Lupo Servato, Floro di Lione, e dal vescovo di Lione Amolone, suoi contemporanei.\nDi fronte alla prescienza e alla predestinazione di Dio, che secondo questa teoria coincidono, dal momento che il conoscere, in Dio, \u00e8 insieme un decidere, restava da chiarire quale sia la funzione della venuta e del sacrificio di Cristo. Per Gotescalco, Cristo \u00e8 venuto non gi\u00e0 a modificare le decisioni di Dio, ma ad annunciare agli uomini che vi erano dei predestinati alla salvezza ed a renderla possibile pagando per loro il prezzo della salvezza, morendo sulla croce. L'annuncio di Cristo \u00e8 cos\u00ec rivolto unicamente agli eletti, e solo per questi egli si \u00e8 sacrificato, e non per tutti.\nAll'interpretazione di Gotescalco, il magistero ufficiale della Chiesa reagisce affermando come questa metta gravemente in dubbio la reale funzione mediatrice della Chiesa e il valore dei sacramenti che essa impartisce, una volta storicamente avvenuto l'annuncio di Cristo della decisione, necessariamente irrevocabile, del Padre. \nIl pericolo rappresentato, nelle tesi di Gotescalco, dalla messa in discussione della funzione istituzionale della Chiesa, fu subito avvertito dalle gerarchie ecclesiastiche: le dottrine di Gotescalco furono condannate dai vescovi tedeschi riuniti presso l'abbazia di Sant'Albano presso Magonza nell'848 in un concilio presieduto da Rabano Mauro. Espulso da Fulda, Gotescalco entr\u00f2 nel monastero francese di Orbais. Dopo una seconda condanna emessa da un concilio tenuto a Quierzy nell'849, presieduto dall'arcivescovo di Reims, Incmaro, Gotescalco fu, dopo una pubblica fustigazione, condannato all'ergastolo nel monastero di Hautvilliers, a \u00c9pernay, dove mor\u00ec vent'anni dopo.\nNell'860, la chiesa carolingia afferm\u00f2 la dottrina agostiniana della singola predestinazione.\nI suoi critici.\nIncmaro distinse, nella controversia, la prescienza divina, consistente nella preventiva conoscenza delle azioni degli uomini, dalla predestinazione, in cui si realizza il premio dei buoni e il castigo dei malvagi. Nel mezzo sta la Chiesa, la cui indispensabile funzione \u00e8 pertanto garantita: essa si inserisce in quest'ordine che essa pretende sia stato voluto da Dio stesso.\nTuttavia il dibattito sulle tesi del monaco sassone continu\u00f2: la distinzione fra prescienza e predestinazione non sembra risolvere la difficolt\u00e0 del problema, avendo distinto, nella potenza di Dio, il momento cognitivo dal momento della volont\u00e0 di salvezza o condanna, come se Dio, pur conoscendo \"ab aeterno\" la condotta di ogni uomo, sappia e prenda decisioni a suo riguardo solo in un successivo momento.\nNell'850, su richiesta di Incmaro, Giovanni Scoto Eriugena scrisse a confutazione di Gotescalco la \"De praedestinatione\": vi combatte la tesi della doppia predestinazione, sostenendo che non esiste una predestinazione dei dannati. Infatti, come una \u00e8 l'essenza divina, cos\u00ec unica \u00e8 la sua volont\u00e0 e da un'unica volont\u00e0 non possono derivare due effetti contrari. Sempre a motivo della sua essenza, Dio pu\u00f2 essere solo causa di bene, perch\u00e9 il male \u00e8 per lui, platonicamente e agostinianamente, un non-essere; inoltre non \u00e8 possibile attribuire a Dio una \"pre-destinazione\", un \"destinare prima\", in quanto Dio \u00e8 fuori dal tempo, in lui non esiste un \"prima\" n\u00e9 un \"dopo\". In Dio non vi pu\u00f2 dunque essere n\u00e9 prescienza del male dell'uomo, n\u00e9 predestinazione al male."}
{"id": "1041742", "revid": "56620", "url": "https://it.wikipedia.org/wiki?curid=1041742", "title": "Arteriografia", "text": ""}
{"id": "1041749", "revid": "7970471", "url": "https://it.wikipedia.org/wiki?curid=1041749", "title": "Mr Bean", "text": ""}
{"id": "1041784", "revid": "439724", "url": "https://it.wikipedia.org/wiki?curid=1041784", "title": "Heart &amp; Soul (Joe Cocker)", "text": "Heart &amp; Soul \u00e8 un album, composto unicamente da cover, di Joe Cocker pubblicato nel 2004.\nAl disco partecipano tra gli altri Eric Clapton, Steve Lukather, Jeff Beck, Chris Botti e Vinnie Colaiuta."}
{"id": "1041800", "revid": "1573940", "url": "https://it.wikipedia.org/wiki?curid=1041800", "title": "Spinus lawrencei", "text": "Il lucherino di Lawrence o cardellino di Lawrence (Spinus lawrencei ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"lawrencei\", \u00e8 un omaggio all'ornitologo statunitense George Newbold Lawrence.\nDescrizione.\nDimensioni.\nMisura 10-11,5\u00a0cm di lunghezza, per un peso di 8,8-14,3 grammi.\nAspetto.\nSi tratta di uccellini dal becco conico e appuntito, ali appuntite e coda corta e dalla punta lievemente forcuta.\nIl piumaggio presenta dimorfismo sessuale evidente: nei maschi, infatti, la faccia dal vertice alla gola presenta la caratteristica mascherina nera dei lucherini, il petto \u00e8 di color giallo limone, gialli sono anche il codione e le due bande alari su copritrici e remiganti, oltre alle spalle, mentre il resto delle ali e la coda sono neri, ed il resto della livrea \u00e8 di colore grigio cenere.\nLa femmina manca del tutto del nero facciale e del giallo toracico (mentre permangono le barre alari), mentre la colorazione grigia tende al bruno specialmente sul dorso.\nIn ambedue i sessi, il becco \u00e8 di colore grigio con orli di color carnicino, le zampe sono di color carnicino anch'esse e gli occhi sono di colore bruno scuro.\nBiologia.\nSi tratta di uccelletti dalle abitudini diurne, miti e socievoli, che in special modo all'infuori della stagione riproduttiva si riuniscono in stormi anche numerosi, talvolta in associazione con altre specie dalle abitudini simili, come il crociere, gli altri lucherini nordamericani (cardellino americano e lucherino americano minore) o il picchio muratore pettofulvo.\nAlimentazione.\nLa dieta di questi uccelli \u00e8 essenzialmente granivora, componendosi in massima parte di semi di piante erbacee e arbustive annuali (soprattutto di \"Amsinckia menziesii\", ma anche \"Phoradendron\", \"Amaranthus\", \"Suaeda nigra\" e \"Adenostoma fasciculatum\"), e, sebbene pi\u00f9 raramente, anche di bacche, germogli e foglioline tenere. Specialmente durante il periodo riproduttivo, i lucherini di Lawrence si cibano anche di insetti e larve, che vengono somministrati anche alla prole.\nRiproduzione.\nLa stagione riproduttiva va da aprile a met\u00e0 settembre: dopo la formazione delle coppie (si tratta infatti di uccelli monogami), le femmine cominciano a controllare i dintorni alla ricerca di luoghi idonei per la costruzione del nido, col maschio che la segue da presso cantando di tanto in tanto.\nIl nido viene costruito dalla sola femmina, privilegiando come siti di costruzione i rami terminali o le biforcazioni a qualche metro d'altezza (solitamente attorno ai tre) delle piante di sicomoro californiano, quercia blu o delle querce sempreverdi. Esso \u00e8 a forma di coppa, edificato con rametti e fibre vegetali all'esterno e foderato internamente con lanugine, piumino ed altro materiale soffice. I lucherini di Lawrence non sono territoriali durante il periodo degli amori, e pi\u00f9 coppie nidificano senza problemi sullo stesso albero, coi maschi che si muovono in stormi.\nAll'interno del nido la femmina depone 3-6 uova di colore azzurrino o verdino uniforme, che vengono covate dalla sola femmina per circa due settimane, mentre il maschio cerca il cibo per s\u00e9 stesso e la consorte, spesso aggregandosi agli altri maschi in riproduzione. I \"pulli\" sono ciechi ed implumi alla schiusa: essi vengono allevati da ambedue i genitori, con la femmina che comincia ad allontanarsi del nido per cercare anch'essa il cibo fra il quarto e il settimo giorno dalla schiusa.\nI giovani sono pronti per l'involo a circa due settimane di vita: tuttavia, essi rimangono ancora per circa una settimana presso il nido, seguendo i genitori nei loro spostamenti e chiedendo loro di tanto in tanto l'imbeccata, prima di unirsi assieme a loro agli stormi in migrazione.\nGeneralmente questi uccelli portano avanti una singola covata l'anno, tuttavia in casi di tempo particolarmente mite e abbondanza di cibo le coppie possono dare inizio a una seconda covata.\nDistribuzione e habitat.\nIl cardellino di Lawrence \u00e8 una specie nordamericana, diffusa nella porzione occidentale del continente in un areale che va dalla contea di Shasta alla Baja California settentrionale, attraverso soprattutto le aree montuose (Sierra Nevada e Catena Costiera Pacifica). La specie \u00e8 tendenzialmente migratrice, con la maggior parte degli esemplari (ad eccezione di quelli della Baja California, che tendono ad essere stanziali) che durante l'inverno lasciano il proprio areale d'origine per raggiungere gli stati messicani di Sonora e Chihuahua, spingendosi a nord-est fino in Arizona meridionale e Nuovo Messico sud-occidentale, con singoli esemplari avvistati fino a El Paso: generalmente, i migratori non ritornano nei posti dai quali solo partiti o lo fanno solo raramente, ma seguono i cicli della pioggia, andando nelle zone pi\u00f9 umide e quindi pi\u00f9 ricche di nutrimento.\nL\"'habitat\" di questi uccelli \u00e8 rappresentato dalle aree boschive secche miste a quercia e conifere, intervallate da aree erbose e con presenza di una fonte d'acqua permanente, fino a 2700 m di quota: i lucherini di Lawrence si dimostrano tuttavia molto adattabili, colonizzando anche le aree antropizzate, mentre evitano le zone aride o dalla copertura arborea eccessivamente fitta."}
{"id": "1041804", "revid": "1610933", "url": "https://it.wikipedia.org/wiki?curid=1041804", "title": "Lucherino di lawrence", "text": ""}
{"id": "1041807", "revid": "73843", "url": "https://it.wikipedia.org/wiki?curid=1041807", "title": "Cardellino di Lawrence", "text": ""}
{"id": "1041812", "revid": "78273", "url": "https://it.wikipedia.org/wiki?curid=1041812", "title": "Covolume", "text": ""}
{"id": "1041819", "revid": "1543377", "url": "https://it.wikipedia.org/wiki?curid=1041819", "title": "Kil (comune)", "text": "Kil \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1041821", "revid": "1305772", "url": "https://it.wikipedia.org/wiki?curid=1041821", "title": "Femlin", "text": "Le Femlin, create nell'agosto del 1955 da LeRoy Neiman, sono dei personaggi che appaiono sulla rivista \"Playboy\". Il loro nome deriva dall'unione delle parole inglesi \"female\" (femmina) e Gremlin (creatura fantastica). \nSono ritratte come figure femminili bianche e nere, alte apparentemente 25-27 centimetri, nude con addosso solo un paio di calze nere, guanti neri e scarpe con tacchi a spillo neri. Sono spesso disegnate in vignette, insieme ad oggetti come scarpe, gioielli, cravatte e cos\u00ec via."}
{"id": "1041823", "revid": "110157", "url": "https://it.wikipedia.org/wiki?curid=1041823", "title": "Munkfors (comune)", "text": "Munkfors \u00e8 un comune svedese di 3.771 abitanti, situato nella contea di V\u00e4rmland. Il suo capoluogo \u00e8 la cittadina omonima, compresa per gran parte nel comune e suo unico centro urbano."}
{"id": "1041824", "revid": "1573940", "url": "https://it.wikipedia.org/wiki?curid=1041824", "title": "Eutrichosomatinae", "text": "La sottofamiglia degli Eutrichosomatinae , \u00e8 un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente specie presumibilmente parassitoidi.\nQuesti imenotteri hanno le axille sviluppate in modo che i loro margini posteriori s'incontrano sulla parte mediale del mesotorace. La loro biologia \u00e8 poco conosciuta. Bou\u010dek (1975) ha segnalato la specie \"Eutrichosoma mirabile\" come parassitoide associato a due Coleotteri Curculionidi infeudati ad alcune Composite. Lo stesso autore, nella sua generale revisione del 1988 , ha ipotizzato per i membri di questa sottofamiglia una probabile attivit\u00e0 oofaga a spese di Imenotteri galligeni.\nSistematica.\nLa sottofamiglia comprende 4 generi con 5 specie:"}
{"id": "1041825", "revid": "123394932", "url": "https://it.wikipedia.org/wiki?curid=1041825", "title": "Felice Cimatti", "text": "Biografia.\nLaureato in filosofia alla Sapienza, con una tesi sui linguaggi animali, relatore Tullio De Mauro, correlatore Alberto Oliverio, insegna Filosofia del Linguaggio e Filosofia italiana contemporanea all'Universit\u00e0 della Calabria ad Arcavacata di Rende.\nHa condotto e conduce, per Rai Radio 3, i programmi radiofonici \"Fahrenheit\", dedicato ai libri e alle idee, e \"Uomini e Profeti (\"https://www.raiplayradio.it/programmi/uominieprofeti/\")\", programma di approfondimento di temi religiosi e filosofici. Il 26 maggio 2012 ha ricevuto il \"Premio Musatti\" conferito dalla Societ\u00e0 Psicoanalitica Italiana. Dal 2015 partecipa al programma televisivo \"Zettel,\" per Rai Cultura.\n\u00c8 condirettore, assieme a Francesca Piazza e Alfredo Paternoster, della \"Rivista Italiana di Filosofia del Linguaggio\".\n\u00c8 figlio del poeta Pietro Cimatti e della pittrice Laura Giometti."}
{"id": "1041827", "revid": "1632387", "url": "https://it.wikipedia.org/wiki?curid=1041827", "title": "Jerusalem (gruppo musicale svedese)", "text": "I Jerusalem sono una christian rock band, fondata nel 1975 da Ulf Christiansson. Il gruppo \u00e8 stato uno dei primi esempi di band che mischiano testi cristiani con un suono hard rock e heavy metal.\nMembri.\nAttuali.\n\"I Jerusalem sono attualmente composti da 2 line-up\"\nPassati.\n\"Molti altri musicisti hanno fatto parte dei Jerusalem, questi due sono gli unici che hanno preso parte anche alle registrazioni\""}
{"id": "1041829", "revid": "110028046", "url": "https://it.wikipedia.org/wiki?curid=1041829", "title": "Ermopoli", "text": "Ermopoli (\"Khemno\" in egizio) \u00e8 il nome attribuito dagli storici greci alla localit\u00e0 egizia devota al dio Khnum, che era la capitale del 15\u00ba distretto dell'Alto Egitto, e si trova sulla riva occidentale del Nilo.\nIn scrittura egizia il nome originario \u00e8:\nN17:N17:N17:N17- N17:N17:N17:N17-W24-w-O49 \u1e2bmnw - \"gli otto\"\nLa localit\u00e0 \u00e8 stata poi conosciuta con i nomi di \"Hermopolis Megale\" (\u1f19\u03c1\u03bc\u03bf\u1fe6 \u03c0\u03cc\u03bb\u03b9\u03c2 \u03bc\u03b5\u03b3\u03ac\u03bb\u03b7 - Stefano di Bisanzio); \"Hermupolis\" (Itinerario antoniano); \"Mercurii Oppidum\" (Plinio il Vecchio).\nIl nome attuale del sito di Khemnu \u00e8 el-Ashmuneyn nei pressi della citt\u00e0 di Mallawi, nel governatorato di Al-Minya.\nIl sito di Hemno conserva notevoli tracce di edifici sacri tra cui tre grandi porte monumentali datate alla XX dinastia, alla XIX dinastia ed all'epoca tolemaica. Molti elementi architettonici rinvenuti ad Ermopolis presentano caratteristiche tipiche della fase di Amarna anche se rimane ancora non chiarito se si tratti di parti di un tempio locale demolito, allo scopo di riutilizzare i materiali, in epoca ramesside o di materiali provenienti direttamente da Tell el-Amarna.\nDi un tempio posto dietro la seconda porta rimangono solamente due statue colossali raffiguranti Ramesse II.\nAttribuibili a Seti II sono i resti di un tempio dedicato al dio Thot (il Signore degli Otto) caratterizzati da un pilone che d\u00e0 accesso ad una sala ipostila.\nEbbe come divinit\u00e0 ancestrali il Grande Cinque e successivamente l'Ogdoade.\nBibliografia.\nMario Tosi, \"Dizionario enciclopedico delle divinit\u00e0 dell'Antico Egitto\", vol. I (ISBN 88-7325-064-5) e vol. II (ISBN 88-7325-115-3), Ananke, Torino, 2006"}
{"id": "1041832", "revid": "1862310", "url": "https://it.wikipedia.org/wiki?curid=1041832", "title": "Saqqaq", "text": "Saqqaq (o Sarqaq) \u00e8 un piccolo villaggio della Groenlandia di 180 abitanti (gennaio 2005), fondato nel 1755; si trova a 70\u00b001'N 51\u00b057'O. Si affaccia a sud sul Vaigat e si trova alla base della penisola di Nugssuaq; appartiene al comune di Avannaata. \u00c8 famoso soprattutto per gli scavi archeologici a ovest del paese, che hanno portato alla luce i resti di un'antica civilt\u00e0 denominata Cultura Saqqaq, che ha vissuto in Groenlandia tra il 2500 a.C. e l'800 a.C."}
{"id": "1041840", "revid": "547034", "url": "https://it.wikipedia.org/wiki?curid=1041840", "title": "Ferenc Gyulay", "text": "Comand\u00f2 l'esercito austro-ungarico durante la Seconda guerra d'indipendenza italiana, ma venne battuto dall'esercito franco-piemontese nella Battaglia di Magenta, fatto che lo costrinse a ritirarsi permettendo al generale Mac Mahon di fare il suo ingresso a Milano, occupando la capitale del Regno Lombardo-Veneto e dando il via al processo di unificazione nazionale.\nBiografia.\nI primi anni.\nFerenc Gyulay proveniva da una famiglia nobile della Transilvania che nel 1694 aveva ottenuto il titolo baronale e a partire dal 1704 godeva anche di quello comitale. Per tradizione, la sua famiglia era legata all'arte militare: il suo bisnonno omonimo, Ferenc, era stato generale dell'esercito imperiale durante la guerra di successione spagnola; suo nonno S\u00e1muel, aveva raggiunto il grado di generale nella guerra di successione austriaca ed in quella Sette anni; suo padre era il feldmaresciallo austriaco Ign\u00e1c Gyulay, mentre suo zio Albert Gyulay era stato anch'egli generale durante le Guerre napoleoniche. Per parte di sua madre, era diretto discendente del politico e scrittore tedesco Friedrich Christian Seifert von Edelsheim, pronipote del politico e diplomatico Wilhelm von Edelsheim e nipote del primo ministro del Baden, Georg Ludwig von Edelsheim; egli era inoltre cugino del futuro generale Leopold Edelsheim.\nSin da giovane, Ferenc Gyulay aveva ricevuto un'educazione essenzialmente concentrata sulle scienze di cui fu sempre un grande appassionato, rimanendo ad ogni modo legato alla tradizione militare di famiglia che persegu\u00ec con zelo.\nNel 1815 inizi\u00f2 la propria carriera militare entrando in servizio nell'esercito come membro del 60\u00ba reggimento di fanteria che portava il nome di suo padre, venendo promosso sottotenente l'anno successivo, a soli diciassette anni.\nPer il valore dimostrato in diverse operazioni belliche ebbe una carriera brillante, arrivando in breve tempo tra le pi\u00f9 alte schiere del genio austriaco: dopo essere stato trasferito in una brigata di ussari dell'Assia-Homburg, Gyulay venne nominato tenente nel 1820 e nel 1826 venne posto a capo di una brigata di ussari del W\u00fcrttemberg, venendo nominato tenente colonnello dal 1829 quando venne trasferito in una brigata di fanteria dell'Assia-Homburg.\nNel 1831 Gyulay venne promosso colonnello e nel 1838 divenne infine maggior generale.\nLa carriera militare e politica negli anni delle prime rivoluzioni.\nNel 1845, Gyulay venne nominato comandante del 33\u00ba reggimento di fanteria da parte dell'Imperatore Ferdinando I d'Austria divenendo in seguito, a partire dal 1846, governatore di Trieste e governatore militare del distretto austriaco di Seebezirk. Quando scoppi\u00f2 la rivoluzione due anni pi\u00f9 tardi, egli come comandante militare ottenne il compito di prendere il comando della flotta austriaca locale e di prevenire che essa potesse essere catturata dai rivoluzionari italiani o ungheresi e nel contempo cos\u00ec facendo evit\u00f2 attacchi nell'area da parte delle flotte sarda o napoletana, sin quando la vittoria di Radetzky a Custoza (25 luglio 1848) non riport\u00f2 la situazione alla normalit\u00e0.\nCome ricompensa per il servizio fedelmente svolto e per l'abilit\u00e0 dimostrata nella conduzione delle operazioni, il generale Gyulay venne nominato dall'imperatore Francesco Giuseppe quale nuovo Ministro della Guerra dell'Impero austriaco dal 1849 al 1850, introducendosi cos\u00ec anche nella vita politica dell'Impero. Durante questo periodo in carica, diresse gli attacchi a Raab (Gy\u0151r) il 28 giugno 1849 ed i preparativi per l'assedio di Kom\u00e1rom.\nLe operazioni militari in Italia.\nNel 1850, dopo la sua promozione a \"Feldzeugmeister\" del V corpo d'armata austriaco, Gyulay venne inviato a Milano per assumere il comando della 2\u00aa Imperiale e Regia Armata Austriaca. Il 28 febbraio dello stesso anno, Francesco Giuseppe colloc\u00f2 a riposo il generale Radetzky (che si trasfer\u00ec da Verona a Milano, nella Villa Reale in via Palestro), ponendo al suo posto il generale Gyulay. Nel 1857 Francesco Giuseppe designa Governatore con poteri civili l'Arciduca Massimiliano d'Asburgo, suo fratello, fautore di una politica di distensione che detenne il governo sul Regno Lombardo-Veneto sino al 1859 quando il comando dello stato venne affidato completamente al generale Gyulay, al quale gi\u00e0 spettava, dal 1857, il comando militare.\nQuando il 29 aprile 1859 rispose all'ultimatum sabaudo con l'attraversamento del fiume Ticino, apr\u00ec di fatto la Seconda guerra d'indipendenza italiana. Piuttosto che procedere direttamente verso Torino ove le truppe austriache sarebbero state pi\u00f9 esposte al contatto col nemico o ad un possibile accerchiamento da parte delle truppe francesi di Napoleone III, intervenuto in favore dei piemontesi secondo gli accordi segreti di Plombi\u00e9res, Gyulay prefer\u00ec attestare le proprie truppe lungo il corso del Ticino ed attaccare il Piemonte dalla Lomellina ove nella sua visione degli eventi i franco-piemontesi avrebbero fortificato in misura minore gli apparati bellici presenti.\nLe truppe nemiche, invece, preferirono adottare un'ulteriore strategia che si rivel\u00f2 vittoriosa, ovvero fecero spostare le loro forze subito verso nord e attraversarono il Ticino prima e poi il Naviglio Grande dapprima con scontri a Turbigo e poi a Boffalora sopra Ticino, cogliendo di sorpresa i difensori austriaci.\nIl 4 giugno 1859, Gyulay fu sconfitto nella storica Battaglia di Magenta dai franco-piemontesi e, dopo sanguinose perdite, decise di abbandonare il campo ritirandosi in direzione di Milano. Dopo il fallimento dell'impresa, il 16 giugno l'Imperatore esoner\u00f2 Gyulay dal proprio incarico, assumendo personalmente il comando dell'esercito milanese. Al fine di mostrare ancora una volta la propria devozione all'impero austriaco, Gyulay chiese ed ottenne il comando del reggimento che portava il suo nome, ma fu costretto a rimanere in sede a Mantova che fu una delle ultime roccaforti austriache a resistere al processo di unificazione italiano.\nRitiratosi a vita privata, Gyulay morir\u00e0 il 1\u00ba settembre 1868 a Vienna assistito dal cugino Leopold Edelsheim, che egli aveva assunto quale suo erede universale l'anno precedente dal momento che non aveva avuto altri eredi.\nOpere.\nFerenc Gyulay si distinse anche come scrittore, pubblicando le proprie memorie sulla campagna militare italiane del 1859, ricche di personali esperienze biografiche e fatti rilevanti alla corretta ricostruzione degli eventi di quell'anno.\nNella cultura di massa.\nGyulay, personaggio discusso gi\u00e0 alla sua epoca, ha lasciato moltissime tracce della sua presenza soprattutto nella cultura dialettale lombarda. Il suo nome infatti compare in molte vignette satiriche del periodo della Seconda guerra d'indipendenza italiana e in molte bosinade e canzoni come la famosa \"Varda Gyulai\" composta proprio in occasione della Battaglia di Magenta.\nNel semplice e breve testo di questa canzone popolare si rammenta al Generale che prima o poi arriver\u00e0 la primavera, intesa come stagione di libert\u00e0, e che lo stesso Gyulai finir\u00e0 sull'aia a battere \"el formenton\" [il granturco]-\nDi questa canzone esiste una interpretazione di Nanni Svampa che \u00e8 possibile trovare su YouTube all'indirizzo Varda Giulaj"}
{"id": "1041842", "revid": "647919", "url": "https://it.wikipedia.org/wiki?curid=1041842", "title": "Khemnu", "text": ""}
{"id": "1041844", "revid": "119279196", "url": "https://it.wikipedia.org/wiki?curid=1041844", "title": "Zucker-Abrahams-Zucker", "text": "Zucker/Abrahams/Zucker (ZAZ) \u00e8 un trio di cineasti composto da Jim Abrahams e i fratelli David e Jerry Zucker. I tre si incontrarono alla University of Wisconsin-Madison e formarono il gruppo teatrale \"Kentucky Fried Theater\". Con questo gruppo girarono il film comico a episodi \"Ridere per ridere\" (\"Kentucky Fried Movie\", 1977), scritto da loro stessi e diretto da John Landis. \nAd esso segu\u00ec il film di successo \"L'aereo pi\u00f9 pazzo del mondo\" (\"Airplane!\", 1980), da loro diretto, oltre che scritto e sceneggiato. In seguito, i ZAZ collaborarono alla creazione della serie televisiva \"Quelli della pallottola spuntata\" (\"Police Squad!\", 1982), ai film \"Top Secret!\", \"Per favore, ammazzatemi mia moglie\" e alla serie di tre film \"Una pallottola spuntata\", basata sui personaggi di \"Police Squad!\", da loro creati. Tutte queste produzioni si basano essenzialmente su parodie, gag visive e umorismo demenziale.\nAltri film non in comune.\nAltri film stile ZAZ, cio\u00e8 parodistici, senza la presenza completa del trio."}
{"id": "1041845", "revid": "1305772", "url": "https://it.wikipedia.org/wiki?curid=1041845", "title": "Moodswinger", "text": "Il moodswinger \u00e8 uno strumento elettrico a corde ideato e costruito da Yuri Landman per Aaron Hemphill dei Liars e Jessie Stein dei The Luyas.\nTemperamento del moodswinger.\nLo strumento \u00e8 costituito da dodici corde accordate secondo il circolo delle quinte discendenti:\nMi-La-Re-Sol-Do-Fa-La\u266f-Re\u266f-Sol\u266f-Do\u266f-Fa\u266f-Si"}
{"id": "1041846", "revid": "123111350", "url": "https://it.wikipedia.org/wiki?curid=1041846", "title": "Franco Interlenghi", "text": "Biografia.\nFranco Interlenghi inizi\u00f2 la carriera come attore bambino nel 1946, quindicenne, come co-protagonista, con Rinaldo Smordoni, del film neorealista \"Sciusci\u00e0\", di Vittorio De Sica. I due ragazzi, presi letteralmente dalla strada, contribuirono in modo determinante al successo internazionale del film, premiato con l'Oscar al miglior film straniero.\nPer Interlenghi, il film di De Sica fu solo l'inizio di una lunga carriera di attore: con un volto di giovane bello e una recitazione intensa e pulita, fu infatti interprete di molti film diretti da registi di fama. Recit\u00f2 in \"Don Camillo\" (1952) di Julien Duvivier, \"Il mondo le condanna\" (1953) di Gianni Franciolini, \"I vinti\" (1953) di Michelangelo Antonioni, \"I vitelloni\" (1953) di Federico Fellini, \"Giovani mariti\" (1958) di Mauro Bolognini. Luchino Visconti lo diresse a teatro in\" Morte di un commesso viaggiatore\". Interlenghi continu\u00f2 una carriera dignitosa, ma non pi\u00f9 di primo piano. Le sue interpretazioni diventarono sempre pi\u00f9 caratterizzate, prestandosi a personaggi di secondo piano, ma dalla resa cinematografica molto efficace.\nNel 1955 spos\u00f2 l'attrice Antonella Lualdi. Dal loro matrimonio nacquero due figlie: Stella e Antonella, entrambe attrici. Era inoltre nonno della conduttrice Virginia Sanjust di Teulada. \u00c8 morto a Roma nella sua casa nei pressi di Ponte Milvio la mattina del 10 settembre 2015, all'et\u00e0 di 83 anni, e alla sua memoria \u00e8 dedicato il documentario \"Sciusci\u00e0 70\" di Mimmo Verdesca."}
{"id": "1041848", "revid": "74801", "url": "https://it.wikipedia.org/wiki?curid=1041848", "title": "Circondario di Coesfeld", "text": "Il circondario di Coesfeld \u00e8 un circondario facente parte dello stato della Renania Settentrionale-Vestfalia, a ovest della citt\u00e0 di M\u00fcnster, non lontano dal confine con i Paesi Bassi.\nIl circondario \u00e8 collocato all'interno del \"M\u00fcnsterland\", un'area prevalentemente agricola.\nStoria.\nDurante il Medioevo l'area corrispondente al circondario di Coesfeld era sottoposta alla giurisdizione della diocesi di M\u00fcnster. A partire dal 1816, entr\u00f2 a far parte del regno di Prussia, nella provincia di Vestfalia, e fino al 1975 fu separata in due circondari distinti, Coesfeld e L\u00fcdinghausen.\nCitt\u00e0 e comuni.\nFanno parte del circondario undici comuni di cui cinque portano il titolo di Citt\u00e0 (\"Stadt\"). Due delle cinque citt\u00e0 portano il titolo di Media citt\u00e0 di circondario (\"Mittlere kreisangeh\u00f6rige Stadt\")."}
{"id": "1041849", "revid": "339392", "url": "https://it.wikipedia.org/wiki?curid=1041849", "title": "Carduelis Lawrencei", "text": ""}
{"id": "1041850", "revid": "62221", "url": "https://it.wikipedia.org/wiki?curid=1041850", "title": "Herbertiinae", "text": ""}
{"id": "1041851", "revid": "256896", "url": "https://it.wikipedia.org/wiki?curid=1041851", "title": "Capitanerie di Porto", "text": ""}
{"id": "1041852", "revid": "547034", "url": "https://it.wikipedia.org/wiki?curid=1041852", "title": "Ten Years of Fuckin' Up", "text": "Ten Years of Fuckin' Up \u00e8 una VHS del gruppo punk rock NOFX pubblicata l'8 novembre 1994. Successivamente \u00e8 stata rimasterizzata e commercializzata come DVD durante il 2003. Il video include 19 videoclip tratte da esibizioni live. La versione DVD, contiene in pi\u00f9 commenti da parte del gruppo e dei Vandals ed inoltre vi \u00e8 anche la presenza della canzone \"Jaw, Knee, Music\" nel men\u00f9 di navigazione."}
{"id": "1041858", "revid": "125757822", "url": "https://it.wikipedia.org/wiki?curid=1041858", "title": "Hybris", "text": "Hybris (, ) \u00e8 un \"topos\" (tema ricorrente) della tragedia greca e della letteratura greca. Significa letteralmente \"tracotanza\", \"eccesso\", \"superbia\", \u201corgoglio\u201d o \"prevaricazione\". Si riferisce in generale a un'azione ingiusta o empia avvenuta nel passato, che produce conseguenze negative su persone ed eventi del presente. \u00c8 un antefatto che vale come causa a monte che condurr\u00e0 alla catastrofe della tragedia stessa.\nOrigine del termine.\nLe origini del termine vanno presumibilmente collocate nella sfera etica e religiosa. Nel linguaggio giuridico, \"hybris\" riflette un'azione delittuosa oppure un'offesa personale compiuta \"allo scopo di umiliare\", il cui movente \u00e8 dato non da un utile ma dal piacere, dall'orgoglio di s\u00e9 che l'autore dell'atto traeva dalla malvagit\u00e0 dell'atto stesso, mostrando la sua superiore forza sulla vittima. L'azione dello stupro era per esempio resa col verbo: \"hybrizein\".\n\"Hybris\" \u00e8 il nome di una figura correlata al mito greco, secondo il quale personificava violenza e dismisura, in contrapposizione con Diche (\u00abla Giustizia\u00bb). Esiodo, rivolgendosi al fratello Perse, lo incita ad ascoltare Diche e non a preferirle Hybris. Passava per essere la madre di Coros (\u00abla Saziet\u00e0\u00bb) \"che freme terribilmente, deciso ad attaccare dappertutto\", oppure Coros era ritenuto suo padre, secondo il gioco dei simboli. Non possiede alcuna leggenda in nessun mito. Una tradizione poco conosciuta narra che si un\u00ec a Zeus, e che da lui ebbe un figlio, il dio Pan, divinit\u00e0 dei boschi.\nLa \"h\u00fdbris\" nell'epica.\nAll'interno dell'Epos omerico sono evidenti pi\u00f9 di un episodio in cui alcuni fra i personaggi si macchiano di \"hybris\" oppure sfuggono a essa.\nNell\"Iliade\", Agamennone trattiene per s\u00e9 come bottino di guerra Criseide, figlia di Crise, sacerdote di Apollo, nonostante quest'ultimo gli avesse offerto come \"corrispettivo\" della fanciulla innumerevoli tesori; a causa del rifiuto di Agamennone, e avendo rapito una fanciulla sacra al dio Apollo, l'Atride contravviene alle regole non scritte della cultura omerica e scatena l'ira di Apollo stesso, che scaglier\u00e0 sull'accampamento acheo una grave pestilenza.\nNell\"Odissea\", le sirene che insidiano lo stesso Odisseo sono portatrici di grande conoscenza, una conoscenza quasi \"divina\" e per questo proibita ai mortali che, ascoltandone anche il semplice canto, sono per questa ragione indotti a seguirle, schiantandosi con le proprie imbarcazioni sugli scogli; in questo caso, il naufragio \u00e8 la punizione divina per aver peccato di \"hybris\" ascoltando il canto delle sirene e desiderando quindi di essere partecipi di una conoscenza possibile solo alle Divinit\u00e0.\nLa \"h\u00fdbris\" nella tragedia e nel mito.\nNella trama della tragedia, l\"hybris\" \u00e8 un evento accaduto nel passato che influenza in modo negativo gli eventi del presente. \u00c8 una \"colpa\" dovuta a un'azione che viola leggi divine immutabili, ed \u00e8 la causa per cui, anche a distanza di molti anni, i personaggi o la loro discendenza sono portati a commettere crimini o subire azioni malvagie. \nAl termine \"hybris\" viene spesso associato quello di \"nemesis\" (\u03bd\u03ad\u03bc\u03b5\u03c3\u03b9\u03c2), che \u00e8 la sua \"conseguenza\": significa infatti \"vendetta degli dei\", \"ira\", \"sdegno\", e si riferisce alla punizione giustamente inflitta dagli dei a chi si era macchiato di \"hybris\", o comunque a una conseguenza negativa inevitabile per cui qualcuno - che non \u00e8 necessariamente il colpevole originario, potendo trattarsi anche di generazioni successive, di un popolo o un discendente - dovr\u00e0 pagare un prezzo. \nDegno di nota \u00e8 anche il concetto di \"invidia degli dei\" (). In molte tragedie, infatti, essa costituisce lo sviluppo narrativo che porta come conseguenza al commettere un atto di \"hybris\" e, di conseguenza, essere un \"hybristes \"ossia colpevole di tracotanza.\nUna interpretazione di tale \"colpa\" \u00e8 quella di collocare la sua origine nella natura umana in quanto anello di congiunzione fra le bestie e le divinit\u00e0. Ci\u00f2 implica che l'uomo, in quanto essere inferiore, ha l'imperativo di non cercare di rendere se stesso \"divino\" attribuendosi prerogative dello \"status\" superiore, cos\u00ec come pure deve evitare di cadere in una condizione animalesca. In entrambi i casi se esce dai limiti del suo \"status\" pu\u00f2 incorrere nel peccato di \"hybris\". Ci\u00f2 accade, ad esempio, nel racconto di Icaro, colpevole di aver voluto cercare di raggiungere una condizione di sola prerogativa divina (cio\u00e8 volare fino a raggiungere il Sole, che sarebbe un oggetto di natura divina) quindi punito dagli stessi dei per la sua \"hybris\".\nLa pi\u00f9 antica tragedia greca a noi pervenuta, i \"Persiani\" di Eschilo (472 a.C.) \u00e8 emblematica in tal senso. Essa mette in scena la disfatta di Serse a Salamina nel 480 a.C. a opera degli Ateniesi, presentandola prima attraverso i timori per la sorte del re e dell'esercito espressi dal coro di vecchi dignitari persiani e dalla regina Atossa, poi attraverso il racconto del Messaggero che narra lo svolgimento della battaglia. La sconfitta persiana appare la giusta punizione delle scelte sconsiderate del sovrano, che voleva ingrandire l'impero persiano oltre i suoi confini, imponendo il giogo della servit\u00f9 all'Ellade. Serse nutrendo progetti fin troppo ambiziosi ha commesso un atto di \"hybris\" che viene punito con la rovina sua e dell'armata persiana. Nel corso della tragedia il fantasma di Dario, padre di Serse, comparir\u00e0 infatti per condannare la follia del figlio (v. 750) esortandolo a non oltraggiare pi\u00f9 gli dei \"con tracotante ardire\" (v. 831) e condannandolo per aver osato aggiogare il sacro Ellesponto con un ponte di barche, pretendendo cos\u00ec di dominare le forze della natura che sono espressione degli dei (vv. 745-750). Il dramma tuttavia, come \u00e8 stato evidenziato, condanna la \"hybris\", ma non offre indicazioni precise per evitarla, in quanto \"la consapevolezza che un atto costituisce \"hybris\" si pu\u00f2 acquisire solo dopo averlo commesso e dopo averne subito le conseguenze\".\nLa \"h\u00fdbris\" in campo giuridico.\nIl termine \"hybris\" si rinviene anche in campo giuridico. Nella legislazione greca, infatti, era considerato un oltraggio compiuto senza versare sangue, un vero e proprio reato in quanto la persona era sottoposta al disprezzo pubblico perdendo cos\u00ec il proprio onore. Il dibattito infatti ruota proprio sul valore originario di questo lemma: se la sua accezione sia stata questa fin dal principio o se solo in un secondo momento sia passata alla sfera giuridica. Nelle \"Opere e giorni\" di Esiodo il termine ha significato di \"tracotante, violento\", escludendo colui che ne pecca dalla comunit\u00e0 civile.\nLa \"h\u00fdbris\" nella cultura cristiana.\nUn tema simile ricorre anche nella letteratura cristiana, trasposto su un piano teologico e riformulato nel concetto di \"peccato originale\", ad esempio nella \"Divina Commedia\" di Dante Alighieri: qualsiasi peccato pu\u00f2 essere ricondotto all\"hybris\" dell'uomo, che consisterebbe nel tentare di giungere a comprendere i misteri ultimi con la sola ragione, ponendosi cos\u00ec egli stesso come Dio. Nel Canto XXVI dell'inferno dantesco, Ulisse racconta il proprio peccato di \"hybris\" che consiste nell'essersi spinto con la propria nave troppo oltre le \"colonne d'Ercole\" fin quasi a raggiungere il purgatorio. Il tema \u00e8 rappresentato anche con riferimento al mito di Lucifero, l'angelo la cui caduta sarebbe appunto conseguenza di un atto di superbia."}
{"id": "1041864", "revid": "2519", "url": "https://it.wikipedia.org/wiki?curid=1041864", "title": "Coesfeld", "text": "Coesfeld (pr. ) (in basso tedesco \"Koosfeld\") \u00e8 una citt\u00e0 della Renania Settentrionale-Vestfalia, in Germania.\n\u00c8 il capoluogo, ma non il centro maggiore, del circondario omonimo (targa COE).\nCoesfeld si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1041867", "revid": "767487", "url": "https://it.wikipedia.org/wiki?curid=1041867", "title": "El Hefe", "text": "Questo nome gli fu dato dai compagni della band per la sua abilit\u00e0 nel suonare gli strumenti; El Hefe infatti suona la chitarra elettrica e la tromba, quando necessario per qualche canzone ska. Si dice anche che gli fu dato questo nome poich\u00e9 la compagna di Fat Mike si chiama Erin e fonicamente avrebbe potuto creare fastidi. El Hefe suona una chitarra Telecaster del 1978 con pickups EMG ed utilizza un amplificatore Mesa/Boogie mark III a testata. Si occupa anche dei cori.\nConosciuto per autoironia e carisma, oltre che per le imitazioni (durante i concerti imita spesso Beavis and Butt-head, Orso Yoghi, e altri conosciuti personaggi dei cartoon), El Hefe \u00e8 con i NOFX dal 1991. Il suo primo lavoro con i NOFX fu l'EP \"The Longest Line\". Egli inoltre possiede un night club chiamato \"Hefe's\" e vive a McKinleyville."}
{"id": "1041869", "revid": "599013", "url": "https://it.wikipedia.org/wiki?curid=1041869", "title": "Provincia di L\u0103pu\u0219na", "text": "L\u0103pu\u0219na \u00e8 stato uno dei distretti in cui era suddivisa la Moldavia fino al 2003.\nSi trova nella zona centrale del Paese. Tra le sue principali citt\u00e0 troviamo C\u0103rpineni, Mingir, Leuscheni e Boghiceni. \u00c8 una tra le pi\u00f9 fertili zone della Moldavia. Grazie a ci\u00f2 si sono enormemente sviluppate la viticoltura e la frutticoltura. Vi si trovano inoltre numerosi allevamenti di suini, ovini e bovini."}
{"id": "1041870", "revid": "1745361", "url": "https://it.wikipedia.org/wiki?curid=1041870", "title": "Hybris (disambigua)", "text": "Hybris () \u00e8 una parola greca che significa \"insolenza\", \"tracotanza\", \"alterigia\", \"oltraggio\". Pu\u00f2 riferirsi a:"}
{"id": "1041875", "revid": "120781", "url": "https://it.wikipedia.org/wiki?curid=1041875", "title": "Militaristico", "text": ""}
{"id": "1041877", "revid": "120781", "url": "https://it.wikipedia.org/wiki?curid=1041877", "title": "Militaristica", "text": ""}
{"id": "1041878", "revid": "767487", "url": "https://it.wikipedia.org/wiki?curid=1041878", "title": "Joaqu\u00edn Sabina", "text": "Molti dei suoi testi sono considerati alla stregua di veri e propri componimenti poetici ed oltre ad aver pubblicato quindici album in studio, ha dato alle stampe una decina di libri con raccolte di testi di canzoni, poesie e sonetti pubblicati anche sul settimanale spagnolo \"Intervi\u00fa\".\nBiografia.\nL'infanzia e l'adolescenza.\nJoaqu\u00edn Ram\u00f3n Mart\u00ednez Sabina nacque il 12 febbraio 1949 a \u00dabeda (Jaen), secondo figlio di Adela Sabina del Campo, casalinga, e di Ger\u00f3nimo Mart\u00ednez Gallego, commissario di polizia. Studia presso le monache carmelitane ed a quattordici anni inizi\u00f2 a comporre poesie e testi musicali in un complesso formato con gli amici e chiamato \"Merry Young\", che si dedicava principalmente a rivisitare pezzi rock di cantanti come Elvis Presley, Chuck Berry o Little Richard. Successivamente proseguir\u00e0 gli studi presso i salesiani continuando a scrivere versi e leggendo le opere di Fray Luis de Le\u00f3n, Jorge Manrique e Jos\u00e9 Hierro, oltre a Marcel Proust, James Joyce e Marcuse\nIl giorno in cui fu promosso all'esame di quarta del \"bachillerato\" (equivalente pi\u00f9 o meno a quello della terza media italiana) suo padre decise di ricompensarlo con un orologio da polso che Joaqu\u00edn rifiut\u00f2, chiedendo, e ricevendo, una chitarra al suo posto. Al contrario, suo fratello maggiore accett\u00f2 l'orologio e, secondo Sabina, questo piccolo dettaglio sar\u00e0 quello che far\u00e0 in modo che i destini dei due comincino a dividersi: suo fratello finir\u00e0 col diventare un poliziotto come il padre, mentre Joaqu\u00edn diverr\u00e0 un cantante.\nL'esilio a Londra.\nNel 1968 Joaqu\u00edn si trasfer\u00ec a Granada per iscriversi alla Facolt\u00e0 di Lettere e Filosofia ed iniziare i propri studi di Filologia romanza; l\u00ec scoprir\u00e0 l'opera poetica di C\u00e9sar Vallejo e Pablo Neruda.\nIdeologicamente fu sostenitore delle idee di sinistra aderendo a movimenti in opposizione al regime franchista. In quello stesso anno, quando in Spagna fu proclamato dal regime lo stato di emergenza, suo padre \u2013 in quanto commissario di \u00dabeda \u2013 ricevette l'ordine di arrestare il figlio, reo di essere membro del Partito Comunista di Spagna. A partire dal 1970 inizi\u00f2 a collaborare con la rivista \"Poesia 70\", assieme ad altri intellettuali della musica spagnola come Luis Eduardo Aute o Carlos Cano. Nello stesso anno lanci\u00f2 una Bomba Molotov contro la sede granadina del Banco di Bilbao, come forma di protesta verso il cosiddetto Processo di Burgos, il che lo costrinse a dover fuggire in esilio; ciononostante non gli fu facile espatriare in quanto privo di passaporto, ma avr\u00e0 la fortuna di conoscere un uomo\u00a0\u2013 tale Mariano Zugasti\u00a0\u2013 che, dopo appena un'ora di conversazione col giovane Joaqu\u00edn (e grazie alla necessaria dose di alcol in corpo), gli ceder\u00e0 il proprio passaporto. Con un nome falso ed accompagnato dalla convivente Lesley, Joaqu\u00edn fece rotta verso Parigi, dove si fermer\u00e0 qualche mese, per poi dirigersi a Londra dove visse il primo anno come \"squatter\".\nAl fine di evitare il rimpatrio in Spagna, Joaqu\u00edn cerco di sensibilizzare l'opinione pubblica a proprio favore e, grazie alla compagna Lesley, riusc\u00ec ad ottenere un'intervista; il \"Daily Mirror\" pubblicher\u00e0 cos\u00ec un articolo dove, esagerando la situazione reale, ra far s\u00ec che le autorit\u00e0 britanniche concedano a Sabina l'asilo politico per un anno. Quindi Joaqu\u00edn si trasferir\u00e0 con Lesley ad Edimburgo, ma dopo quattro mesi lascer\u00e0 la ragazza per tornare a Londra.\nA Londra scrive le prime canzoni, collabora col \"Club Antonio Machado\", ritrovo di altri emigranti ed esiliati, ed organizza un cineforum dove si proiettano le pellicole di Luis Bu\u00f1uel, proibite dal regime franchista; inoltre costituisce una piccola compagnia teatrale chiamata \"Juan Panadero\", che porter\u00e0 in scena opere polemiche come \"L'eccezione e la regola\" di Bertolt Brecht. Frattanto si guadagnava da vivere cantando nella metropolitana, nei ristoranti o nelle caffetterie; ad una di queste esperienze \u00e8 legato l'aneddoto pi\u00f9 noto della sua permanenza a Londra: nel 1974 Sabina si esib\u00ec alla presenza di George Harrison, che celebrava il proprio compleanno in un bar chiamato \"Mexicano-Taverna\"; l'ex-\"beatle\" gli diede una mancia di cinque sterline. In alcune interviste Sabina ha affermato di conservare ancora gelosamente quella banconota, ma in altre occasioni ha smentito dicendo invece d'essersela \"bevuta\" quella stessa notte.\nNel 1976 Sabina pubblica 1.000 copie di un libello di canzoni intitolato \"Memorie dell'Esilio\" che provvede a distribuire personalmente nei pressi di Portobello; inoltre comincia ad organizzare concerti per la comunit\u00e0 di esiliati spagnoli in Inghilterra insieme ad altri artisti suoi connazionali, come Paco Ib\u00e1\u00f1ez, Llu\u00eds Llach, Francesc Pi de la Serra o Elisa Serna. Le canzoni di questo periodo formeranno la base del suo primo disco, \"Inventario\".\nIl rientro in Spagna e i primi dischi.\nCon la morte di Franco e l'inizio del periodo di transizione democratica, Sabina riusc\u00ec a rientrare in Spagna nel 1977 con un passaporto legale fornitogli da Fernando Mor\u00e1n console spagnolo a Londra e membro del Partito Socialista Popolare (poi PSOE). Il 18 febbraio di quello stesso anno si spos\u00f2 con Luc\u00eda In\u00e9s Correa Mart\u00ednez, un'argentina conosciuta a Londra;in realt\u00e0 il matrimonio ebbe luogo coll'unico proposito di ottenere il \"pase de pernocta\" (una licenza speciale che permetteva ai soldati di pernottare in casa propria) durante il servizio militare che si vide costretto a prestare presso una caserma di Maiorca una volta rientrato in Spagna; questo gli permise anche di lavorare presso il giornale locale \"\u00daltima hora\".\nNel 1978 si trasfer\u00ec consua moglie a Madrid dove riusc\u00ec a pubblicare il suo primo LP, \"Inventario\". Il direttore della casa discografica CBS, Tom\u00e1s Mu\u00f1oz, gli aveva offerto il suo primo contratto discografico grazie al tema della canzone \"\u00a1Qu\u00e9 demasiao!\", al tempo interpretata dal cantante \"Pulgarcito\" e trasmessa nel programma della televisione pubblica spagnola \"Popgrama\". In questo modo Joaqu\u00edn cominci\u00f2 ad esibirsi nel circuito dei bar madrileni e dei convegli elettorali dei principali partiti e sindacati di sinistra spagnoli (PSP, PCE, PSOE e UGT) cos\u00ec come negli eventi del sindacato anarchico CNT, lavorando anche come giornalista. L'anno successivo cominci\u00f2 a cantare insieme a Javier Krahe e Alberto P\u00e9rez nello scantinato del Caff\u00e8 \"La Mandr\u00e1gora\" di Madrid; proprio in questo locale venne notato dal giornalista Fernando Garc\u00eda Tola che lo inviter\u00e0 al programma televisivo \"Esta noche\", condotto da Carmen Maura.\nDopo il disco di esordio Sabina rifiuta l'etichetta di cantautore dato che, come lui stesso afferma, il termine \"poeta\" \"gli calza come un vestito troppo largo\". Nel 1980 pubblica il suo secondo album \"Malas Compa\u00f1\u00edas\", che contiene gi\u00e0 molte tracce che diverranno classici del repertorio di Sabina, come \"Calle Melancol\u00eda\", \"\u00a1Qu\u00e9 Demasiao!\" e, in particolare, \"Pongamos que Hablo de Madrid\", considerato da molti come una specie di inno ufficioso della citt\u00e0 e che, nella sua prima versione cantata da Antonio Flores, raggiunse il numero 1 della classifica de Los 40 Principales. Nel 1981 esce \"La Mandr\u00e1gora\", disco registrato dal vivo insieme a Krahe e P\u00e9rez e nel quale provano a ricreare la particolare atmosfera delle loro esibizioni presso l'omonimo locale e che riprende anche tematiche controverse. Joaqu\u00edn alterna le sue esibizione pubbliche con la traduzione di canzoni italiane per la CBS (a quel tempo molti brani spagnoli non erano altro che reinterpretazioni tradotte di successi italiani, un po' come avvenne in Italia negli anni sessanta coi pezzi in inglese) e la composizione per altri artisti come Miguel R\u00edos e Ana Bel\u00e9n. Comincia la collaborazione artistica con quello che sar\u00e0 il suo primo gruppo, \"Ramillete de Virtudes\", ed arricchisce il proprio repertorio con nuove opere sempre pi\u00f9 ritmate ed orientate verso il rock, come \"Pisa el acelerador\" e \"Juana la Loca\", canzoni che poco dopo faranno parte del suo terzo LP (senza contare \"La Mandr\u00e1gora\") \"Ruleta Rusa\", pubblicato nel 1983 e contenente altre canzoni poi diventata suoi classici, come \"Caballo de Cart\u00f3n\" o \"Eh, Sabina\". Nel 1984 scrive per il quotidiano \"Diario 16\" un articolo di benvenuto per Bob Dylan. Poco dopo Sabina e Krahe decidono di separarsi artisticamente.\nNel 1985 Sabina abbandon\u00f2 la CBS per passare all'Ariola in cambio di maggior libert\u00e0 artistica ed una miglior retribuzione; in quello stesso anno comincia a collaborare con il gruppo dei Viceversa col quale nel 1985 far\u00e0 uscire l'album \"Juez y Parte\"; canzoni rappresentative di questo lavoro sono \"G\u00fcisqui Sin Soda (sexo sin boda)\", \"Cuando era M\u00e1s Joven\", \"Incompatibilidad de Caracteres\" e soprattutto il grande successo \"Princesa\". Un anno pi\u00f9 tardi arriver\u00e0 il disco dal vivo \"Joaqu\u00edn Sabina y Viceversa en Directo\", registrato al \"Teatro Salamanca\" di Madrid e che annovera anche numerosi ospiti. Il disco \u00e8 un successo di vendite e spalanca le porte al grande pubblico, inoltre nel marzo dello stesso anno viene dato alle stampe \"De lo cantado y sus m\u00e1rgenes\", un insieme di testi che riuniscono gran parte del contenuto di \"Memorias del exilio\" e le canzoni del disco \"Inventario\"\nLa maturazione artistica e il successo di pubblico.\nNegli anni successivi Joqu\u00edn Sabina comincer\u00e0 ad avere sempre pi\u00f9 successo. Nel 1987 pubblica \"Hotel, Dulce Hotel\" che vender\u00e0 pi\u00f9 di 400\u00a0000 copie ottenendo un successo imprevisto; il disco contiene diverse canzoni divenute oramai classici del repertorio, come \"As\u00ed estoy yo sin ti\", \"Que se llama Soledad\" o \"Pacto entre caballeros\". Cavalcando l'onda di questa nuova fama l'ormai ex casa discografica CBS decise di pubblicare una raccolta di brani senza consenso del cantautore, intitolata \"Joaqu\u00edn Sabina y todos sus \u00e9xitos\".\nSabina smetter\u00e0 di esibirsi coi Viceversa per cominciare a collaborare con Victor Claud\u00edn e Pedro Sauquillo nella direzione della sala da concerti \"El\u00edgeme\" di Madrid, situata nel famoso quartiere alternativo di Malasa\u00f1a. Nel 1988 pubblica \"El Hombre del Traje Gris\" che qualche mese pi\u00f9 tardi presenter\u00e0 nell'arena de Las Ventas di Madrid, la plaza de toros pi\u00f9 importante di tutta la Spagna, e che dar\u00e0 principio ad una tourn\u00e9e che includer\u00e0 anche Messico, Argentina e Venezuela. Il disco contiene la canzone \"\u00bfQui\u00e9n me ha robado el mes de abril?\" che insieme ad altre far\u00e0 parte della colonna sonora del film \"Sinatra\" di Francesc Betriu, curata proprio da Sabina (il quale interpreter\u00e0 anche un personaggio secondario); oltre a questo, cura anche la produzione di un disco de Los Chichos, gruppo gitano di rumba flamenca. Pi\u00f9 avanti otterr\u00e0 il divorzio dalla moglie Luc\u00eda.\nNel 1989 fonda insieme a Pancho Varona, chitarrista spagnolo con cui ha collaborato in quasi tutti i suoi precedenti lavoro, la casa editrice Ripio presso la quale comincia a registrare le proprie canzoni; il 16 gennaio di quello stesso anno Joaqu\u00edn diviene padre di Carmela Juliana, sua prima figlia avuta insieme a Isabel Oliart. A fine anno la CBS decide di pubblicare nuovamente una raccolta di canzoni senza il consenso dell'artista cos\u00ec nel 1990 uscir\u00e0 \"Mucho Sabina\".\nCon l'inizio degli anni novanta inizier\u00e0 una stagione di ulteriore successo per Sabina caratterizzata dall'uscita di quelli che sono considerati tra i suoi dischi migliori: nel 1990 pubblica \"Mentiras Piadosas\", un disco dalle sonorit\u00e0 pi\u00f9 varie e che contiene, oltre al brano omonimo, successi come \"Corre, dijo la tortuga\", \"Medias negras\", \"Eclipse de mar\" ripresi pi\u00f9 volte durante i concerti. Nel 1992 esce \"F\u00edsica y Qu\u00edmica\", del quale saranno vendute pi\u00f9 di un milione di copie e che \u00e8 considerato uno dei suoi lavori meglio riusciti: canzoni come \"Y nos dieron las diez\", \"Amor se llama el juego\" e \"A la orilla de la chimenea\" sono tra le pi\u00f9 amate, contiene inoltre la collaborazione di Andr\u00e9s Calamaro (noto cantautore rock argentino) nel brano \"Pastillas para no so\u00f1ar\"; la promozione del disco lo porter\u00e0 nuovamente in Sudamerica per una tourn\u00e9e di 188 concerti. Il 26 luglio del 1992 nasce Roc\u00edo, seconda figlia avuta con Isabel Oliart, ma allo stesso tempo comincia una relazione con la modella Cristina Zubillaga.\nNel 1993, anno delle elezioni generali, appoggia apertamente la Sinistra Unita. Nel 1994 partecipa, insieme ad altri artisti, alle manifestazioni di protesta per la chiusura del Teatro Alfil di Madrid, collabora alla tourn\u00e9e di Ana Bel\u00e9n e V\u00edctor Manuel contribuendo a quello che sar\u00e0 il loro disco pi\u00f9 famoso \"Mucho m\u00e1s que dos\". Ma il '94 \u00e8 anche l'anno del disco \"Esta boca es m\u00eda\", contenente \"Por el boulevar de los sue\u00f1os rotos\", \"Incluso en estos tiempos\", \"Ruido\". Nel 1995 collabora al programma televisivo \"Hermida y compa\u00f1\u00eda\" di Jes\u00fas Hermida, decano dei giornalisti televisivi spagnoli.\nNel 1996 pubblica \"Yo, mi, me, contigo\", un nuovo successo, come le canzoni \"Y sin embargo\" (che lo stesso Joaqu\u00edn afferma essere la propria canzone d'amore preferita), \"Contigo\", \"Aves de paso\", \"Tan joven y tan viejo\" e \"Seis de la ma\u00f1ana\"; al disco segue una nuova tourn\u00e9e in Spagna e in Sudamerica (Per\u00f9, Messico, Cile, Argentina e Uruguay), questa volta in compagnia de Los Rodr\u00edguez, il gruppo ispano-argentino di cui fa parte anche Andr\u00e9s Calamaro. Nella sua prima settimana il disco rester\u00e0 al numero uno della classifica spagnolo vendendo 80\u00a0000 copie.\nNel 1997 \u00e8 ricevuto da Fidel Castro col quale avr\u00e0 un incontro di cinque ore. Inizia inoltre una collaborazione col compositore argentino Fito P\u00e1ez che ammira le qualit\u00e0 poetiche di Sabina; da questo progetto nascer\u00e0 il disco \"Enemigos \u00edntimos\", pubblicato nel 1998 e la cui tourn\u00e9e promozionale \u00e8 sospesa per divergenze tra i due artisti cancellando oltre settanta concerti in tutto il mondo; i motivi che determinarono la fine di questa collaborazione artistica sono riassunti in una lettera scritta da Sabina a P\u00e1ez sotto forma di poesia. Joaqu\u00edn continuer\u00e0 comunque a promuovere il disco ottenendo un enorme successo; in questa serie di concerti, chiamata \"Sabina, viuda e hijos en pa\u00f1os menores\", si far\u00e0 accompagnare dai musicisti Pancho Varona (chitarra), Antonio Garc\u00eda de Diego (chitarra e tastiere) e Olga Rom\u00e1n (cori, percussioni e chitarra). Dopo essersi lasciato con Cristina Zubillaga comincia una relazione con la ventitreenne argentina Paula Seminara, relazione che durer\u00e0 circa un anno e mezzo.\nNel 1999 pubblica \"19 d\u00edas y 500 noches\", disco che vende oltre le 500\u00a0000 copie in Spagna e che l'anno successivo lo porter\u00e0 a vincere quattro premi della SGAE (corrispettivo spagnolo della SIAE italiana) e il Premio Ondas per la migliore canzone. Si tratta di un'opera dalle dimensioni maggiori rispetto agli altri lavori di Sabina ed inizialmente sarebbe dovuto uscire come un doppio CD, ma la casa discografica lo sconsigli\u00f2, decidendo tagliare alcuni brani; nel disco si trovano molti capolavori del cantautore: lo stesso Sabina considera \"Una canci\u00f3n para la Magdalena\" e \"Noches de boda\" due delle sue canzoni preferite. Nel dicembre del '99 partecipa al secondo concerto benefico organizzato da Los 40 Principales, \"Principales Solidarios\", insieme a altri noti gruppi spagnoli. Comincia la sua relazione sentimentale con la fotografa peruviana Jimena Coronado.\nProblemi di salute.\nCome gi\u00e0 accennato, nel 2000 Sabina \u00e8 il trionfatore della 4\u00aa edizione dei \"Premios de la M\u00fasica\", una manifestazione annuale in cui sono gli stessi artisti insieme a numeroso professionisti della musica a votare i vincitori; Joaqu\u00edn Sabina si aggiudicher\u00e0 i premi delle categorie \"Miglior autore pop\", \"Miglior artista pop\", \"Miglior disco dell'anno\" e \"Miglior canzone dell'anno\" col brano \"19 d\u00edas y 500 noches\" e il disco omonimo. Comincer\u00e0 inoltre la nuova tourn\u00e9e acustica \"Nos sobran los motivos\", naturale evoluzione della precedente \"En pa\u00f1os menores\", mantenendo con s\u00e9 la stessa formazione di artisti; a settembre, dopo aver toccato quasi ogni provincia della Spagna, conclude la tourn\u00e9e \"elettrica\" \"19 d\u00edas y 500 noches\". Il 6 novembre riceve il Premio Ondas per la migliore canzone, ovviamente con \"19 d\u00edas y 500 noches\".\nNel 2001 esce il doppio disco \"Nos sobran los motivos\", frutto delle registrazioni nel corso delle due tourn\u00e9e; difatti l'album \u00e8 diviso nel Disco 1 \"Ac\u00fastico\" e il Disco 2 \"El\u00e9ctrico\" di una decina di pezzi l'uno. Nella mattina del 24 agosto 2001 \u00e8 colpito da un lieve ictus, il quale fortunatamente avr\u00e0 conseguenze molto meno gravi del previsto; sebbene gi\u00e0 dopo poche settimane si riprender\u00e0 del tutto senza patire conseguenze fisiche, l'incidente influenzer\u00e0 molto il pensiero e conseguentemente l'opera dell'autore: inizialmente riprende a suonare, a fare concerti ancora pi\u00f9 euforico di prima, ma successivamente cadr\u00e0 in una profonda depressione con conseguente abulia che non lo terr\u00e0 a letto senza voglia di incontrare nessuno, di leggere o guardare la televisione. Trovandosi a riconsiderare il proprio stile di vita sinora in linea col motto \"Sesso, droga e rock and roll\" ed in particolar modo il suo rapporto con le droghe decide di smettere di consumare cocaina; anni pi\u00f9 tardi dichiarer\u00e0 di vivere molto meglio senza, di riuscire finalmente a dormire e che non gli fu affatto difficile smettere dato che non soffr\u00ec di crisi d'astinenza; molto pi\u00f9 difficile fu invece rinunciare per otto mesi al fumo, confesser\u00e0 esser stati \"gli otto mesi pi\u00f9 lunghi della mia vita\" alla fine dei quali \u00e8 tornato a fumare dieci sigarette al giorno, come d'abitudine. Dopo essersi dedicato principalmente alla produzione letteraria, soprattutto di sonetti, che lo aiut\u00f2 ad uscire dalla propria depressione, il primo lavoro musicale sar\u00e0 la collaborazione con l'amica Mar\u00eda Jim\u00e9nez, nota stella della rumba flamenca, la quale dopo pi\u00f9 di cinque anni d'inattivit\u00e0 torner\u00e0 sulle scena con un disco di omaggio in cui reinterpreta in chiave flamenca canzoni di Sabina: \"Donde m\u00e1s duele\" (2002) nella quale Joaqu\u00edn canta con lei il brano \"Con dos camas vac\u00edas\".\nNel 2002, anno in cui poser\u00e0 completamente nudo per la rivista settimanale de \"El Pa\u00eds\", pubblica il libro \"Con buena letra\", raccolta di tutti i suoi scritti, canzoni pubblicate ed inedite, poesie ed illustrazioni. Nello stesso anno esce il disco \"D\u00edmelo en la calle\", considerato uno degli album pi\u00f9 importanti dell'anno e che vender\u00e0 oltre 200\u00a0000 copie: ancora una volta produce grandi successi, come \"69.G\", \"La canci\u00f3n m\u00e1s hermosa del mundo\", \"Peces de ciudad\", \"L\u00e1grimas de pl\u00e1stico azul\", inoltre il brano \"Como un dolor de muelas\", i cui primi versi sono stati scritti dal subcomandante Marcos, portavoce dell'Esercito Zapatista (EZLN) del Chiapas; altro brano notevole \u00e8 \"Semos diferentes\", incluso nella colonna sonora del film comico \"Torrente 2: Misi\u00f3n en Marbella\" diretto ed interpretato dal madrileno Santiago Segura che nella canzone duetta con Sabina; la canzone ottiene la candidatura al Premio Goya 2002 come \"Migliore Canzone Originale\".. Sabina sospende la tourn\u00e9e promozionale del disco per un problema alle corde vocali, in realt\u00e0 confesser\u00e0 in seguito di averlo fatto a causa della depressione.\nIn questo periodo, sebbene a causa della depressione riduca di molto la sua attivit\u00e0 musicale, si dedica principalmente alla scrittura di poesie. Nell'aprile del 2003 pubblica un nuovo disco doppio, \"Diario de un peat\u00f3n\": si tratta di una riedizione di \"D\u00edmelo en la calle\" affiancata da un secondo CD contenente alcuni pezzi inediti, lati B ed altre rarit\u00e0, nonch\u00e9 un libro con testi, poesie ed illustrazioni, parte estratti dal precedente \"Con buena letra\". Nell'ottobre dello stesso anno esce \"Entre todas las mujeres (voces de mujer cantan a Joaqu\u00edn Sabina)\", un disco di omaggio e sostegno al cantautore, cantato da tredici artiste spagnole e ispanoamericane che reinterpretano le canzoni di Sabina; tra le cantanti contiamo Rosario Flores, Ana Bel\u00e9n, Chavela Vargas, Mar\u00eda Jim\u00e9nez, Olga Rom\u00e1n e Julieta Venegas. Nonostante il periodo ancora difficile che sta attraversando compone ed interpreta \"Motivos de un sentimiento\", l'inno per il centenario della squadra di calcio dell'Atl\u00e9tico Madrid di cui si \u00e8 sempre dichiarato fedele sostenitore; la canzone esce in tre versioni: una strumentale, una in stile stile bandistico ed una decisamente rock and roll, quest'ultima interpretata oltre che da lui da altri cantanti-fan come Rosendo Mercado, Lichis (Miguel \u00c1ngel Hernando) dei La Cabra Mec\u00e1nica), Josele Santiago e l'ex portiere Germ\u00e1n Burgos.\nNel 2004 partecipa al progetto per un disco in omaggio al centenario del poeta Pablo Neruda dal titolo \"Neruda en el coraz\u00f3n\"; Joaqu\u00edn musicher\u00e0 la poesia \"Farewell\" intitolando il pezzo \"Amo el amor de los marineros\". Nello stesso anno compone \"La rubia de la cuarta fila\" per la colonna sonora della commedia spagnola \"Isi/Disi. Amor a lo bestia\", interpretata anche questa da Santiago Segura e con la quale ottiene nuovamente la candidatura al Premio Goya 2005 come \"Migliore Canzone Originale\".\nAttivit\u00e0 recenti.\nNel 2005 l'alcalde di Madrid, Alberto Ruiz-Gallard\u00f3n, offre a Sabina il ruolo di precone durante l'importante festa di San Isidoro Agricola, patrono della citt\u00e0; il ruolo consiste nel pronunciare un discorso d'encomio che dia inizio alle celebrazioni: Sabina accetta componendo un panegirico in versi che sar\u00e0 molto apprezzato dagli astanti. Nello stesso anno pubblica il disco \"Alivio de luto\", titolo che indica proprio un principio di superamento del periodo di depressione (l\"'alivio de luto\" \u00e8 nella cultura spagnola tradizionale il momento in cui, una volta trascorso il periodo di lutto stretto, si passa ad una manifestazione del cordoglio meno rigoroso); pubblica inoltre \"Con buena letra 2\", ulteriore raccolta di testi di canzone scritte per il cinema la televisione o per altri cantanti.\nDopo tre anni d'inattivit\u00e0 ritorna in scena con la \"Gira Ultramarina\", una tourn\u00e9e in formato acustico portata in ambienti pi\u00f9 intimi e teatri, insieme ai musicisti che gi\u00e0 prima l'avevano accompagnato: Pancho Varona, Olga Rom\u00e1n, Antonio Garc\u00eda de Diego y Pedro Barcel\u00f3. Uno di questi concerti, per la precisione a Gij\u00f3n, venne sospeso a causa di una laringite acuta, il che d\u00e0 adito a stampa e pubblico di rimettere in dubbio lo stato di salute del cantante.\nNel 2006, al termine della \"Gira Ultramarina\", d\u00e0 inizio ad una nuova serie di concerti col nome di \"Carretera y top manta\"; in Spagna col termine \"Top Manta\" ci si riferisce all'attivit\u00e0 di venditore abusivo di CD, DVD e giochi pirata che stende la propria mercanzia su di un lenzuolo (\"manta\" in spagnolo); proprio questo riferimento alla pirateria musicale fece sorgere un confronto a distanza dai toni piuttosto aspri tra Sabina e Ramonc\u00edn, ex cantante punk durante il periodo della movida madrile\u00f1a ed al momento membro del direttivo della SGAE: quest'ultimo afferm\u00f2 che un simile nome era \"ripugnante\" ed \"offensivo\", per contro Sabina rispose che \"i dischi di Ramonc\u00edn non si vendono n\u00e9 nei \"top manta\" n\u00e9 altrove\". La tourn\u00e9e venne progettata all'opposto della precedente: non pi\u00f9 in acustico e tenuta in ambienti pi\u00f9 grandi, cominciando proprio da Gij\u00f3n come risarcimento per quello che Sabina stesso defin\u00ec come la sua prima \"cilecca\", la tourn\u00e9e dopo aver girato quasi tutta la Spagna si concluse a fine anno in Sud America.\nQuello stesso anno esce un nuovo libro di interviste con Sabina, intitolato \"Sabina en carne viva. Yo tambi\u00e9n s\u00e9 jugarme la boca\" ad opera di Javier Men\u00e9ndez Flores che gi\u00e0 aveva scritto il precedente \"Perdonen la tristeza\" del 2000; il nuovo libro ebbe un notevole successo sebbene rimase momentaneamente bloccato a causa di una lotta per i diritti tra le case editrici Ediciones B e Random House-Mondadori. Nello stesso periodo ha inizio la collaborazione tra il cantautore e la nota rivista spagnola Intervi\u00fa che gli concede la terza pagina per pubblicare i propri sonetti.\nNell'ottobre del 2006 riceve per mano di re Juan Carlos la Medaglia d'Oro al Merito per le Belle Arti. Un mese pi\u00f9 tardi uscir\u00e0 una nuova antologia intitolata \"Punto... y seguido\", pubblicata come un doppio cofanetto (18 CD e 2 DVD) che include tutti i suoi dischi, comprese collaborazioni, registrazioni dal vivo e rarit\u00e0.\nNel 2007 comincia una nuova tourn\u00e9e insieme a Joan Manuel Serrat chiamata \"Dos p\u00e1jaros de un tiro\", che a partire dal 29 giugno lo porter\u00e0 a toccare trenta citt\u00e0 spagnole e venti americane, interpretando l'uno il repertorio dell'altro; questa collaborazione artistica porter\u00e0 a pubblicare un disco ed un DVD omonimi registrati dal vivo durante i concerti tenutisi a Madrid.\nNello stesso anno Sabina compone la colonna sonora del film \"Un mundo para Julius\", basata sul romanzo omonimo dello scrittore peruviano Alfredo Bryce Echenique, che sar\u00e0 per\u00f2 cantata da Ana Bel\u00e9n e Luz Casal.. Quasi contemporaneamente usciranno \"Esta boca sigue siendo m\u00eda\", ulteriore raccolta dei sonetti pubblicati da \"Intervi\u00fa\", e \"A vuelta de correo\", un epistolario che raccoglie la corrispondenza tenuta dal cantautore con alcune personalit\u00e0 internazionali tra le quali il Subcomandante Marcos e Fito P\u00e1ez.\nNel 2008, il regista di documentari olandese Ramon Gieling ha iniziato a dirigere un film/documentario sopra la vita di Joaqu\u00edn Sabina, intitolato \"19 d\u00edas y 500 noches\" e che tratter\u00e0 principalmente del periodo di depressione, sofferto alcuni anni prima. Nello stesso anno avviene la riconciliazione con Fito P\u00e1ez; quest'ultimo, a sorpresa, invita Sabina al proprio concerto di Madrid ed insieme registrano una versione di \"Contigo\" che verr\u00e0 poi inclusa nel CD dal vivo di P\u00e1ez \"No s\u00e9 si es Baires o Madrid\", nonch\u00e9 nel DVD che accompagna il disco. Il 5 marzo 2009 viene annunciata la Concessione della Medaglia d'Oro della Citt\u00e0 di Madrid a Joaqu\u00edn Sabina (insieme al calciatore Ra\u00fal, al torero Jos\u00e9 Tom\u00e1s e alla pianista Paloma O'Shea); questo premio viene concesso annualmente come riconoscimento a personaggi pubblici che col proprio lavoro hanno contribuito a dare una buona immagine della Citt\u00e0 e gli sar\u00e0 consegnato il 15 maggio dello stesso anno\nIl 17 novembre 2009 esce il suo quindicesimo disco in studio, intitolato \"Vinagre y Rosas\", in cui molte canzoni sono scritte in collaborazione con lo scrittore madrileno Benjam\u00edn Prado; il primo singolo estratto \u00e8 \"Tiramis\u00fa de lim\u00f3n\", cantato e prodotto insieme al gruppo dei Pereza. Il 20 dello stesso mese comincia il tour di presentazione dell'album che, secondo quanto affermato dallo stesso Sabina, potrebbe essere l'ultima che far\u00e0 per il grande pubblico."}
{"id": "1041879", "revid": "4175", "url": "https://it.wikipedia.org/wiki?curid=1041879", "title": "Pazin", "text": ""}
{"id": "1041880", "revid": "7336", "url": "https://it.wikipedia.org/wiki?curid=1041880", "title": "Flowchart", "text": ""}
{"id": "1041887", "revid": "6066", "url": "https://it.wikipedia.org/wiki?curid=1041887", "title": "Confarreazione", "text": ""}
{"id": "1041888", "revid": "1318658", "url": "https://it.wikipedia.org/wiki?curid=1041888", "title": "L\u00fcdinghausen", "text": "L\u00fcdinghausen (in basso tedesco \"L\u00fcnkhusen\") \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster e al circondario di Coesfeld (targa COE).\nTurismo.\nDa vedere, nei dintorni della citt\u00e0, il Burg Vischering, castello sull'acqua del XIII secolo."}
{"id": "1041889", "revid": "4175", "url": "https://it.wikipedia.org/wiki?curid=1041889", "title": "AC Ajaccio", "text": ""}
{"id": "1041892", "revid": "287204", "url": "https://it.wikipedia.org/wiki?curid=1041892", "title": "119 Tauri", "text": "119 Tauri (CE Tauri) \u00e8 una stella situata nella costellazione del Toro, distante 1749 anni luce dal sistema solare. \u00c8 una delle stelle pi\u00f9 grandi conosciute, con un diametro circa 600 volte superiore a quello del Sole. La misurazione del diametro \u00e8 stata stimata direttamente durante un'occultazione lunare, in quanto 119 Tauri si trova in prossimit\u00e0 dell'eclittica, di conseguenza pu\u00f2 capitare che talvolta venga occultata dalla Luna. Misurazione del diametro angolare della stella ottenuta con il VLT nel 2013 hanno dato come risultato un raggio 600 volte quello del Sole.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 4,32 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nCaratteristiche fisiche.\n119 Tauri \u00e8 una supergigante rossa di classe M con una magnitudine apparente media di +4.37. Si trova all'incirca a 1750 anni luce da Terra ed \u00e8 classificata come una variabile semiregolare e la sua luminosit\u00e0 varia da magnitudine +4.23 a +4.54 in un periodo di 165 giorni. La massa, oltre 12 volte quella del Sole, \u00e8 ben oltre il limite passato il quale una stella conclude la propria esistenza esplodendo in supernova. Seppur pi\u00f9 distante delle supergiganti rosse pi\u00f9 conosciute come Antares e Betelgeuse, 119 Tauri rimane una delle stelle pi\u00f9 vicine destinate ad esplodere in supernova entro i prossimi milioni di anni."}
{"id": "1041895", "revid": "183694", "url": "https://it.wikipedia.org/wiki?curid=1041895", "title": "Anna Bartolini", "text": "Biografia.\nLaureata in giurisprudenza all'Universit\u00e0 di Bologna, ha intrapreso la professione di giornalista nel 1970 entrando al \"Corriere della Sera\".\nDa sempre attiva nel movimento consumerista, nel 1973 ha fondato a Milano il Comitato difesa consumatori.\nDal 1992 al 1994 \u00e8 stata vice presidente del \"Bureau Europ\u00e9en des Unions des Consommateurs\" (Ufficio europeo delle unioni dei consumatori). Nominata nel 2000 alla presidenza del Consiglio Nazionale dei consumatori ed utenti, si \u00e8 dimessa dall'incarico nel 2002.\nTra il 1996 e il 1999 \u00e8 stata consigliere speciale di Emma Bonino per il tema della tutela dei consumatori.\nDal 2002 \u00e8 altres\u00ec docente all'Universit\u00e0 IULM dove \u00e8 responsabile del corso di Tutela del Consumatore e Diritto all'Informazione.\nCome giornalista ha collaborato in qualit\u00e0 di consulente al programma \"Mi manda Raitre\" ed \u00e8 stata curatrice di altri programmi sulle reti Rai. Scrive inoltre su diversi quotidiani e periodici.\n\u00c8 inoltre autrice di diversi libri sui temi della sicurezza alimentare e dei diritti dei consumatori.\nOggi \u00e8 membro del Consiglio dei Consumatori della UE e del \"Trans Atlantic Consumers Dialogue\"."}
{"id": "1041896", "revid": "33689", "url": "https://it.wikipedia.org/wiki?curid=1041896", "title": "Videogioco isometrico", "text": "Un videogioco isometrico \u00e8 un videogioco che utilizza la visuale isometrica o prospettiva isometrica, un tipo di visuale dell'area di gioco che rappresenta una scena tridimensionale mantenendo le proporzioni degli oggetti lungo tutti i tre assi dello spazio, senza punto di fuga.\nRientra tra le tecniche dette 2.5D per simulare la tridimensionalit\u00e0 con il solo uso di grafica bidimensionale.\nCaratteristiche.\nL'area di gioco \u00e8 vista tipicamente da una posizione innalzata e da un angolo di circa 45 gradi. Le schermate dove si svolge l'azione del gioco sono disegnate con l'assonometria ortogonale. Ci\u00f2 permette un maggiore realismo e un maggiore senso della profondit\u00e0 rispetto a una visuale puramente bidimensionale dall'alto o da un lato.\n\u00c8 usata la proiezione parallela, cio\u00e8 non c'\u00e8 prospettiva, perci\u00f2 gli oggetti pi\u00f9 distanti non diventano pi\u00f9 piccoli. Ovviamente ci sar\u00e0 una limitazione nel realismo rispetto al vero 3D, perch\u00e9 la dimensione degli oggetti non cambia con la distanza. Come in un disegno tecnico, si punta meno al realismo fotografico e pi\u00f9 alla chiarezza di rappresentazione. Questa distorsione della prospettiva pu\u00f2 essere limitata mostrando solo una parte dell'ambiente di gioco per volta.\nIn geometria l'assonometria isometrica propriamente detta si ha quando le proiezioni dei tre assi dello spazio formano angoli uniformi tra loro (120\u00b0, ovvero 30\u00b0 rispetto al bordo orizzontale); in realt\u00e0 molti giochi utilizzano orientamenti differenti degli assi, frequentemente l'assonometria dimetrica, ma per consuetudine nel mondo videoludico si parla sempre e comunque di visuale isometrica.\nLa visuale isometrica pu\u00f2 essere utilizzata in ogni genere di gioco in terza persona, come azione, sport, strategia, ruolo e quant'altro. Spesso la visuale isometrica \u00e8 usata in combinazione con lo scorrimento per mostrare zone diverse dell'ambiente di gioco; il punto di vista si sposta lungo la superficie del mondo di gioco, mantenendo la stessa altitudine e inclinazione.\nEsempi.\nSecondo una selezione fatta dalla rivista \"Retro Gamer\" nel 2009, dichiaratamente difficile dato l'alto numero di titoli e la variet\u00e0 di genere, i 25 migliori giochi isometrici classici sono, nell'ordine:\nStoria.\nLa nascita dei videogiochi isometrici si pu\u00f2 far risalire al 1982, con l'uscita degli arcade \"Zaxxon\" e \"Q*bert\", entrambi molto conosciuti ma molto diversi tra loro. Lo stesso nome \"Zaxxon\" si dice ispirato dalla parola inglese \"axonometric\" (assonometrico). In precedenza il 3D nei videogiochi era stato realizzato con la grafica vettoriale (es. \"Battlezone\"), che rende bene la prospettiva, ma appariva piuttosto vuota e incolore. L'assonometria permise invece di realizzare il 3D con grafica bitmap e sprite, consumando poca potenza di calcolo e ottenendo molto pi\u00f9 dettaglio. Il punto di vista fisso rende inoltre pi\u00f9 facile la percezione di tutto lo spazio attorno al personaggio. In \"Zaxxon\" si regola anche l'altitudine della propria astronave, con l'aiuto visivo di un indicatore, ma questa complessit\u00e0 di movimento fu poco utilizzata dagli sparatutto isometrici successivi, che preferirono la pi\u00f9 semplice azione su un piano fisso.\nUn altro passo importante fu \"Ant Attack\" (1983) per ZX Spectrum, primo gioco isometrico a permettere di spostare liberamente l'inquadratura su tutta l'area di gioco (pi\u00f9 grande dello schermo), nonch\u00e9 di ruotare la visuale di 90\u00b0 ai quattro angoli, per vedere meglio l'azione. Il suo motore grafico Softsolid 3D, sviluppato su Acorn Atom, fu anche uno dei primi motori grafici portabili su macchine diverse. \"Ant Attack\" infine fu il primo uso dell'assonometria in un gioco con una componente di avventura, una combinazione che poi avrebbe avuto grandi sviluppi.\nGrande influenza ebbe infatti l'avventura dinamica \"Knight Lore\" (1984), con un motore isometrico multischermo chiamato Filmation, che cre\u00f2 ambienti con un livello di dettaglio mai visto prima sui computer a 8 bit. Questo port\u00f2 i giochi isometrici alla ribalta. Il motore Filmation II, introdotto con \"Night Shade\" (1985), aggiungeva scorrimento fluido e la possibilit\u00e0 di rendere trasparenti parti dello scenario, per fare in modo che il personaggio non sia mai nascosto alla vista. Tra i vari successi nello stile di \"Knight Lore\" sui computer degli anni '80, \"Batman\", \"Head over Heels\", \"Pyracurse\", \"\", \"The Great Escape\", \"Where Time Stood Still\", \"Movie\", \"La abad\u00eda del crimen\", \"The Last Ninja\".\nAnche nell'ambito delle console ci furono titoli isometrici notevoli, come i giochi di guida \"R.C. Pro-Am\" e \"Cobra Triangle\". Nell'era a 16 bit e negli anni '90 la visuale isometrica continu\u00f2 a essere un buon modo per realizzare ambienti tridimensionali dettagliati, e oltre che nelle avventure si diffuse in vari generi, come giochi di ruolo e strategici (citando ad esempio \"Populous\", ', \"Little Big Adventure\", ', \"Command &amp; Conquer\", \"\").\nCon la quinta generazione delle console (seconda met\u00e0 anni '90) e la grafica poligonale, ormai in grado di realizzare efficacemente un vero 3D, inevitabilmente molti sviluppatori iniziarono ad abbandonare l'assonometria. La capacit\u00e0 dei giochi isometrici di rendere ambienti dettagliati e ben visibili al giocatore rimase ancora sfruttata per un po', in particolare in serie di successo per PC come \"Civilization\", \"The Sims\" e \"Diablo\", ma col tempo anche queste sono passate a utilizzare il vero 3D. Ci sono alcuni titoli pi\u00f9 recenti, come \"Lara Croft and the Guardian of Light\", che sebbene in vero 3D usano un punto di vista fisso simile a quello isometrico, ma \u00e8 evidente che il genere non avr\u00e0 pi\u00f9 la rilevanza che aveva un tempo."}
{"id": "1041899", "revid": "1573940", "url": "https://it.wikipedia.org/wiki?curid=1041899", "title": "Herbertia", "text": "Herbertia , \u00e8 l'unico genere della sottofamiglia degli Herbertiinae , un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente sette specie parassitoidi.\nLe specie di questo genere sono caratterizzate dalla fitta copertura di setole sul capo, sugli occhi, sul dorso del torace e sulle ali. Il primo segmento del gastro \u00e8 lucido e forma da solo circa met\u00e0 dell'addome.\nGli \"Herbertia\" sono parassitoidi associati a Ditteri Agromizidi. Sono presenti in regioni tropicali o subtropicali."}
{"id": "1041900", "revid": "190427", "url": "https://it.wikipedia.org/wiki?curid=1041900", "title": "Charles-Marie-Esprit Espinasse", "text": "Biografia.\nI primi anni e la campagna d'Africa.\nCharles Marie Espinasse era figlio di Jean Espinasse e di Germanie Robert. Accolto all'\u00c9cole sp\u00e9ciale militaire de Saint-Cyr nel 1833, ne usc\u00ec Sottotenente del 47\u00ba Reggimento di fanteria di linea nel 1835, per passare poi nella Legione straniera col quale venne inviato in Africa settentrionale dal 1837. Nel 1838 venne promosso Tenente e dopo due anni di permanenza e la partecipazione a numerose spedizioni, Espinasse sostenne lo scontro di Medeah per il quale si distinse. Cavaliere della Legion d'onore a 27 anni, venne promosso Capitano del 1\u00ba Reggimento dei cacciatori a piedi il 17 gennaio 1844 per il valore dimostrato nella battaglia di Biskara dove venne pesantemente ferito. Nel 1847, dopo un periodo di convalescenza, prese parte alla spedizione di Kabylia ed il 18 aprile di quello stesso anno prese parte all'assedio di Beni-Salem.\nLa carriera militare e politica.\nPromosso Tenente Colonnello del 22\u00ba reggimento di linea venne rimpatriato per poi prendere parte all'assedio di Roma nell'ambito dei moti della repubblica romana mazziniana, nel corso del quale si distinse entrando per primo nella citt\u00e0 pontificia. Nel 1851, prima del colpo di Stato napoleonico, il generale Saint Arnaud lo chiam\u00f2 a Parigi per comandare il 42\u00ba fanteria di linea. Dal momento della dichiarazione di fedelt\u00e0 al principe-presidente Luigi Napoleone Bonaparte, il 2 dicembre, fu chiamato ad essere suo aiutante di campo e, il 10 maggio 1852 Espinasse venne promosso generale di brigata. All'inizio della campagna di Crimea fu comandante della 1\u00aa Brigata della 1\u00aa Divisione di fanteria. Distintosi nei combattimenti della Cernaia e di Malakoff, venne promosso generale di divisione, comandante della 3\u00aa Divisione di fanteria del II Corpo d'armata del generale Bosquet. Al termine delle ostilit\u00e0, l'imperatore Napoleone III lo incaric\u00f2, nei quadri dell'esercito d'Oriente, di una missione speciale per la quale fu investito di poteri straordinari che gli valsero, rientrato in Francia, la nomina ad ispettore generale di fanteria (1857). Dopo l'attentato dell'anarchico italiano Orsini (14 gennaio 1858), l'Imperatore lo nomin\u00f2 Ministro dell'Interno e della Sicurezza Pubblica, assumendo l'incarico dal 7 febbraio al 14 giugno dello stesso anno, data in cui fu nominato senatore.\nIl ruolo nella Battaglia di Magenta.\nIl 2 aprile 1859 raggiunse l'Armata d'Italia come comandante della 2\u00aa Divisione del II Corpo d'Armata del generale Patrice de Mac-Mahon. Il 4 giugno la sua divisione si trov\u00f2 in difficolt\u00e0 presso Magenta; Mac-Mahon venne in suo aiuto facendo intervenire i \"voltigeurs\" della Guardia del generale Jacques Camou, grazie ai quali Espinasse pot\u00e9 riprendere l'offensiva. Provenendo da Marcallo con Casone, entr\u00f2 a Magenta attraverso i binari della ferrovia, rimanendo per\u00f2 ferito mortalmente presso Casa Giacobbe assieme al suo Ufficiale d'Ordinanza, il tenente Froidenfond. L'Imperatore confesser\u00e0 pi\u00f9 tardi di avere perso in quest'occasione un amico fedele e la Francia il suo generale di divisione pi\u00f9 giovane (aveva appena 45 anni). \nSecondo il resoconto di quella giornata, Espinasse aveva portato con s\u00e9 dalla Francia il suo fedele cane. L'animale rest\u00f2 al fianco del padrone per l'intera giornata tra i combattimenti. Dopo che Espinasse cadde colpito a morte, non fu pi\u00f9 possibile allontanare l'animale dalla salma del generale; allorch\u00e9 questa fu portata in patria, il cane ritorn\u00f2 sul luogo dove il padrone era stato colpito e non se ne allontan\u00f2 mai pi\u00f9.\nCavaliere della Legion d'Onore nel 1842, Cavaliere Ufficiale nel 1849, Commendatore il 16 agosto 1856, ricevette numerose decorazioni al valore anche da nazioni straniere: ordine pontificale di San Gregorio Magno, Ordine del Bagno d'Inghilterra, medaglia di Crimea di S.M. la Regina Vittoria d'Inghilterra.\nLa salma del generale Espinasse \u00e8 oggi tumulata nel Cimitero della Certosa a Bordeaux.\nNel luogo ove mor\u00ec il generale Espinasse, a Magenta, si trova ancora oggi una lapide commemorativa con un'epigrafe dettata dallo scrittore e poeta Paolo Buzzi nel 1909, in occasione del cinquantesimo anniversario della battaglia:\nMatrimonio e figli.\nNel 1853 spos\u00f2 Marie Festugi\u00e8re, figlia di Adrien Festugi\u00e8re de Ruat, industriale nel campo della metallurgia, e di sua moglie Julia Marie Antoinette O'Tard de La Grange. La coppia ebbe insieme tre figli: il generale Louis Napol\u00e9on Eug\u00e8ne Jules Jean Espinasse, Adrienne (spos\u00f2 il generale Philippe de Fontenilliat) e Germaine."}
{"id": "1041903", "revid": "30909", "url": "https://it.wikipedia.org/wiki?curid=1041903", "title": "FI-PI-LI", "text": ""}
{"id": "1041905", "revid": "28592", "url": "https://it.wikipedia.org/wiki?curid=1041905", "title": "Regione di Leningrado", "text": ""}
{"id": "1041906", "revid": "767487", "url": "https://it.wikipedia.org/wiki?curid=1041906", "title": "Gliese 528", "text": "Gliese 528 \u00e8 una stella binaria situata a circa 44 anni luce dal sistema solare. La stella principale appartiene alla sequenza principale (classe spettrale K4-V), la secondaria \u00e8 anch'essa un nana arancione piuttosto simile alla principale, di classe K6. Ognuna delle stelle hanno pressappoco il 40% della massa solare.\nNomenclature alternative: HD-120476, HIP-67422, LHS-6259, SAO-83011."}
{"id": "1041913", "revid": "28592", "url": "https://it.wikipedia.org/wiki?curid=1041913", "title": "Nomination all'Oscar", "text": ""}
{"id": "1041916", "revid": "125477900", "url": "https://it.wikipedia.org/wiki?curid=1041916", "title": "Erik Sandin", "text": "Biografia.\nNel 1983 conobbe infatti uno dei fondatori, Fat Mike, mentre andava in skateboard per Hollywood, dove risiedeva. A causa del suo trasferimento a Santa Barbara, avvenuto due anni dopo, dovette allontanarsi dalla band.\nDurante l'assenza di Sandin (che dur\u00f2 solo un anno), la band ebbe altri 2 batteristi (Scott Sellers e Scott Aldahl) finch\u00e9 nel 1986 gli altri componenti non riuscirono a convincere Sandin a rientrare nei NOFX. Notoriamente tossicodipendente dall'eroina nel 1992 prima dell'album White Trash, Two Heebs and a Bean si iscrisse ad un programma di riabilitazione e si disintossic\u00f2. Dal sito ufficiale dei NOFX scrive infatti di essersi reso conto che i NOFX erano molto pi\u00f9 importanti per lui della droga. La sua disintossicazione \u00e8 riuscita comunque tanto bene che secondo quanto riporta la stessa band, Sandin attualmente conduce uno stile di vita molto pi\u00f9 salutare rispetto a quello degli altri compagni.\nIn ogni caso dal suo ritorno nel 1986 \u00e8 diventato il batterista fisso dei NOFX.\nNon utilizza un doppio pedale.\nSurfista e shaper di tavole con il nome pickle stix"}
{"id": "1041919", "revid": "62221", "url": "https://it.wikipedia.org/wiki?curid=1041919", "title": "Hebertia", "text": ""}
{"id": "1041923", "revid": "2730", "url": "https://it.wikipedia.org/wiki?curid=1041923", "title": "Antoine Bourdelle", "text": ""}
{"id": "1041924", "revid": "547034", "url": "https://it.wikipedia.org/wiki?curid=1041924", "title": "Tastiere a nastro magnetico", "text": "Le tastiere a nastro magnetico sono quegli strumenti musicali a tastiera che usano nastri magnetici analogici preregistrati per la produzione del suono.\nGli strumenti pi\u00f9 conosciuti in questa categoria sono il Chamberlin, il Mellotron e il Birotron.\nSi considerano precursori dei moderni campionatori, i quali utilizzano memorie digitali invece che nastri analogici per la registrazione delle sorgenti sonore acustiche.\nQuesti strumenti furono inventati alla fine degli anni quaranta e utilizzati in campo musicale dalla met\u00e0 degli anni sessanta sino alla fine dei settanta; il pi\u00f9 popolare fu il Mellotron. Con la creazione di potenti ed economici sintetizzatori e moderni campionatori le tastiere a nastro magnetico diventarono sempre pi\u00f9 rare, ma ancora oggi vengono usate da alcuni musicisti ed esistono ditte che ne producono di nuove.\nPer riprodurre le sonorit\u00e0 anni 70 degli strumenti a nastri magnetici sono oggi disponibili numerosi plugin VST, di vasto utilizzo nel software musicale (Sampler, DAW)"}
{"id": "1041932", "revid": "287204", "url": "https://it.wikipedia.org/wiki?curid=1041932", "title": "Parachute (videogioco)", "text": "Parachute (dall'inglese \"Paracadute\") \u00e8 un videogioco per iPod che si trova in qualsiasi iPod dotato di schermo. \u00c8 ispirato al classico \"Sabotage\".\nModalit\u00e0 di gioco.\nL'obiettivo del gioco \u00e8 di guadagnare pi\u00f9 punti possibile prima che i nemici distruggano la torretta del giocatore. Per prendere la mira e direzionare la torretta si passa il dito verso le direzioni desiderate sulla ghiera cliccabile. Colpendo un paracadutista non succede niente che possa danneggiare altri nemici, ma colpire il paracadute fa cadere il paracadutista, che pu\u00f2 distruggere altri nemici che hanno raggiunto il suolo. Dopo diverse volte che i paracadutisti hanno raggiunto il terreno, questi distruggono la torretta del giocatore.\nPer ogni colpo che viene utilizzato si perde un punto. Distruggendo un bersaglio in qualsiasi modo, si guadagnano due punti.\nStrategie di gioco.\nUn modo facile per guadagnare punti \u00e8 attraverso le combo. Le combo avvengono quando il giocatore distrugge pi\u00f9 bersagli in un solo colpo. Ad esempio, si pu\u00f2 distruggere un elicottero, che distrugge con i suoi detriti un altro elicottero, che a sua volta colpisce un paracadutista."}
{"id": "1041937", "revid": "2175140", "url": "https://it.wikipedia.org/wiki?curid=1041937", "title": "Carla Cerati", "text": "Biografia.\nNel 1960 inizia a lavorare come fotografa di scena, poi si dedica al reportage e al ritratto. Nel 1962 pubblica il suo primo servizio come fotografa professionista, un reportage sulle scuole milanesi, nelle pagine del settimanale \"L'illustrazione italiana\" diretto da Gaetano Tumiati. Nei primi anni Sessanta, inoltre, frequenta gli ambienti del \"Circolo Fotografico Milanese\", punto di riferimento importante dell'associazionismo fotografico italiano (fondato nel 1930), e negli anni seguenti pubblica alcune delle sue fotografie in periodici italiani come \"Vie nuove\" e \"L'Espresso.\" \nA teatro fotografa la commedia \"Niente per amore\" di Oreste del Buono e gli spettacoli della Compagnia dei Quattro di Franco Enriquez. Tra il 1967 e il 1968 riprende il Living Theatre di Julian Beck e Judith Malina, in particolare \"Antigone\", \"Frankenstein\" e \"Paradise Now\", quest'ultimo in occasione dell'anteprima internazionale al Festival d'Avignone. \nNel 1969 la casa editrice Einaudi pubblica il fototesto \"Morire di classe. La condizione manicomiale fotografata da Carla Cerati e Gianni Berengo Gardin\" a cura di Franco Basaglia e Franca Basaglia Ongaro, dove appaiono fotografie realizzate negli ospedali psichiatrici italiani di Gorizia, Firenze, Parma e Ferrara. Grazie a questo progetto, che avr\u00e0 un ruolo importante per l'approvazione della legge 13 maggio 1978 n. 180 (detta anche Legge Basaglia) a favore della chiusura dei manicomi, i due fotografi vinceranno il Premio Palazzi per il reportage. Nel 1998 il volume verr\u00e0 ripubblicato con il titolo \"Per non dimenticare 1968. La realt\u00e0 manicomiale di \u00abMorire di classe\u00bb.\" \nTra gli anni Sessanta e gli anni Settanta, Cerati ritrae moltissimi personaggi del mondo della cultura italiana e internazionale e fotografa alcuni tra i pi\u00f9 importanti eventi politici e sociali milanesi, come il processo in corso tra il commissario Luigi Calabresi e Lotta Continua, le lotte femministe e i funerali di Giangiacomo Feltrinelli. \nNel 1974 pubblica, con l'editore Pizzi, il piccolo fotolibro \"Mondo Cocktail\", con una nota introduttiva di Maria Livia Serini: un catalogo di 61 fotografie che mostrano la realt\u00e0 borghese dei \"cocktail party\" milanesi. Nel 1978, invece, esce per Mazzotta il fotolibro \"Forma di donna\", con 34 fotografie di nudo femminile frutto di una lunga ricerca avviata negli anni precedenti. \nCome scrittrice, esordisce nel 1973 con il romanzo \"Un amore fraterno\". Nel 1975 pubblica il romanzo \"Un matrimonio perfetto\", finalista al Premio Campiello. Nel 1977 scrive \"La condizione sentimentale\" con cui vince il \"Premio Radio Montecarlo\". Nel 1990 pubblica \"La cattiva figlia\" e ottiene il Premio Comisso. Nel 1992 con \"La perdita di Diego\" giunge finalista al Premio Strega, mentre nel 1996 con \"L'amica della modellista\" vince il Premio Nazionale Alghero Donna di Letteratura e Giornalismo nella sezione narrativa. Nel 2004 pubblica il romanzo d'ispirazione autobiografica \"L'intruso\". \nAlla sua morte, nel 2016, il Comune di Milano ha deciso che il suo nome venga iscritto nel Pantheon di Milano, all'interno del Cimitero Monumentale.\nCritica.\nSecondo Primo Levi, \"Morire di classe\" rappresenta \"\"Un documento ormai storico nel reportage sugli ospedali psichiatrici.\" \"\"Morire di classe\" documentava la situazione manicomiale degli internati di alcuni ospedali psichiatrici dove due grandi fotografi, Carla Cerati e Gianni Berengo Gardin, coinvolti nell'impresa avevano avuto il permesso di entrare e fotografare. Prima di allora non era possibile farlo, per non ledere - si diceva - la dignit\u00e0 dei malati. Sono immagini dure di donne e di uomini prigionieri, incarcerati, legati, puniti, umiliati \u00abridotti a sofferenza e bisogno\u00bb (Primo Levi)\".\nSul Corriere della Sera del 27 settembre 2005, Arturo Carlo Quintavalle scriver\u00e0 a commento del libro: \"E si vedano le foto di Carla Cerati che riprende un'immagine divenuta emblematica: l'uomo, mani sulla testa rapata, accovacciato contro un muro (1968); sono queste foto, e quelle di Luciano d'Alessandro (1965-68), insieme all'impegno dei Basaglia e di molti altri con loro, che faranno chiudere i manicomi, luoghi di terribile segregazione fino ad allora ignorati\"."}
{"id": "1041939", "revid": "124029674", "url": "https://it.wikipedia.org/wiki?curid=1041939", "title": "Italo-egiziani", "text": "Un italiano d'Egitto \u00e8 un italiano nato in Egitto ma che ha sempre mantenuto la nazionalit\u00e0 italiana.\nCaratteristiche.\nLa comunit\u00e0 italiana raggiunse il suo apice poco prima della Seconda guerra mondiale, con oltre 55.000 membri che ne facevano il terzo gruppo etnico egiziano. Sino al 1940 gli Italiani beneficiavano ancora dei privilegi delle \u201ccapitolazioni\u201d, cio\u00e8 di particolari forme di immunit\u00e0 giurisdizionale e personale, accordate agli stranieri ai tempi dell'Impero Ottomano e che si estendevano fino alla inviolabilit\u00e0 del domicilio privato e al diritto di libero stabilimento. In base alla Convenzione di Montreux dell'8 maggio 1937, il regime capitolare si sarebbe definitivamente estinto dopo un periodo transitorio di dodici anni.\nIl numero di italiani in Egitto diminu\u00ec drasticamente dopo la guerra e l'avvento di Nasser al potere, in maniera simile alle altre comunit\u00e0 allofone (e come avvenne nel Maghreb con gli Italo-tunisini).\nLa maggior parte degli italiani fece ritorno in patria fra il 1950 e il 1960. Nonostante l'esodo massiccio, una comunit\u00e0 italiana vive tuttora nelle citt\u00e0 di Alessandria d'Egitto e del Cairo. La principale organizzazione degli italiani \u00e8 l'ANPIE.\nRelazioni fra i due Stati.\nIl ruolo dell'Italia nelle relazioni economiche egiziane \u00e8 stato sempre collegato al numero di italiani residenti nel paese.\nLe prime missioni a scopo educativo che Mehmet Ali organizz\u00f2 furono dirette in Italia, per imparare l'arte della pittura. Mohammed Ali richiam\u00f2 inoltre numerosi italiani da mettere al servizio del nascente stato egiziano: , la conquista del Sudan, l'ideazione e la costruzione della citt\u00e0 di Khartum e la mappatura del delta del Nilo.\n Lo stesso Ism\u0101\u02bf\u012bl si avvalse di architetti italiani per progettare e costruire la maggior parte dei suoi palazzi, oltre che molti quartieri periferici del Cairo e l'Opera chediviale, che fu inaugurata dall\"'Aida\" di Giuseppe Verdi. Quando fu deposto, nel 1879, venne in esilio in Italia, risiedendo nella ex residenza borbonica di villa Favorita a Resina, l'attuale Ercolano, messa a disposizione dal governo italiano, dove visse fino al 1885 quando lasci\u00f2 l'Italia per trasferirsi definitivamente a Istanbul.\nL'Italia, inoltre, fu la destinazione scelta per l'esilio dell'ultimo re d'Egitto, Faruk e l'Egitto fu la destinazione scelta per l'esilio del penultimo re d'Italia, Vittorio Emanuele III.\nL'invasione italiana e lo stato di guerra con l'Egitto.\nL'unico periodo storico in cui vi fu una crisi tra gli italiani e l'Egitto fu durante gli ultimi anni del fascismo. Infatti con la dichiarazione di guerra da parte dell'Italia alla Gran Bretagna - che controllava militarmente il paese in base al Trattato anglo-egiziano del 26 agosto 1936 - l'Egitto interruppe i rapporti diplomatici con l'Italia. Analogamente procedette il governo italiano, pur proclamando solennemente pieno rispetto per la sovranit\u00e0 e l'integrit\u00e0 dell'Egitto.\nContemporaneamente, il governo egiziano predispose un piano a difesa degli interessi britannici contro gli Italiani residenti in Egitto, comprendente l'internamento degli uomini dai 15 ai 65 anni e delle donne ritenute \u201cpericolose\u201d, il licenziamento dai posti di lavoro, il divieto per gli italiani di esercitare attivit\u00e0 economica e di effettuare transazioni commerciali, il sequestro dei beni mobili e immobili. Gli internati civili italiani furono complessivamente circa ottomila; quattro caddero colpiti dalle guardie armate; altri tredici rimasero feriti e 38 perirono per cause varie.\nIl 13 settembre 1940, nonostante la solenne dichiarazione di amicizia di alcuni mesi prima, l'esercito italiano entr\u00f2 in territorio egiziano dalla colonia di Libia, forte di quasi 220.000 uomini e comandato dal Maresciallo Rodolfo Graziani, con lo scopo di impadronirsi del Canale di Suez e garantirsi un collegamento pi\u00f9 breve con l'Africa Orientale Italiana. Il territorio egiziano, ai sensi del Trattato anglo-egiziano del 1936, era difeso da poco pi\u00f9 di 40.000 soldati inglesi, appositamente equipaggiati per la guerra nel deserto, mentre l'esercito egiziano non fu mai impiegato nelle operazioni, in quanto il governo locale non dichiar\u00f2 ufficialmente guerra al Regno d'Italia.\nDopo l'iniziale occupazione italiana di Sidi el Barrani, il 9 dicembre 1940 gli inglesi avviarono una controffensiva e Mussolini fu costretto ad accettare rinforzi dall'alleato tedesco. Nel 1942, fu nominato comandante generale delle forze alleate in Nordafrica il generale Bernard Montgomery, il quale, dopo aver sconfitto le forze italo - tedesche ad Alam Halfa e nella seconda battaglia di El Alamein, respinse le forze dell'Asse fino a liberare i territori egiziani temporaneamente occupate dall'esercito italo-tedesco.\nIl 10 settembre 1946, a Parigi, a margine dei negoziati per i trattati di pace della Seconda guerra mondiale, fu sottoscritto l'accordo tra il governo italiano e quello egiziano, per la conclusione delle ostilit\u00e0 tra i due paesi. Con tale accordo, l'Italia corrispondeva al Regno d'Egitto, a titolo di riparazione dell'attacco subito, la somma di 4 milioni e mezzo di sterline; l'Egitto acconsentiva alla restituzione dei beni sequestrati ai cittadini italiani.\nLa comunit\u00e0 italiana in Egitto.\nCome si \u00e8 detto, appena prima della seconda guerra mondiale la comunit\u00e0 italiana era la seconda comunit\u00e0 straniera del paese per grandezza, appena dopo la comunit\u00e0 greca. Lo stesso Giuseppe Ungaretti nacque in Egitto.\nSul giornale egiziano Al-Ahram, il 19 febbraio del 1933, fu pubblicato in prima pagina un articolo interamente dedicato agli italiani d'Egitto, scritto dallo storico Angelo Sammarco, che disse: \"La gente di Venezia, Trieste, Genova, Pisa, Livorno, Napoli, i siciliani ed i dalmati continuano a vivere in Egitto nonostante le loro citt\u00e0 natali siano in decadenza ed abbiano perso il loro status di centri marittimi\". Sammarco, inoltre, poneva l'accento sul monopolio italiano delle esportazioni.\nLe due maggiori comunit\u00e0 italiane erano quelle del Cairo (18.575 abitanti nel 1928) e di Alessandria d'Egitto (24.280 italo-egiziani nello stesso anno).\nPur tendendo a concentrarsi in quartieri propri (come il quartiere veneziano del Cairo) od assieme ad altre comunit\u00e0 allofone, gli italiani d'Egitto hanno sempre mantenuto gli usi e i costumi d'Italia. Per gli italiani furono costruite otto scuole pubbliche e 6 o 7 scuole parrocchiali, supervisionate da un ufficiale inviato dal console italiano, per un totale di 1.500 studenti circa.\nGli italiani residenti in Egitto erano principalmente mercanti ed artigiani, ai quali si and\u00f2 ad aggiungere col tempo un numero crescente di lavoratori dovuto all'arretratezza economica italiana, che rendeva impossibile la competizione dell'Italia con gli investimenti provenienti da altre nazioni, come la Francia.\nNella citt\u00e0 di Alessandria d'Egitto, dove la comunit\u00e0 italiana era maggiore, sorsero, soprattutto durante il ventennio fascista, numerose associazioni filantropiche (addirittura 22), come l'Opera Nazionale, la Societ\u00e0 degli Invalidi e veterani di Guerra, la Federazione dei Lavoratori Italiani, l'Ospedale Italiano Mussolini, il Club Italiano e l'Associazione Dante Alighieri.\nFurono fondati inoltre numerosi giornali in lingua italiana, fra cui \"L'Oriente\" ed \"Il Messaggero Egiziano\".\nLa testimonianza della lunga permanenza e dell'integrazione di comunit\u00e0 italiane in Egitto resta a tutt'oggi nelle centinaia di termini italiani presenti nella parlata colloquiale egiziana (specialmente nelle grandi citt\u00e0 costiere).\nSammarco spiega ci\u00f2 come \"un risultato dello spirito di tolleranza delle nostre genti, della loro mancanza di un forte sentimento nazionalista o religioso che le spingesse all'isolamento, alla loro avversione a sentirsi superiori\".\nDopo il 1952 gli italiani si sono andati riducendo dai circa 60.000 di prima della seconda guerra mondiale ad appena 3.374 (1.980 famiglie) nel 2007."}
{"id": "1041941", "revid": "117293489", "url": "https://it.wikipedia.org/wiki?curid=1041941", "title": "Carlo Lodoli", "text": " \nLa sua opera anticip\u00f2 il concetto moderno di funzionalismo. \u00c8 a volte chiamato il \"Socrate\" dell'architettura poich\u00e9 tutti i suoi scritti sono andati perduti e le sue teorie sono note solo attraverso quanto riportato dai suoi allievi e da altri autori. \nBiografia.\nNato nel 1690 a Venezia, era padre francescano del convento veneziano di San Francesco della Vigna.\nFu il precettore di Angelo Querini.\nTra il 1739 e il 1751 Lodoli ebbe l'incarico di Commissario di Terra Santa a Venezia. Qui si dedic\u00f2 al restauro dell'ospizio per i pellegrini annesso al monastero (1739\u201343). Questo fu il suo unico lavoro pratico. In quegli anni ebbe anche responsabilit\u00e0 nel sistema di censura preventiva della repubblica di Venezia, dimostrando apertura e liberalit\u00e0.\nGirolamo Zanetti afferma che Lodoli impieg\u00f2 venti anni a terminare la stesura del suo trattato sull'architettura, ma si rifiut\u00f2 di pubblicarlo. Francesco Algarotti cerc\u00f2 da parte sua di rendere noto il pensiero di Lodoli nella propria opera \"Saggio sopra l'architettura\" (1757), anche se in una forma un po' attenuata, enfatizzando l'imitazione piuttosto che il razionalismo anti-barocco di Lodoli. \nFu Andrea Memmo che tent\u00f2 di rendere giustizia alle teorie di Lodoli, nella sua opera \"Elementi d'architettura lodoliana\" (1786); dell'anno successivo \u00e8 la prima edizione dell'unico libro che porti il nome di Lodoli, \"Apologhi immaginati\" (1787): una raccolta di detti e di racconti, spesso paradossali, narrati ai suoi amici e ai suoi allievi."}
{"id": "1041944", "revid": "75435", "url": "https://it.wikipedia.org/wiki?curid=1041944", "title": "2 Enoch", "text": ""}
{"id": "1041946", "revid": "1745361", "url": "https://it.wikipedia.org/wiki?curid=1041946", "title": "Gennaro Pasquariello", "text": "Insieme a Salvatore Papaccio e a Vittorio Parisi, era noto per essere una delle tre \"P\" della canzone napoletana.\nBiografia.\nGennaro Pasquariello nacque a Napoli l'8 settembre 1869 e, sebbene lavorasse fin da piccolo come aiuto sarto nella bottega del padre, coltiv\u00f2 sempre l'amore per il teatro e il canto. Frequentato solo per alcuni mesi l'Istituto di Belle Arti, a soli tredici anni cominci\u00f2 a esibirsi come cantante. Firm\u00f2 il suo primo contratto a diciotto anni e nonostante un fisico poco adatto al ruolo conquist\u00f2 il pubblico con uno stile canoro sobrio e pulito che all'occorrenza diventava trascinante.\nDopo una lunga gavetta nei caff\u00e8 di Napoli e nei teatri pi\u00f9 scalcagnati, nel 1898 form\u00f2 una sua compagnia con la quale girovag\u00f2 in vari paesi, finch\u00e9, nel 1902, ottenne il suo primo lavoro da attore a Milano, e fu la sua fortuna.\nI migliori autori napoletani scrissero per lui, dai fratelli Giambattista ed Ernesto De Curtis a Ernesto Murolo fino a Libero Bovio, che insieme a Ferdinando Albano compose \"Zappatore\", portata al successo nel 1928 da Pasquariello molto prima di Mario Merola.\nLanci\u00f2 anche la notissima \"'O surdato 'nnammurato\" di Enrico Cannio e Aniello Califano, pubblicata nel 1915.\nTra i suoi successi anche la popolarissima \"Balocchi e profumi\" di E. A. Mario, pseudonimo di Giovanni Ermete Gaeta - lanciata dal cantante al Teatro Eden di Napoli nel 1928 - \"Rundinella\" (Galdieri-Spagnolo), \"Quann'ammore vo' fil\u00e0\" (Murolo-Tagliaferri), \"Mandulinata a mare\" (Califano-Buongiovanni) e \"Marechiare\", musicata nel 1885 da Francesco Paolo Tosti su versi di Salvatore Di Giacomo.\nIn quel periodo le canzoni si lanciavano con le \"copielle\", fogli volanti sui quali venivano stampati i testi, e le \"periodiche\" rappresentavano i palcoscenici. L'inaugurazione del Salone Margherita (1890) coincide pressappoco con l'inizio della carriera di Gennaro Pasquariello, Elvira Donnarumma e altri.\nNel 1930 ebbe la nomina a Commendatore della Corona d'Italia. In seguito spos\u00f2 Vincenzina Romeo, che gli diede quattro figli.\nMa Gennaro Pasquariello non fu solo un interprete, scrisse lui stesso canzoni o ne sugger\u00ec gli spunti agli autori a lui vicini, alternando macchiette comiche e travestimenti a melodie struggenti, e divent\u00f2 con il suo spettacolo uno degli artisti pi\u00f9 pagati d'Europa. Nel 1950, quando annunci\u00f2 la sua ultima apparizione durante la Festa di Piedigrotta, era ancora famosissimo e benestante, ma l'inflazione del dopoguerra ridusse a niente le grandi somme accumulate nel corso della carriera. Ritiratosi a vita privata in una casa in via dei Mille, a Napoli, gli venne in aiuto una sottoscrizione aperta dalla Presidenza del Consiglio e un sussidio mensile della Societ\u00e0 Italiana Autori Editori, con il quale sopravvisse fino al 26 gennaio 1958 quando mor\u00ec, colpito da ictus cerebrale, circondato dai figli."}
{"id": "1041949", "revid": "767487", "url": "https://it.wikipedia.org/wiki?curid=1041949", "title": "Maximum Rocknroll", "text": "Maximum Rocknroll \u00e8, in ordine cronologico, la prima raccolta pubblicata dalla punk rock band californiana NOFX, nel 1992."}
{"id": "1041951", "revid": "22475", "url": "https://it.wikipedia.org/wiki?curid=1041951", "title": "Repubblica partigiana della Carnia", "text": "La Repubblica libera della Carnia fu un'entit\u00e0 politicamente autonoma costituita dai partigiani nel corso della seconda guerra mondiale nel 1944.\nStoria.\nLa Repubblica prese vita il 1\u00ba agosto 1944 e fu preceduta dalle convocazioni dei rappresentanti di ogni comune della Carnia i quali, al ritorno nei propri comuni, procedettero alla costituzione dei Comitati di Liberazione Nazionale comunali. L'11 agosto i tre comitati di vallata (Alto Tagliamento, Degano e But), che avevano partecipato alla costituzione della Zona Libera, diedero vita al CLN carnico. La Repubblica cess\u00f2 di esistere l'8 ottobre dello stesso anno a causa della controffensiva messa in atto dai tedeschi con l'ausilio di truppe fasciste della Milizia di Difesa Territoriale e cosacche con l'operazione Ataman.\nSegu\u00ec di poche settimane la nascita della Repubblica partigiana dell'Ossola e, nonostante abbia avuto vita assai breve, fu la pi\u00f9 ampia zona libera in tutto il Nord Italia. Si estendeva infatti per 2.580 km\u00b2, comprendeva ben 40 comuni e contava oltre 80.000 abitanti; come capitale venne scelto il paese di Ampezzo, nella Val Tagliamento.\nTra gli esponenti di spicco di quella esperienza si ritrovano Mario Lizzero \u201cAndrea\u201d, commissario delle Brigate Garibaldi, don Aldo Moretti \u201cLino\u201d, esponente della Osoppo e della Democrazia Cristiana, Gino Beltrame \u201cEmilio\u201d, del PCI, Nino Del Bianco \u201cCelestino\u201d, del Partito d'Azione, Manlio Gardi, del PLI ed esponenti locali, come i socialisti Giovanni Cleva e Dino Candotti, Luigi Nigris della DC, Umberto Passudetti del PLI, Romano Marchetti \u201cDa Monte\u201d dell'Osoppo.\nI comuni.\nAltre localit\u00e0 furono coinvolte solo parzialmente, essendo sottoposte ad un forte controllo da parte delle forze di occupazione: Amaro, Castelnovo del Friuli, Cavasso Nuovo, Moggio Udinese, Pinzano al Tagliamento, Tolmezzo, Travesio, Montereale Valcellina.\nCon l'organizzazione di libere elezioni in tutti i comuni, che furono organizzate tra agosto e settembre e a cui parteciparono tutti i partiti antifascisti dell'epoca, il diritto di voto alle donne trov\u00f2 il suo primo riconoscimento in Italia proprio all'interno della Repubblica partigiana della Carnia. Potevano votare solo le donne che vennero considerate capofamiglia, circostanza per nulla rara vista la partecipazione degli uomini in azioni di armi sia con l'esercito che con truppe partigiane."}
{"id": "1041953", "revid": "118834", "url": "https://it.wikipedia.org/wiki?curid=1041953", "title": "Pasquariello", "text": ""}
{"id": "1041966", "revid": "767487", "url": "https://it.wikipedia.org/wiki?curid=1041966", "title": "45 or 46 Songs That Weren't Good Enough to Go on Our Other Records", "text": "45 or 46 Songs That Weren't Good Enough to Go on Our Other Records \u00e8, in ordine cronologico, la seconda raccolta pubblicata dalla punk rock band californiana NOFX, nel 2002. Per questo doppio album il gruppo fece una selezione di brani apparsi in compilation, singoli in vinile o sotto forma di B-side. La ragione per cui molti di questi brani non sono stati pubblicati nei precedenti album \u00e8 la mania di Fat Mike di non produrre album da lui ritenuti troppo lunghi."}
{"id": "1041978", "revid": "834", "url": "https://it.wikipedia.org/wiki?curid=1041978", "title": "Jules Bazile", "text": ""}
{"id": "1041979", "revid": "56620", "url": "https://it.wikipedia.org/wiki?curid=1041979", "title": "La Stella dell'Araucania", "text": "La Stella dell'Araucania \u00e8 un romanzo sentimentale e d'avventura, a met\u00e0 strada tra il romanzo giallo e d'avventura, scritto da Emilio Salgari."}
{"id": "1041986", "revid": "729019", "url": "https://it.wikipedia.org/wiki?curid=1041986", "title": "Battaglia di Rusokastro", "text": "La battaglia di Rusokastro, fu combattuta il 18 luglio del 1332 vicino al villaggio di Rusokastro, in Bulgaria, la battaglia fu combattuta tra bizantini e bulgari, e l'esito finale della battaglia fu la vittoria bulgara.\nOrigini del conflitto.\nNel 1328 l'Imperatore bulgaro Michele Asen III di Bulgaria, e l'Imperatore bizantino Andronico III Paleologo, firmarono un trattato segreto d'alleanza contro il Regno della Serbia. Mentre Michele Asen III era in combattimento contro i serbi, nel 1330, la Tracia, che era in mano dei bulgari, fu a tradimento invasa dai bizantini, che conquistarono le citt\u00e0 dei bulgari. A seguito della sconfitta dei bulgari nella battaglia di Velbu\u017ed i bizantini ottennero una nuova pace con i bulgari, firmata dal nuovo Imperatore Ivan Alessandro di Bulgaria, ma quando egli stava andando in guerra contro i serbi, gir\u00f2 il suo esercito, e marci\u00f2 contro l'Impero bizantino.\nLa battaglia.\nAl momento dei primi scontri, l'esercito di Ivan Alessandro contava 8.000 uomini, mentre quello bizantino era costituito da circa 3.000 soldati. Tra i due schieramenti ci furono delle trattative diplomatiche, ma l'Imperatore bulgaro le prolung\u00f2 apposta perch\u00e9 stava aspettando dei rinforzi, cosa di cui i bizantini erano all'oscuro. Nella notte del 17 luglio arrivarono nell'accampamento bulgaro 3.000 cavalieri mercenari mongoli, e cos\u00ec l'imperatore bulgaro decise che il giorno seguente avrebbe attaccato l'esercito bizantino. Andronico III Paleologo non aveva altra scelta che la guerra. I due schieramenti si scontrarono in campo aperto: inizialmente, i bizantini provarono ad impedire alla cavalleria bulgara di circondarli, ma la loro manovra non and\u00f2 in porto e l'unica soluzione per l'esercito bizantino fu la ritirata dal campo di battaglia; i bizantini ripararono nel villaggio di Rusokastro. Ma i bulgari li inseguirono, e quindi la battaglia riprese la mattina dopo, con il risultato della sconfitta bizantina, e della vittoria per i bulgari.\nConseguenze della battaglia di Rusokastro.\nI bulgari si ripresero le terre in Tracia, che i bizantini gli avevano strappato, e rafforzarono le posizioni del loro Impero. Questa battaglia \u00e8 considerata dagli storici bulgari medioevali come un grande trionfo dell'Imperatore Ivan Alessandro di Bulgaria."}
{"id": "1041988", "revid": "78273", "url": "https://it.wikipedia.org/wiki?curid=1041988", "title": "Reazioni vincolari", "text": ""}
{"id": "1041989", "revid": "1573940", "url": "https://it.wikipedia.org/wiki?curid=1041989", "title": "Keirana longicollis", "text": "Keirana longicollis , \u00e8 una specie parassitoide della famiglia degli Pteromalidi (Hymenoptera: Chalcidoidea).\nLa specie \u00e8 l'unico rappresentante del genere Keirana , a sua volta unico della sottofamiglia Keiraninae .\n\u00c8 presente solo in Australia, \u00e8 stata trovata nel Nuovo Galles del Sud su \"Callipappus fuliginosus\" (Rhynchota Homoptera, fam. Margaroridae)."}
{"id": "1041990", "revid": "62221", "url": "https://it.wikipedia.org/wiki?curid=1041990", "title": "Keiraninae", "text": ""}
{"id": "1041991", "revid": "1762097", "url": "https://it.wikipedia.org/wiki?curid=1041991", "title": "Aggettivo qualificativo", "text": "Gli aggettivi qualificativi sono aggettivi che indicano una qualit\u00e0 del nome e servono per descrivere il nome cui si riferiscono con maggiore precisione e accuratezza.\nUso.\nNon sempre gli aggettivi sono necessari; sono, per\u00f2, sempre importanti, perch\u00e9 permettono di precisare il pensiero, di renderlo pi\u00f9 efficace e di esprimere sfumature rilevanti.\nDi un'automobile, ad esempio, si pu\u00f2 dire che \u00e8 \"bella\", ma si pu\u00f2 anche aggiungere che \u00e8 \"metallizzata\", \"scattante\", \"rossa\", \"nuova\", \"comoda\", \"sciccosa\", \"slanciata\", ecc.\nNon c'\u00e8 limite al numero degli aggettivi qualificativi, perch\u00e9 essi possono riguardare qualsiasi aspetto della realt\u00e0 o della fantasia.\nPossono funzionare da aggettivi qualificativi anche i participi dei verbi, quando sono legati a un nome:\nPrimitivi, derivati, alterati e composti.\nIn riferimento alla loro struttura, gli \"aggettivi qualificativi\" si possono distinguere in quattro gruppi.\nAggettivi primitivi.\nGli \"aggettivi primitivi\" hanno una forma propria che non deriva da altre parole (\"utile\", \"alto\", \"rosso\", \"onesto\") e sono formati soltanto dalla radice e dalla desinenza. E\ncambia di nome\nAggettivi derivati.\nGli aggettivi derivati vengono formati, con l'aggiunta di prefissi o suffissi, da:\nAggettivi alterati.\nGli \"aggettivi alterati\" si hanno quando la forma base dell'aggettivo viene alterata con i suffissi -ello, -ino, -etto, -uccio, -astro, -one, -accio, -acchione, ecc; l'alterazione pu\u00f2 essere diminutiva, vezzeggiativa, accrescitiva, dispregiativa e serve per esprimere delle sfumature di qualit\u00e0:\nBrutto, bello, buono, cattivo, piccolo, grande, morbido, duro, magro, grasso\nAggettivi composti.\nGli \"aggettivi composti\" sono formati dall'unione di due elementi che possono essere:\nGli aggettivi composti, anche quando sono formati da elementi accostati da un trattino (\"didattico-educativo\", \"russo-afgano\", ecc.) si comportano come una parola unica e formano il femminile e il plurale cambiando soltanto la desinenza del secondo elemento.\nsi possono confondere anche con gli avverbi\nGenere e numero.\nL'aggettivo \u00e8 una \"parte variabile\" del discorso, in quanto, come fa il nome, cambia la desinenza in rapporto al genere (maschile e femminile) e al numero (singolare e plurale). Gli aggettivi variabili e declinabili si raggruppano secondo il modo in cui formano il femminile e il plurale.\nAppartengono a questa categoria gli aggettivi in:\nApprofondimento.\nPer la formazione del plurale, generalmente, gli aggettivi seguono le stesse regole valide per i nomi, ma \u00e8 necessario considerare alcune particolarit\u00e0.\nEccezioni gli aggettivi che finiscono in -logo e -fago (femm. -loga e -faga), i quali hanno il plurale maschile in -gi (monaco \"teologo\"/monaci \"teologi\"; popolo \"antropofago\"/popoli \"antropofagi\"), hanno il plurale femminile regolare in -loghe e -faghe.\nLa concordanza.\nUn aggettivo qualificativo non pu\u00f2 mai essere usato da solo: deve essere sempre legato a un sostantivo, direttamente o indirettamente, per esempio tramite un verbo. Per questo motivo, l'aggettivo deve concordare in genere e numero con il nome cui si riferisce:\nQuando l'aggettivo accompagna un solo nome, l'applicazione della regola risulta semplice; quando, invece, l'aggettivo si riferisce a pi\u00f9 sostantivi, bisogna distinguere:\nSe i nomi di genere diverso sono entrambi plurali, la concordanza pu\u00f2 avvenire anche col nome pi\u00f9 vicino (\"Ho comprato maglioni e camicie\" nuove); siccome questa soluzione pu\u00f2 generare confusione, \u00e8 preferibile usare l'aggettivo al plurale maschile (\"Ho comprato maglioni e camicie\" nuovi).\nSe l'aggettivo \u00e8 preceduto da un articolo si dice aggettivo sonstantivato ad esempio: gli antichi\nLa posizione dell'aggettivo qualificativo.\nL\"'aggettivo qualificativo\" pu\u00f2 essere posto sia prima sia dopo il nome cui si riferisce. In generale, l'aggettivo posto prima del nome esprime una maggiore \"soggettivit\u00e0\", una certa enfasi emotiva o una ricercatezza stilistica; quello posto dopo il nome ha rilievo particolare:\nL'aggettivo \"riarsi\" indica in entrambe le frasi una qualit\u00e0 di terreni: nella prima frase d\u00e0 maggior risalto al nome, nella seconda assume esso stesso un rilievo maggiore.\nA volte, posto prima del nome, l'aggettivo ha un valore puramente descrittivo; posto dopo assume un valore restrittivo:\nIn alcuni casi, per\u00f2, la diversa posizione dell'aggettivo determina un totale cambiamento di significato; questo accade in espressioni come quelle che seguono e in parecchie altre simili:\nCi sono, inoltre, alcuni aggettivi per i quali la posizione \u00e8 fissa, essi vanno cio\u00e8 collocati dopo il nome; sono quelli che indicano:\nL'aggettivo sostantivato e i pronomi qualificativi.\nLa funzione principale dell'aggettivo \u00e8 quella di accompagnare un nome, per qualificarlo o determinarlo meglio. Talvolta, per\u00f2, l'aggettivo assume la funzione del nome; ci\u00f2 si verifica quando viene sostantivato con l'articolo:\nL'uso di alcuni aggettivi sostantivati \u00e8 cos\u00ec consolidato che, in quelle parole, l'originario valore di aggettivo non \u00e8 pi\u00f9 avvertito: \"il caldo, il quotidiano, il futuro, i mondiali, i poveri, ecc...\"\nQuando un aggettivo qualificativo sostituisce un nome, che rimane sottinteso, assume la funzione di pronome qualificativo, da non confondersi con l'aggettivo sostantivato, che ha sempre una certa autonomia di uso, che il pronome qualificativo non ha mai, come risulta dagli esempi sottostanti.\nAggettivi qualificativi e aggettivi relazionali.\nNel tempo, gli studiosi hanno finito per distinguere dai qualificativi una categoria di aggettivi denominali detti aggettivi relazionali. Piuttosto che qualificare il nome (come i qualificativi), gli aggettivi relazionali indicano una relazione tra il nome che determinano (N1) e un altro nome da cui sono derivati e che traspongono (N2). Ad esempio: dal sintagma nominale \"serata di musica\" deriva \"serata musicale\". Gli aggettivi relazionali hanno varie propriet\u00e0 che li distinguono dai qualificativi: in particolare, mentre i qualificativi caratterizzano i nomi secondo una prospettiva soggettiva (giudico una ragazza \"solare\"), i relazionali individuano un rapporto tra N1 e N2 di natura estrinseca e oggettiva (\"calore solare\").\nL'aggettivo con valore avverbiale.\nQuando un aggettivo qualificativo anzich\u00e9 riferirsi a un nome, accompagna un verbo, modificandolo o qualificandolo meglio, esso ha valore di avverbio e si definisce aggettivo con valore avverbiale:"}
{"id": "1041993", "revid": "62221", "url": "https://it.wikipedia.org/wiki?curid=1041993", "title": "Keirana", "text": ""}
{"id": "1041998", "revid": "729019", "url": "https://it.wikipedia.org/wiki?curid=1041998", "title": "Contea di Nassau (Florida)", "text": "La contea di Nassau (in inglese Nassau County) \u00e8 una contea della Florida, negli Stati Uniti. Il suo capoluogo amministrativo \u00e8 Fernandina Beach e si trova sull'isola Amelia, l'ultima della Sea Islands. La contea fa parte dell'Area Statistica Metropolitana di Jacksonville.\nGeografia fisica.\nLa contea ha un'area di 1.880\u00a0km\u00b2 dei quali 192 sono coperti d'acqua. Confina con le seguenti contee:\nStoria.\nLa Contea di Nassau fu creata nel 1824 e deve il suo nome al Ducato di Nassau, in Germania.\nCuriosit\u00e0.\nNella territorio della contea si trova un villaggio fantasma di nome Italia. Fondato nel 1882 dall'imprenditore di origine irlandese William MacWilliams (1840-1887), si trovava al 18\u00ba miglio sulla Florida Transit Railway.\nIl villaggio \u00e8 stato abbandonato agli inizi del '900."}
{"id": "1042000", "revid": "119341910", "url": "https://it.wikipedia.org/wiki?curid=1042000", "title": "Steve Kidwiller", "text": "Molto tempo dopo, form\u00f2 la cowpunk band Speedbuggy USA (che pubblic\u00f2 il primo album nel 2000), ma dopo quattro spettacoli di un tour europeo, lasci\u00f2 la band per divergenze personali."}
{"id": "1042005", "revid": "88740", "url": "https://it.wikipedia.org/wiki?curid=1042005", "title": "Heart and Soul", "text": "Heart and Soul o Heart &amp; Soul (\"cuore e anima\" in lingua inglese) pu\u00f2 riferirsi a:"}
{"id": "1042007", "revid": "326822", "url": "https://it.wikipedia.org/wiki?curid=1042007", "title": "Zenigata", "text": ""}
{"id": "1042008", "revid": "1573940", "url": "https://it.wikipedia.org/wiki?curid=1042008", "title": "Leptofoeninae", "text": "La sottofamiglia Leptofoeninae , \u00e8 un piccolo raggruppamento di insetti della famiglia degli Pteromalidi (Hymenoptera: Chalcidoidea) comprendente sette specie presumibilmente parassitoidi.\nMorfologia.\nI Leptofenini sono Calcidoidi con caratteri morfologici insoliti in quanto ricordano gli Icneumonoidei. Si distinguono comunque facilmente da questi ultimi per riduzione della venatura alare tipica dei Calcidoidi. Sono insetti di dimensioni cospicue, lunghi da 1-2 cm a 3\u20134\u00a0cm (compreso l'ovopositore). Il corpo \u00e8 sottile e allungato e da sotto l'addome emerge un ovopositore eccezionalmente lungo. Sul capo sono presenti rilievi crestiformi nell'area frontale compresa fra gli occhi composti e i toruli delle antenne.\nBiologia.\nLa biologia di questa sottofamiglia \u00e8 sconosciuta, tuttavia la lunghezza dell'ovopositore e il ritrovamento su alberi deperiti fanno ritenere che questi imenotteri siano associati a insetti xilofagi.\nSistematica.\nLa sottofamiglia comprende due soli generi con sette specie:"}
{"id": "1042010", "revid": "74801", "url": "https://it.wikipedia.org/wiki?curid=1042010", "title": "Storfors (comune)", "text": "Storfors \u00e8 un comune svedese di abitanti, situato nella contea di V\u00e4rmland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1042012", "revid": "38712", "url": "https://it.wikipedia.org/wiki?curid=1042012", "title": "Renault 177", "text": ""}
{"id": "1042015", "revid": "74801", "url": "https://it.wikipedia.org/wiki?curid=1042015", "title": "H\u00e4rn\u00f6sand (comune)", "text": "H\u00e4rn\u00f6sand \u00e8 un comune svedese di abitanti, situato nella contea di V\u00e4sternorrland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1042017", "revid": "74801", "url": "https://it.wikipedia.org/wiki?curid=1042017", "title": "\u00d6rnsk\u00f6ldsvik (comune)", "text": "\u00d6rnsk\u00f6ldsvik \u00e8 un comune svedese di abitanti, situato nella contea di V\u00e4sternorrland. Il suo capoluogo \u00e8 la citt\u00e0 omonima.\nNel territorio del comune si trovano numerose aree protette tra le quali il V\u00e4nd\u00e5tberget.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1042018", "revid": "773636", "url": "https://it.wikipedia.org/wiki?curid=1042018", "title": "Santuario della Madonna dei Tre Fiumi", "text": "Il santuario della Madonna dei Tre Fiumi si trova nella localit\u00e0 Madonna dei Tre Fiumi, nel Mugello vicino a Ronta, nel comune di Borgo San Lorenzo. Il santuario \u00e8 situato vicino al monte sul quale ci sono le vecchie case della borgata Il Pozzo (Ronta).\nStoria e descrizione.\nIn questa localit\u00e0 si trova un mulino ad acqua del 1845 sul torrente Ensa, il torrente ha origine dalla Fonte dell'Alpe, vicino al Passo della Colla, gi\u00e0 Colla dell'Alpe. Il torrente dopo aver attraversato l'abitato di Razzuolo, si ingrossa alla \"Madonna dei Tre Fiumi\", perch\u00e9 vi confluisce il Farfereta, questo fino all'inizio dei lavori per la costruzione della linea ferroviaria ad alta velocit\u00e0, che hanno provocato l'essiccamento del torrente Farfereta nel periodo estivo e una forte perdita di portata al torrente Ensa che attraversa il famoso ponte della Ragnaia detto di Cimabue e poi si getta nella Sieve, tra Borgo San Lorenzo e Vicchio. Per questo motivo il santuario della Madonna viene detto \"Dei Tre Fiumi\". Questo torrente ha subito pesanti perdite di portata, in special modo nel periodo di magra estiva, a causa degli impatti per i lavori alla galleria dell'alta velocit\u00e0, che ha causato l'essiccamento nella parte finale del torrente Farfereta. \nIl santuario della Madonna dei Tre Fiumi fu edificato nel 1578 e restaurato nel 1705, presenta tre navate ed ha un loggiato esterno. Fu eretto in onore della Madonna e contiene un dipinto di Jacopo Chimenti detto l'Empoli."}
{"id": "1042020", "revid": "729019", "url": "https://it.wikipedia.org/wiki?curid=1042020", "title": "Contea di St. Lucie", "text": "La contea di St. Lucie (in inglese St. Lucie County) \u00e8 una contea della Florida, negli Stati Uniti. Il suo capoluogo amministrativo \u00e8 Fort Pierce e fa parte dell'Area Statistica Metropolitana di Port St. Lucie-Fort Pierce.\nGeografia fisica.\nLa contea ha un'area di 1.782 km\u00b2 dei quali 299 sono coperti d'acqua, per la maggior parte dall'Oceano Atlantico. Confina con le seguenti contee:\nStoria.\nLa Contea di St. Lucie fu creata nel 1844 e fu nominata cos\u00ec in memoria di Santa Lucia da Siracusa, una santa cattolica nata in Sicilia ed uccisa in quanto cristiana nel 304."}
{"id": "1042023", "revid": "298055", "url": "https://it.wikipedia.org/wiki?curid=1042023", "title": "Tirian", "text": ""}
{"id": "1042029", "revid": "1446238", "url": "https://it.wikipedia.org/wiki?curid=1042029", "title": "Targhe d'immatricolazione del Portogallo", "text": "Le targhe d'immatricolazione del Portogallo sono destinate ai veicoli immatricolati nel paese iberico.\nCaratteristiche.\nLe targhe automobilistiche del Portogallo, vendute da compagnie assicurative ed assegnate su scala nazionale, sono bianche con caratteri neri. Da marzo 2020 sono composte da un blocco alfanumerico costituito da due lettere, due cifre e due ulteriori lettere; in precedenza consisteva in due coppie di cifre ed una coppia di lettere separate da due quadratini. La serie attuale \u00e8 iniziata con la targa codice_1. Le lettere W e Y, mai usate prima della data sopra specificata, nonch\u00e9 la K, utilizzata soltanto nel 1997 per i veicoli d'occasione importati, sono ammesse nella nuova serie, garantendo cos\u00ec un maggior numero di combinazioni.&lt;br&gt;Nel 1998 era stata introdotta una banda gialla a destra nella quale erano scritte due cifre corrispondenti al mese (sotto) e all'anno (sopra) d'immatricolazione, entrambe di colore nero, allineate in verticale e separate da una lineetta. Questa banda \u00e8 stata soppressa in concomitanza con l'emissione del nuovo formato, in quanto le autorit\u00e0 di altri Paesi fraintendevano i numeri riportati al suo interno, ritenendo fossero il mese e l'anno di scadenza della validit\u00e0 anzich\u00e9 quelli dell'immatricolazione della targa stessa.&lt;br&gt;Dal 25 maggio 2005 al 29 febbraio 2020 le lettere si trovavano al centro, dal 4 marzo 1992 al 24 maggio 2005 erano posposte alle due coppie di cifre, dal 1937 al 3 marzo 1992 precedevano i due gruppi di cifre. Il font attualmente in uso \u00e8 diverso da quello adottato dal 1992 al 1998.&lt;br&gt;A partire dal 4 marzo 1992, ogni targa reca a sinistra la banda blu con le dodici stelle, rappresentate in cerchio e di colore giallo, dell'Unione europea e la sigla automobilistica internazionale P bianca.&lt;br&gt;Le targhe su un'unica riga misurano 520 \u00d7 110 mm, quelle su doppia linea 340 \u00d7 220 mm.\nMotocicli, ciclomotori e quadricicli.\nSia le targhe d'immatricolazione dei motocicli che quelli dei ciclomotori sono disposti su due righe, ma le prime hanno uno sfondo bianco, le seconde giallo. L'avvicendamento delle serie (le stesse degli autoveicoli) per esaurimento delle combinazioni \u00e8 avvenuto, anche in questi veicoli, nel 03/1992 e nel 06/2005, prima che entrasse in vigore la nuova grafica a marzo del 2020, che ha introdotto la banda blu UE in alto a sinistra e omesso il trattino tra la seconda lettera e la prima delle due cifre nella riga inferiore.\nI quadricicli, incluse le microcar, si differenziano per il colore giallo dello sfondo, i caratteri disposti su un'unica riga e il posizionamento della coppia di lettere sempre al centro del blocco alfanumerico. Dal 1998 \u00e8 impressa a sinistra la banda blu UE, mentre l'indicazione (espressa con due cifre allineate verticalmente e separate da una lineetta) dell'anno e del mese di emissione della targa era presente sulla destra fino a marzo 2020.\nPrima del 2006 i ciclomotori e le moto leggere avevano una sequenza composta da una cifra, un trattino e una sigla di tre lettere che identificava il comune d'immatricolazione, secondo lo schema codice_2. Il fondo era giallo per gli scooter con cilindrata \u2265 50 cm\u00b3, bianco per i ciclomotori e i veicoli a motore &lt; 50 cm\u00b3.\nRimorchi.\nNei soli rimorchi e semirimorchi l'area d'immatricolazione \u00e8 indicata da una sigla posizionata alla destra della banda blu e composta da una o due lettere; essa precede un quadratino al centro ed un numero le cui cifre variano in progressione da due a sei.\nCodici e formati speciali.\n \nIl codice \"GNR\" precede una lettera identificativa della categoria del veicolo, un punto ed un numero da 01 a 9999. Le lettere in uso sono le seguenti:\nNelle targhe diplomatiche il numero di tre cifre a sinistra del codice identifica lo Stato o l'organizzazione internazionale a cui \u00e8 intestato il veicolo.\nLe targhe temporanee da esportazione, incluse quelle per le quali non si paga il dazio alla dogana, sono gialle con caratteri neri. A sinistra \u00e8 presente la banda blu dell'UE; essa precede una combinazione di cinque cifre che incomincia da 00001, un punto ed una lettera corrispondente ad una delle quattro aree d'immatricolazione dove ha sede l'ufficio doganale che ha rilasciato la targa: A = Azzorre, M = Madera, L = Lisbona e P = Porto. Dai primi anni 2010 a destra sono impressi, come nel formato standard, solo due numeri allineati verticalmente e separati da una lineetta: sopra sono riportate le ultime due cifre dell'anno che sormonta il mese di scadenza della validit\u00e0 espresso anch'esso con due cifre. In precedenza, sempre a destra ma su una banda bianca, la sigla EXP, che stava per \"EXPORT\", sormontava l'anno (al centro) e il mese (in basso) di scadenza della validit\u00e0, espressi con due cifre (es.: 09 = 2009, 06 = giugno) ed allineati in verticale. &lt;br&gt;Fino al 1998 queste targhe erano composte da due lettere blu (la prima delle quali era una T), un trattino, due cifre, un secondo trattino ed altre due cifre; prima del 1990 i caratteri erano bianchi su fondo rosso. \nLe targhe provvisorie dei veicoli non ancora immatricolati misurano 330 \u00d7 220 mm, hanno caratteri bianchi in campo rosso e sono disposte su due linee: il nome per esteso della concessionaria, autofficina o autorimessa \u00e8 sormontato da un numero progressivo.\nLe macchine e i rimorchi industriali seguono la numerazione codice_3 e si distinguono per i caratteri neri su fondo rosso; nella banda gialla a destra \u00e8 posizionata in alto una lettera nera (di dimensioni analoghe alla sigla internazionale \"P\" nella banda blu a sinistra) identificativa della categoria commerciale della macchina.\nI filobus di Coimbra e Porto hanno targhe nere; la serie \u00e8 composta unicamente da 1-3 cifre bianche progressive.\nCodici riservati ai veicoli delle Azzorre e di Madera.\nMacchine agricole.\nI trattori e i rimorchi agricoli antepongono rispettivamente la cifra 1 e 2 alla serie alfanumerica del tipo codice_4, nella quale \"ABC\" identifica il comune di immatricolazione; la banda gialla a destra \u00e8 parzialmente coperta dall'ultima cifra.\nGrafica precedente al 1992.\nDal 1937 al 1992 le targhe d'immatricolazione portoghesi utilizzavano lo stesso sistema (con la serie LL-NN-NN, dove L indica la lettera e N la cifra) usato fino a fine febbraio 2020, ma con i colori invertiti: i caratteri a rilievo, infatti, erano bianchi su fondo nero; inoltre le targhe erano di plastica e non di alluminio. Prima del 1937, esse consistevano in tre serie di numeri posti a coppie e separate da trattini.\nAlcune ex colonie portoghesi, tra cui l'Angola, il Mozambico, Macao e Capo Verde, emettono a tutt'oggi targhe con formato molto simile a questo."}
{"id": "1042033", "revid": "152819", "url": "https://it.wikipedia.org/wiki?curid=1042033", "title": "Uffici di Cristo", "text": "Il termine uffici di Cristo \u00e8 una categoria della cristologia cristiana che descrive le funzioni, i compiti, i servigi, che Ges\u00f9 di Nazareth, secondo la Bibbia, \u00e8 venuto ad assolvere (ed assolve tuttora) nel mondo, in particolare per coloro che appartengono alla Sua Chiesa.\nLa Cristologia si riferisce in modo particolare ai tre uffici principali di Cristo, detti anche il triplice ufficio di Cristo:\nSi potrebbe dire che Ges\u00f9 Cristo (secondo la Bibbia) \u00e8 il Profeta per eccellenza, il Sacerdote per eccellenza ed il Re per eccellenza, unico e irripetibile. In questa forma, la descrizione degli uffici di Cristo \u00e8 stata delineata la prima volta da Eusebio di Cesarea e poi, pi\u00f9 dettagliatamente, da Giovanni Calvino. Per questo, la dottrina degli uffici di Cristo \u00e8 particolarmente rilevante per la teologia della tradizione calvinista.\nGli stessi uffici e la capacit\u00e0 di compierli sono stati affidati da Ges\u00f9 agli Apostoli e alla Chiesa fondata su Pietro, affidando loro il proprio Spirito e i propri sacramenti.\nL'ufficio profetico.\nIl profeta \u00e8 portavoce di Dio, chi parla autorevolmente in nome di Dio. Ges\u00f9 \u00e8 il profeta per eccellenza o (come afferma il prologo del Vangelo secondo Giovanni) la Parola stessa di Dio fattasi carne, cio\u00e8 essere umano. Egli \u00e8 il divino Maestro, Colui del quale persino gli avversari affermavano: \"\u00abNessuno parl\u00f2 mai come quest'uomo!\u00bb\" (Giovanni 7:46); \"essi furono presi da gran timore e si dicevano gli uni gli altri: \u00abChi \u00e8 dunque costui, al quale persino il vento e il mare ubbidiscono?\" (Marco 4:41). Il profeta annuncia ed interpreta la Parola di Dio per il passato, il presente ed il futuro, come pure spiega autorevolmente la Legge rivelata di Dio. Questa Sua funzione continua dopo la Sua Ascensione mediante lo Spirito Santo attraverso gli Apostoli ed oggi attraverso il ministero della Parola e nell'illuminazione spirituale dei credenti.\nL'ufficio sacerdotale.\nGes\u00f9 Cristo, nella funzione di profeta, rappresenta Dio di fronte al Suo popolo. Nella funzione di sacerdote, rappresenta il Suo popolo di fronte a Dio. Come sacerdote ha il privilegio unico (nessun altro lo pu\u00f2 fare meglio di Lui che, come eterno Figlio di Dio era da sempre accanto a Dio Padre) di accostarsi a Dio e di parlare e di agire cos\u00ec in favore dei Suoi, intercedendo per essi ed offrendo il sacrificio della Sua stessa vita per il perdono dei loro peccati.\nCon la citazione del Salmo 110, Paolo conferisce un valore profetico ai versi di Davide, intesi in senso messianico. Ges\u00f9 altrove nella Bibbia \u00e8 chiamato \"virgulto di Davide\" () e \"leone della trib\u00f9 di Giuda\", stabilendo la Sua discendenza da David e appartenenza alla trib\u00f9 di Giuda. Davide e Ges\u00f9 sono entrambi sommi sacerdoti secondo Melchisedek, Re dei Giudei(INRI) e profeti.\nEntrambi esercitano un triplice ufficio: la Legge mosaica prevedeva l'Unzione per ciascuna delle cariche che lo formano, coerente con la teofania del volere divino (es.l'angelo del Signore dice a El\u00eca di ungere il re di Aram, ed Eliseo come profeta ).\nRiguardo ai due ordini sacerdotali, la volont\u00e0 di Dio \u00e8 espressa come:\nIl sacerdozio secondo Melchidesek \u00e8 eterno, essendo di Ges\u00f9 Cristo generato dal Padre Dio prima di tutti i secoli (Ebrei 5:4-6).\nPur ereditandosi gi\u00e0 la carica di sommo sacerdote di padre in figlio, come \u00e8 anche per quella di re, non si registrano casi di sommi sacerdoti leviti che furono anche re d'Israele.\nIl verso \"Mio figlio sei tu, oggi ti ho generato\" di \u00e8 ripreso da Paolo anche in , per dire che Davide fu unito ai patriarchi nella comunine dei santi, ma il suo corpo sub\u00ec la corruzione come tutti i mortali. Soltanto il sacerdozio di Ges\u00f9 Cristo fu subito immortale, venendo egli resuscitato dai morti ad opera dello Spirito Santo procedente dal Padre Dio.\nLa Sua opera sacrificale.\nCi\u00f2 che erano e facevano gli antichi sacerdoti di Israele nel tempio di Gerusalemme era una prefigurazione della Persona e dell'opera del Cristo. L'agnello che essi offrivano era simbolo di ci\u00f2 che Cristo avrebbe compiuto. Egli \u00e8 chiamato, infatti \"l'Agnello di Dio che toglie il peccato del mondo\". La Sua morte in Croce assume il valore del sacrificio ultimo efficace per riabilitare di fronte a Dio tutti coloro che fanno appello ad essa per il perdono dei loro peccati. L'opera sacerdotale unica ed irripetibile di Cristo \u00e8 annunciata nel Nuovo Testamento in molti brani.\nLa Sua opera di Intercessore.\nIl Nuovo Testamento annuncia l'efficacia unica di Cristo come Mediatore fra noi e Dio. \u00c8 per questo che la preghiera \"in suo nome\" \u00e8 efficace. Non solo, ma Egli presenta il Suo sacrificio a Dio e, sulla sua base, il Suo popolo pu\u00f2 fare propria ogni benedizione spirituale, lo difende contro le accuse di Satana, della Legge e della coscienza, assicura il perdono di tutto ci\u00f2 di cui esso giustamente \u00e8 accusato, e santifica il loro culto e servizio. \"Io prego per loro; non prego per il mondo, ma per quelli che tu mi hai dati, perch\u00e9 sono tuoi (...) Non prego soltanto per questi, ma anche per quelli che credono in me per mezzo della loro parola\" Giovanni 17:9,20.\nL'ufficio regale.\nCome eterno Figlio di Dio, Cristo condivide con Dio Padre la regalit\u00e0, l'autorit\u00e0 di Dio su tutto l'universo ed in modo particolare sulla Sua Chiesa. La Sua sovranit\u00e0 viene riconosciuta dal Suo popolo che volentieri si sottomette a Lui in ci\u00f2 che Egli loro comanda (il \"Regno di Dio\").\nCristo come Re di Sion.\nQuando l'Antico Testamento parla del Messia come \"re di Sion\", esso intende la Sua regalit\u00e0 sul popolo eletto di ogni tempo e paese, che volentieri Gli si sottomette. Egli \u00e8 \"il Signore\" per eccellenza, e questa \u00e8 la prima confessione di fede della Sua Chiesa.\nCristo come Re dell'universo.\nCristo, per\u00f2, \u00e8 anche Signore sugli elementi del creato, come dimostra nella Sua vita terrena quando manifesta essere in pieno controllo delle forze della natura, della vita e della stessa morte. Persino chi ora Gli si oppone resistendogli, alla fine dovr\u00e0 cedere e (volente o nolente) \"piegare le ginocchia\" di fronte a Lui. Anche l'epiteto di medico attribuito a Cristo pu\u00f2 essere fatto rientrare in questo ambito."}
{"id": "1042034", "revid": "729019", "url": "https://it.wikipedia.org/wiki?curid=1042034", "title": "Battaglia di Devina", "text": "La battaglia di Devina (in bulgaro: \u0411\u0438\u0442\u043a\u0430\u0442\u0430 \u043f\u0440\u0438 \u0414\u0435\u0432\u0438\u043d\u0430, \"Bitkata pri Devina\") fu combattuta il 17 luglio del 1279 vicino a Devina, nell'attuale Bulgaria, nella regione di Varna, questo scontro fu tra bizantini e bulgari, e l'esito finale della battaglia sar\u00e0 la vittoria dei bulgari e la sconfitta dei bizantini.\nLa battaglia.\nIvailo di Bulgaria attacc\u00f2 l'esercito bizantino per contrastare il suo rivale al trono Ivan Asen III di Bulgaria, che era filobizantino. Ivailo fu presente sul campo di battaglia, e i bizantini furono sconfitti anche se il loro esercito era molto pi\u00f9 grande. Dopo la vittoria di Devina, Ivan Asen III fu costretto ad allontanarsi da T\u0103rnovo, che era la capitale bulgara, e nel 1280 fu costretto ad abdicare."}
{"id": "1042035", "revid": "53588", "url": "https://it.wikipedia.org/wiki?curid=1042035", "title": "Triplice ufficio di Cristo", "text": ""}
{"id": "1042036", "revid": "110157", "url": "https://it.wikipedia.org/wiki?curid=1042036", "title": "La bottega del caff\u00e8 (intermezzo)", "text": "La bottega del caff\u00e8 \u00e8 un intermezzo di Carlo Goldoni composto nel 1736. Successivamente venne incorporato nell'omonima commedia teatrale.\nTrama.\nLa trama dell'intermezzo vede protagonista un caffettiere veneziano, Narciso, che d'intesa con un'appariscente avventuriera romana, si arricchisce alle spese di Zanetto, un giovane sempliciotto. Alla fine i due truffatori si sposano, lasciando intendere che il loro matrimonio sar\u00e0 origine di guai per i malcapitati che in futuro cadranno nella loro rete."}
{"id": "1042043", "revid": "110157", "url": "https://it.wikipedia.org/wiki?curid=1042043", "title": "Il Pozzo (Ronta)", "text": "Il Pozzo (Ronta) \u00e8 una localit\u00e0 montana che si trova nel Mugello - frazione Ronta - vicino alla Madonna dei Tre Fiumi, nel comune di Borgo San Lorenzo. Per arrivarvi c'\u00e8 una strada campestre, percorribile anche in automobile, chiamata Panoramica, che collega la frazione Ronta al comune di Vicchio nella localit\u00e0 Gattaia. Anticamente esisteva solo un viottolo che attraversava il bosco e conduceva alle case e alla piccola Cappella.\nL'acqua di una fonte, che scaturiva dalla terra, serviva alle necessit\u00e0 degli abitanti del Pozzo che, forse, deve ad essa il suo nome.\nIn questa localit\u00e0 sono stati ritrovati reperti archeologici etruschi.\nLe vecchie case dei contadini, danneggiate col passare del tempo, sono state restaurate dai nuovi proprietari.\nCollegamenti esterni.\nIl Pozzo (Ronta)"}
{"id": "1042047", "revid": "339392", "url": "https://it.wikipedia.org/wiki?curid=1042047", "title": "Charles Marie Espinasse", "text": ""}
{"id": "1042050", "revid": "22356", "url": "https://it.wikipedia.org/wiki?curid=1042050", "title": "Dicraeosauridi", "text": ""}
{"id": "1042053", "revid": "729019", "url": "https://it.wikipedia.org/wiki?curid=1042053", "title": "Lavatoio pubblico di Ascoli Piceno", "text": "Il Lavatoio pubblico di Ascoli Piceno, del XVII secolo, noto anche come Fonte di Sant'Emidio, si trova nel quartiere di Porta Cappuccina vicino al Ponte Romano.\nStoria.\nLa sua storia \u00e8 legata alla tradizione di uno dei prodigi che sant'Emidio, martire cefaloforo, patrono di Ascoli Piceno oper\u00f2 in citt\u00e0. \nSi narra che il santo non avendo a disposizione l'acqua necessaria per battezzare tutti i nuovi fedeli, convertiti al Cristianesimo dalla sua predicazione, se la procur\u00f2 battendo un sasso da cui fece sgorgare la sorgente che alimenta questa fonte.\nUn'altra tradizione, accreditata dall'autore Secondo Balena, vuole che l'acqua della sorgente sia scaturita dalla pietra che fu il punto dove cadde e rotol\u00f2 la testa decapitata di Sant'Emidio il cui martirio si comp\u00ec, a Porta Solest\u00e0 nel luogo dove ora sorge il tempietto di Sant'Emidio Rosso, nelle vicinanze della fonte.\nSi trovano notizie, per disciplinarne l'utilizzo, gi\u00e0 nel 1625, allorquando fu pubblicato il bando riportato:\n\u00ab\"essendo stato pubblicato il bando sotto l'ult 7bre 1625 che non si possono lavare panni, ne saie, ne altra sorta di pannine, tanto ascolane quanto forestiere, nella fontana di solest\u00e0 per fin alle 22 hore sotto pena di scudi due per ciascuno e per ciascuna volta, in modo tale che non siano impedite per fin alle 22 hore affinch\u00e9 le donne habbino comodit\u00e0 di lavare i loro panni\"\u00bb\nSulla parete interna, in alto a sinistra, due conci recano incisa la scritta:\n\u00ab\"Non si impedisca alle donne di lavar panni sotto pena di tre scudi d'ordine del Consiglio celebrato. l\u00ec 3 febbraio 1677\"\u00bb\nArchitettura.\nL'attuale lavatoio \u00e8 il risultato di vari rimaneggiamenti, avvenuti nel corso del tempo, tra il 1904 e il 1905 la sua ricomposizione ne abbass\u00f2 il livello. \u00c8 interamente realizzato in travertino ed accoglie le sue vasche all'interno di uno spazio rettangolare, cui si accede scendendo qualche gradino. L'area \u00e8 incorniciata da una loggia suddivisa in cinque ariose arcate, sormontata da una balaustra di colonnine.\nAl suo interno cela anche resti di un'architettura pi\u00f9 antica, risalente al XII secolo, ed alcune tracce si possono ancora distinguere nelle parti destre. Mancano le due fontane demolite che furono realizzate dal bergamasco Donato Madonna, nel XVII secolo."}
{"id": "1042057", "revid": "15756", "url": "https://it.wikipedia.org/wiki?curid=1042057", "title": "Guerra sveva", "text": "La guerra sveva, (gennaio - settembre 1499) indicata nella storiografia talvolta anche come \"guerra svizzera\" o \"guerra dell'Engadina\" fu un conflitto che vide scontrarsi la confederazione degli otto cantoni e le Tre Leghe grigioni con gli Asburgo appoggiati dalla Lega Sveva, per l'egemonia asburgica sulle Alpi Centrali.\nLe cause della guerra.\nIl contrasto tra gli Asburgo e la Confederazione degli otto cantoni.\n Nel corso del XV secolo gli Asburgo avevano dovuto cedere quasi tutti i loro possedimenti a sud del Reno, alla Confederazione degli otto cantoni (in particolare i territori dell'Argovia 1415 e della Turgovia 1460)\nDopo il 1460 diverse localit\u00e0 confederate presero a stringere alleanze con citt\u00e0 libere a nord del Reno, come Rottweil, M\u00fclhausen, Buchhorn e Wangen. Inoltre Zurigo e Berna tentarono di attirare nella confederazione la citt\u00e0 di Costanza, che esercitava la giurisdizione sui comuni confederati della Turgovia. Ma i cantoni rurali si opposero all'arrivo di un'altra grande citt\u00e0 nella Confederazione. Nel 1468 anche il Sundgau, un territorio asburgico nell'Alsazia meridionale, venne attirato nell'orbita della Confederazione. E infine il trionfo nelle guerre borgognone conferm\u00f2 definitivamente l'egemonia regionale della Confederazione.\nAnche Sigismondo d'Asburgo, reggente del Tirolo e dell'Austria Anteriore, alla fine fu costretto, nel 1474, a riconoscere le conquiste degli svizzeri. Irriducibilmente avverso ai confederati rimaneva solo il capo della Casa D'Austria, l'imperatore Federico III, i cui territori dinastici per\u00f2, si trovavano pi\u00f9 a est, in Stiria e Carinzia. Ciononostante per gli svizzeri rimaneva il pericolo di un tentativo di rivincita degli Asburgo in Argovia e Turgovia.\nLa ripresa degli Asburgo e la Lega Sveva.\nNella seconda met\u00e0 del XV secolo la dinastia degli Asburgo fu in pericolo come mai prima. Mentre Federico III, dal 1477, era invischiato in una guerra dagli esiti catastrofici con Mattia Corvino, ad occidente i duchi bavaresi dei Wittelsbach guadagnavano in prestigio e potenza nella Germania meridionale. Federico perse tutti i suoi possedimenti, rimanendo quasi completamente privo di mezzi, mentre suo nipote, Sigismondo il danaroso, impegn\u00f2 la contea del Tirolo ai Wittelsbach, e, nel 1487, vendette loro l'Austria Anteriore, con l'eccezione del Vorarlberg.\nA questo punto Federico III intervenne, mettendo sotto tutela Sigismondo, e allontanando dai suoi territori tutti i nobili favorevoli ai Wittelsbach. Tra di loro ve ne erano alcuni, come il Conte Georg di Sargans e il conte Gaudenz di Mazia, molto legati alla Confederazione, che, tra gli svizzeri, manovravano contro gli Asburgo. Per contrastare l'influenza bavarese nel 1488, su iniziativa degli Asburgo, le citt\u00e0 imperiali della Germania sud-occidentale, il conte di W\u00fcrttemberg e i territori soggetti a Sigismondo (Tirolo e Vorarlberg) si unirono nella Lega Sveva. La confederazione degli otto cantoni rifiut\u00f2 di associarsi ad essa. A questo punto la Lega Sveva era, assieme alla Confederazione e ai Wittelsbach, la potenza principale della Germania meridionale.\nNel frattempo Federico III aveva fatto eleggere Re dei Romani suo figlio, Massimiliano (1486), il quale, con il suo matrimonio con Maria di Borgogna, figlia di Carlo il Temerario, era venuto in possesso dei Paesi Bassi e del Ducato di Borgogna.\nNel 1487 la Confederazione riusc\u00ec a costringere Massimiliano a riconoscere i diritti e i territori della Confederazione. Per la prima volta il capo della Casa d'Austria riconosceva l'esistenza della Confederazione come entit\u00e0 territoriale e giuridica. I confederati si impegnarono a loro volta a riconoscere Massimiliano \"imperatore del Sacro Romano Impero, e a fare tutto ci\u00f2 che essi sono obbligati a fare in quanto sudditi del Sacro Romano Impero\". Questo avvicinamento della Confederazione all'Impero venne avversato da Francia e Ungheria, e, nel 1488, ad eccezione di Zurigo, Berna, Zugo e Solothurn, tutti i cantoni e gli stati della Svizzera negarono di sottoscrivere l'accordo con Massimiliano. Infine l'accordo venne completamente accantonato, quando, nel 1491, la confederazione, spinta dalla Francia, stipul\u00f2 un trattato d'amicizia e neutralit\u00e0 con il Ducato di Baviera.\nLa concorrenza tra i mercenari svizzeri e i lanzichenecchi.\nLa lotta tra Francia e Massimiliano per la Borgogna provoc\u00f2 una serie di guerre nelle Fiandre e in Borgogna, all'origine del secolare contrasto tra Austria e Francia. La confederazione, che forniva mercenari ad ambo le parti, venne inevitabilmente coinvolta nel conflitto. In ogni villaggio della Svizzera vi era un partito francese ed un partito asburgico, che concorrevano - talvolta violentemente - per assoldare il numero maggiore di mercenari. Mentre la Svizzera interna teneva verso la Francia, Berna e Zurigo appoggiavano gli Asburgo. Massimiliano, senza successo, tent\u00f2, nella sua qualit\u00e0 di imperatore, di impedire l'arruolamento da parte dei francesi di mercenari svizzeri. E poich\u00e9 i picchieri svizzeri preferivano servire la Francia, Massimiliano cominci\u00f2 ad arruolare i Lanzichenecchi, soldati mercenari originari della Svevia. Tra i mercenari svizzeri ed i Lanzichenecchi nacque per questo una forte concorrenza, che si manifestava in infinite canzonature e reciproche accuse di tradimento.\nLa politica di Federico III, volta ad espandere sempre pi\u00f9 la Lega Sveva provocava la Confederazione, che considerava la Svevia meridionale nella propria area d'influenza. Un sentimento antisvizzero prese piede nella nobilt\u00e0 sveva, nelle citt\u00e0 imperiali e persino tra il popolino. I motivi erano molteplici: da un lato, nel secolo XV, la Svevia meridionale aveva molto dovuto soffrire delle spedizioni degli Svizzeri, e dall'altro erano propri gli Svizzeri i principali concorrenti economici delle citt\u00e0 della Svevia meridionale. Vi era inoltre un grande contrasto tra la confederazione, di sentimenti repubblicani e antiaristocratici e il mondo feudale della Svevia. La concorrenza tra mercenari svizzeri e lanzichenecchi fu un nuovo elemento che si aggiunse a questo quadro. La nascita di una forte Lega Sveva inorgogl\u00ec le citt\u00e0, i nobili e gli ordini svevi, dando loro una nuova fiducia in se stessi. Tutte queste componenti fecero s\u00ec che le due rive del Reno diventassero sempre pi\u00f9 distanti e ostili.\nLa Riforma imperiale di Massimiliano I.\nNei due anni tra il 1489 e il 1491 gli Asburgo si ripresero in maniera spettacolare dai colpi precedenti. Massimiliano entr\u00f2 finalmente in possesso della Borgogna, e nel 1490 di Tirolo e dell'Austria Anteriore. L'improvvisa morte di Mattia Corvino allegger\u00ec la posizione ad oriente, e Federico III ritorno in possesso dei suoi territori. Nel 1493 Federico mor\u00ec, e Massimiliano, per la prima volta dopo molti anni, riusc\u00ec a riunire sotto un'unica corona tutti i territori dinastici. In questo modo la Confederazione Svizzera si trovava ad avere lungo tutto il confine settentrionale e orientale, un vicino potente e potenzialmente ostile.\nDivenuto imperatore, Massimiliano primo diede avvio ad una riforma volta a rafforzare il potere centrale nel Sacro Romano Impero, promulgandola nel 1495, in occasione della Dieta di Worms. Tra le innovazioni maggiormente rilevanti vi fu l'introduzione di una tassa (il \"gemeiner Pfennig\") per fornire a Massimiliano i mezzi finanziari necessari per le guerre in Italia e contro l'Impero Ottomano. Inoltre la dieta eman\u00f2 il cosiddetto \"Landfrieden perpetuo\", con lo scopo di mettere fine alle guerre private, sulla cui vigilanza era chiamato a vegliare un tribunale apposito, il Reichskammergericht (\"Corte della Camera imperiale\") La Confederazione, che formalmente faceva parte dell'Impero, non volle riconoscere le decisione della Dieta di Worms (n\u00e9 aveva voluto inviare propri rappresentanti alla dieta, con l'eccezione della citt\u00e0 Berna).\nIn diverse occasioni per\u00f2 i cantoni svizzeri rifiutarono di riconoscere l'autorit\u00e0 del tribunale, per cui crebbe la pressione affinch\u00e9 anche la Confederazione riconoscesse gli esiti della Dieta di Worms.\nLo scoppio delle ostilit\u00e0.\nLa causa immediata dello scoppio delle ostilit\u00e0 fu l'intricata situazione nei Grigioni. Gli Asburgo avevano acquisito, sino al 1496, otto giurisdizioni nel Pr\u00e4ttigau, e avevano antichi diritti in Bassa Engadina, in Val Monastero e in Val Venosta, che per\u00f2 erano contestati da parte dei Prinpici Vescovi di Coira. In questi territori - a cavallo tra la sfera d'influenza degli Asburgo e quella della Confederazione, si erano formate tre leghe: la Lega Grigia, la Lega Caddea e la Lega delle Dieci Giurisdizioni. La pressione degli Asburgo spinse la Lega Caddea ad allearsi con la Confederazione (1498), mettendo in gravissima difficolt\u00e0 il Vescovo di Coira, che, contemporaneamente, era Principe Imperiale - ovvero suddito di Massimiliano - e suo avversario, in quanto associato alla Lega Caddea, alleata della Confederazione e ostile all'Imperatore.\nNel gennaio 1499, il reggente asburgico del Tirolo, per far valere i diritti imperiali nei confronti del Vescovo di Coira e della Lega Caddea, occup\u00f2 militarmente la Val Venosta e la Val Monastero. L'obiettivo reale era per\u00f2 di ottenere il controllo del Giogo di Santa Maria, che consentiva una comunicazione diretta tra Milano e Innsbruck. Si trattava di un collegamento di vitale importanza per gli interessi militari degli Asburgo in Lombardia.\nMentre il Vescovo di Coira era impegnato in trattative con Massimiliano, riuscendo ad ottenere un armistizio, la Lega Caddea chiese l'appoggio della Confederazione, mentre il reggente del Tirolo si rivolse alla Lega Sveva. Agli inizi del febbraio del 1499 ambedue le parti raggiunsero con le loro truppe la bassa valle del Reno nei pressi di Sargans e Feldkirch. Anche se, il 26 gennaio, a Glorenza, gli ordini del Tirolo avevano sottoscritto con il Vescovo di Coira un accordo che prevedeva una soluzione pacifica del conflitto investendo della questione il Reichskammergericht, a Balzers si giunse a scontri armati tra formazioni di Lanzichenencchi e contingenti svizzeri.\nVi furono provocazioni da ambo le parti. Il 6 di febbraio, un piccolo contingente del cantone di Uri attravers\u00f2 il Reno e bruci\u00f2 alcuni edifici. Questo incidente forn\u00ec agli svevi un eccellente pretesto per occupare il passo di S. Luzi e Maienfeld nei Grigioni (7 febbraio).\nI resoconti su questa prima fase del conflitto sono contraddittori e spesso confusi. Pare che nessuna delle due parti volesse realmente la guerra. La Lega Sveva e la Confederazione, dopo il 7 febbraio, stavano per gettarsi in un conflitto che nessuno aveva dichiarato. N\u00e9 Massimiliano aveva in quel momento alcun interesse ad una guerra nelle Alpi, coinvolto com'era in un'estenuante guerra contro la Francia in Borgogna ed in Italia.\nI combattimenti.\nPrimi scontri lungo il Reno tra Basilea e Maienfeld.\nNei giorni dell'11 e 12 febbraio le truppe svizzere scacciarono gli svevi da Maienfenld, e entrarono nell'attuale principato del Liechtenstein. Nella battaglia di Triesen venne sconfitto un contingente svevo, e gli svizzeri avanzarono sino al lago di Costanza. Nei pressi di Bregenz si scontrarono con un altro esercito nemico, che venne distrutto nella Battaglia di Hard. Nel frattempo un altro esercito svizzero entrava nell'Hegau, saccheggiando e distruggendo diversi villaggi e citt\u00e0. Ben presto, per\u00f2, gli svizzeri fecero ritorno nei loro confini. Qualche tempo dopo gli svevi assalirono Dornach, subendo per\u00f2 una disfatta nella battaglia di Bruerholz.\nAgli inizi d'aprile, Massimiliano, convocata una dieta a Magonza, dichiar\u00f2 guerra alla confederazione. Ambedue le parti presero a saccheggiare il territorio del nemico lungo il Reno. Sia gli svizzeri che gli imperiali combatterono con estrema crudelt\u00e0, anche nei confronti della popolazione civile. Gli svizzeri, inoltre, stabilirono che non dovessero essere fatti prigionieri in battaglia. Questa decisione era volta a rafforzare la disciplina delle truppe, per impedire che i singoli soldati si allontanassero dal campo di battaglia dopo la cattura di un nemico, mettendo in pericolo un eventuale successo. Nel corso di guerre precedenti, per esempio durante le guerre borgognone, era comune che gli svizzeri lucrassero sui riscatti dei prigionieri. Al fine di imporre questa decisione, tutti i contingenti di truppe furono costretti a prestare un giuramento. Questo ordine degli svizzeri spiega l'elevata incidenza delle perdite sveve: chiunque rimanesse sul campo, o cadesse, vivo, in mano svizzera, veniva ucciso.\nBattaglie decisive ad est: Triboltingen/Schwaderloh, Frastanz e Calva.\nL'11 aprile le truppe della Lega Sveva tentarono un vasto attacco nel Thurgau. A sud di Costanza vennero saccheggiati alcuni villaggi. Quando le truppe sveve vennero in contatto con quelle elvetiche, nelle vicinanze di Triboltingen, subirono per\u00f2 una cocente sconfitta. Morirono circa 1300 svevi, tra cui 150 cittadini di Costanza, e gli svizzeri catturarono tutta le artiglierie e le vettovaglie. Le truppe della confederazione proseguirono quindi invadendo le zone del Klettgau e dell'Hegau territori posti a nord del Reno e a ovest del Lago di Costanza, e saccheggiarono numerose citt\u00e0, tra cui Tiengen e St\u00fchlingen. Tutta la guerra fu di fatto caratterizzata da attacchi e saccheggi di piccola portata, interrotti da battaglie pi\u00f9 importanti. Il 20 di aprile una di queste puntate svizzere si era addentrata in Vorarlberg, e nei pressi di Frastanz si scontr\u00f2 con una serie di difese approntate dalla Lega Sveva, che avrebbero dovuto impedire l'avanzata svizzera verso Feldkirch e Montafon. Ma anche lo scontro presso Frastanz fin\u00ec con una vittoria degli svizzeri. Nel frattempo Massimiliano, rendendosi conto che non riusciva a raccogliere truppe a sufficienza per un attacco diretto alla confederazione, decise di colpire in un teatro molto distante: la Val Monastero, contando anche sul fatto che le truppe elvetiche erano occupate lungo il Reno e nel Sundgau. Infatti il 21 maggio, per la terza volta, un esercito svizzero invadeva l'Hegau, ricacciato per\u00f2 dietro il Reno da un pi\u00f9 forte contingente svevo, pur senza giungere ad una battaglia. Il 22 maggio, invece, nella battaglia della Calva, le truppe delle Tre Leghe, appoggiate da contingenti della Confederazione, attaccarono l'esercito asburgico accampato in alta Val Venosta, che si trovava in attesa dei rinforzi, guidati personalmente da Massimiliano. Pur superiori numericamente, gli asburgici subirono una gravissima sconfitta, perdendo 5000 uomini e tutte le artiglierie, e furono costretti a ritirarsi lungo la Val Venosta, inseguiti dagli svizzeri che misero a ferro e fuoco tutti i paesi. Massimiliano raggiunse i luoghi della battaglia una settimana pi\u00f9 tardi, quando Grigioni e Svizzeri si erano ormai ritirati, e, per rappresaglia, decise di invadere l'Engadina, da cui per\u00f2 dovette ritirarsi per problemi di vettovagliamento e per l'avvicinarsi di truppe svizzere.\nLa Lega Sveva, infatti, non intendeva inviare truppe a sostegno di Massimiliano nei Grigioni per paura di allontanarle dai propri territori, e di lasciarli cos\u00ec esposti agli attacchi degli svizzeri. Finalmente, in luglio, l'esercito imperiale giunse a Costanza, forte di 2.500 cavalieri e circa 10.000 fanti. La confederazione temeva ora un attacco nel Thurgau, per cui radun\u00f2 un forte esercito nei pressi di Schwaderloh. Ma Massimiliano non si risolse ad agire, per motivi poco chiari, ma probabilmente ci\u00f2 avveniva sia perch\u00e9 non vi era unit\u00e0 d'intenti tra i principi alla guida dell'esercito, sia perch\u00e9 si riteneva troppo forte l'esercito svizzero.\nIl 22 luglio Massimiliano lasci\u00f2 il campo presso Costanza, e con parte delle truppe si diresse verso Lindau. Dopo che il sovrano ebbe lasciato Costanza, anche gli svevi se ne andarono con la maggior parte delle loro truppe, in direzione opposta, verso Sciaffusa.\nBattaglie decisive ad ovest: Dornach.\nLa parola fine sulla guerra doveva per\u00f2 arrivare da ovest, dove le truppe della Lega Sveva avevano tentato una sortita nel Solothurn ed erano giunte sino ad Hauenstein, sconfiggendo un contingente elvetico presso Laufen an der Birs. Ma non avevano ottenuto alcun successo, oltre alla conquista della valle del Birs. A luglio, per Massimiliano, iniziarono a farsi sentire i problemi finanziari, quando, nell'ovest, i mercenari minacciarono di ritirarsi se non avessero ricevuto il loro compenso. Un resoconto del comandante del contingente, il conte Heinrich von F\u00fcrstenberg, riporta che per la \"guardia italiana\", cavalleria mercenaria, erano necessari 6.000 fiorini, per la fanteria 4.000, e per i nobili a cavallo con il loro seguito 2.000. Anche le truppe lanzichenecche mostravano segni d'impazienza, perch\u00e9 si avvicinava la stagione del raccolto, e la fine della guerra non era ancora in vista. Dopo un consiglio di guerra si decise un attacco su Solothurn, con l'obiettivo di conquistare e saccheggiare tutti i territori sino al fiume Aare, in modo da tacitare, almeno in parte, le richieste degli armati.\nL'attacco principale ebbe luogo nei pressi di Basilea. Circa 10.000 uomini, comandati da Heinrich von F\u00fcrstenberg, attaccarono la fortezza di Dorneck. Gli svizzeri attaccarono le truppe imperiali il 22 luglio con circa 6.000 uomini, radunati alla bell'e meglio, sorprendendo le truppe sveve impegnate nell'assedio, che si ritirarono lasciando sul campo artiglieria e vettovaglie, perdendo circa 3.000 uomini, mentre gli svizzeri ne persero circa 500.\nTrattative e fine della guerra.\nDopo la sconfitta subita a Dornach gli svevi avevano perso la fiducia nelle capacit\u00e0 militare di Massimiliano, e si rifiutarono di riunire un nuovo esercito. La Lega Sveva aveva pagato un tributo di sangue molto pi\u00f9 alto degli svizzeri, la Svevia meridionale era stata invasa e saccheggiata pi\u00f9 volte, e praticamente tutta l'artiglieria era stata catturata dalle truppe elvetiche. Anche gli svizzeri, per\u00f2, respinsero un'offerta di pace di Massimiliano, anche se, a partire dalla fine di luglio, non avevano pi\u00f9 intrapreso alcuna puntata in territorio svevo, anche perch\u00e9 si approssimava la stagione del raccolto.\nLa guerra sveva venne infine decisa da avvenimenti accaduti al di l\u00e0 delle Alpi. Mentre Massimiliano era occupato a combattere gli svizzeri, il re di Francia, Luigi XII aveva conquistato il Ducato di Milano. Ludovico Sforza, nel tentativo di portare sia l'impero che la confederazione dalla propria parte, si offr\u00ec come mediatore tra i due contendenti. Senza la pace era impossibile reclutare mercenari, svizzeri o lanzichenecchi che fossero, per una campagna contro i francesi.\nA dispetto dell'intervento di agenti francesi, Ludovico riusc\u00ec nel suo intento, ricorrendo anche, con larghezza, alla corruzione. Il 22 settembre venne sigillata la pace di Basilea tra Massimiliano e la Confederazione.\nLa pace di Basilea conferm\u00f2, a favore dell'impero, alcune questioni di giurisdizione, istituendo, tra l'altro, un tribunale arbitrale per le dispute tra la Confederazione e gli Asburgo. Ma, cosa pi\u00f9 importante, non fece parola del rapporto tra Confederazione e Impero. Si stabil\u00ec semplicemente che l'Impero avrebbe sospeso tutti i \"bandi, processi, infrazioni avviati prima o durante la guerra\" e che \" in tutte le altre cose di cui non si \u00e8 trattato, ambedue le parti debbano rimanere come erano prima dello scoppio della guerra\". Si trattava pertanto di una restituzione allo \"status quo ante\". In questo modo, per\u00f2, si riconosceva l'indipendenza de facto della confederazione. Per questo, in Svizzera, la riforma imperiale non venne mai adottata, mentre, nel 1501, le citt\u00e0 di Sciaffusa e di Basilea si unirono alla Confederazione.\nConseguenze.\nLa guerra permise alla Confederazione di salvaguardare la propria indipendenza all'interno del Sacro Romano Impero, anche se, dal punto di vista formale, questa continu\u00f2 a farne parte sino alla pace di Vestfalia (1648). L'Impero rimaneva la fonte di tutti i privilegi, i diritti, della stessa sovranit\u00e0 della Confederazione.\nLa Confederazione e i suoi alleati, dopo la vittoria sugli Asburgo e il rischio corso, si unirono ancor pi\u00f9 solidamente. Il termine \"Svizzero\" (\"Schweizer\"), che nel XIV secolo era impiegato solo dai cronisti della Germania, si impose anche all'interno della Confederazione. I cronisti svevi estesero il nome del Cantone di Schwyz a tutti i confederati. Per molti di loro, soprattutto nei centri urbani, ci\u00f2 apparve, inizialmente, come un insulto (e sicuramente questo era l'intento) perch\u00e9 faceva un unico fascio dei cittadini di Berna e dei contadini di Schwyz. Spesso, nella Germania meridionale, si usava la locuzione \"Kuh-Schweizer\", ovvero \"vaccari di Schwyz\", per sottolinearene l'origine contadina e non aristocratica. Oltretutto l'epiteto conteneva un accenno alle presunte pratiche sodomitiche dei contadini con il loro bestiame. Paradossalmente, con le guerre borgognone e la guerra sveva, questo epiteto si diffuse in tutta Europa, divenendo popolare persino all'interno della confederazione.\nCon la pace di Basilea e l'annessione di Basilea e Sciaffusa furono stabilizzati il confine settentrionale e orientale della Confederazione, che, a parte correzioni di minore importanza, rimase immutato sino al 1798. Il riconoscimento da parte di Massimiliano dei territori della Confederazione significava anche, inversamente, la rinuncia da parte della Confederazione ad un'ulteriore espansione verso nord. Per questo la guerra sveva fu l'ultimo grande confronto armato tra Svizzera e Asburgo fino all'epoca napoleonica.\nNonostante il successo delle puntate offensive a nord del Reno, la Confederazione non riusc\u00ec ad ottenere significativi vantaggi territoriali: Solothurn, Sciaffusa e Zurigo tentarono bens\u00ec pi\u00f9 volte di muovere il resto della confederazione ad un'occupazione a lungo termine dei territori conquistati, ma la diffidenza tra cantoni rurali e cantoni urbani imped\u00ec il consolidamento delle conquiste territoriali. Inoltre la crudelt\u00e0 con cui si erano svolte le azioni belliche, in particolare nei confronti dei civili, aveva inimicato la popolazione dei territori confinanti con la confederazione, per cui non era possibile far conto su di esse in vista di un'eventuale annessione."}
{"id": "1042058", "revid": "63760", "url": "https://it.wikipedia.org/wiki?curid=1042058", "title": "Scisti", "text": ""}
{"id": "1042068", "revid": "767487", "url": "https://it.wikipedia.org/wiki?curid=1042068", "title": "Quel maledetto giorno d'inverno... Django e Sartana... all'ultimo sangue!", "text": "Quel maledetto giorno d'inverno... Django e Sartana... all'ultimo sangue! \u00e8 un film del genere western all'italiana del 1970 diretto da Demofilo Fidani (accreditato come Miles Deem). \nCome era pratica di quegli anni, nella trama di questo film fu inserito il personaggio di Sartana seppure non faccia parte della serie \"canonica\" dei film. Fidani gir\u00f2 in tutto quattro film \"apocrifi\" del personaggio \"Sartana\" e due di \"Django\".\nTrama.\nA Black City arriva Jack Ronson, un giovane pistolero da Denver City, inviato per prendere il posto dello sceriffo ucciso qualche tempo prima da Bud Willer, un fuorilegge. In citt\u00e0 infatti quest'ultimo fa il bello e il cattivo tempo, uccidendo chiunque gli si opponga senza lasciare mai nessun superstite, in modo che nessuno possa mai denunciarlo.\nContemporaneamente, in citt\u00e0 arriva un misterioso pistolero vestito da becchino, che spolvera due lapidi ed entra nella locanda della citt\u00e0. \nA sera, in citt\u00e0 arriva Bud Willer con i suoi scagnozzi e intima al nuovo sceriffo di lasciare la citt\u00e0, ma Ronson, anche se viene umiliato e disarmato decide di restare.\nIntanto viene a sapere che Bud Willer non va sottovalutato: anni fa infatti, svaligi\u00f2 la banca della citt\u00e0 insieme al bandito ricercato Paco \"il Sagnuinario\" Sanchez. Sanchez per\u00f2 venne catturato, e Willer lo aiut\u00f2 ad evadere: da allora divennero sodali nei loro sporchi affari. Un uomo cerc\u00f2 di ostacolare Bud Willer, ma venne barbaramente ucciso insieme a suo fratello pi\u00f9 piccolo. Il suo nome era Frank Cutler, lo stesso uomo di cui il pistolero misterioso aveva spolverato la bara.\nNel frattempo per\u00f2 Bud Willer si trova a passare da una fattoria poco lontana dalla citt\u00e0, e affascinato dalla donna che ci lavora, ne uccide il marito e la violenta.\nVenuto a sapere del misfatto, lo sceriffo si reca subito dalla vedova e le promette di fare giustizia, ma la donna, ormai rassegnata alle angherie di Bud Willer e in preda ad una crisi di nervi, lo caccia in malo modo.\nIl pistolero misterioso intanto viene a scoprire che Bud Willer ha degli sporchi traffici con un certo Joe Smith, che minacciato, ammette la sua colpevolezza, ma approfittando dell'arrivo di alcuni scagnozzi di Bud Willer prova ad uccidere il pistolero, che lo ammazza.\nTornato alla locanda, lo sceriffo incontra Bud Willer che gli intima nuovamente di lasciare la citt\u00e0 altrimenti l'avrebbe ammazzato la mattina dopo, in un regolare duello, all'alba.\nMa la mattina dopo, il misterioso pistolero va dal giovane sceriffo e gli rivela di essere venuto in citt\u00e0 solamente con l'intento di vendicare i fratelli della sua donna (i Culter), che Bud Willer aveva ucciso anni prima. Non riuscendo a convincere lo sceriffo e certo che Willer con i suoi scagnozzi avrebbe prevalso nel duello, decide di stordire e rinchiudere in una cella lo sceriffo, di vestire i suoi panni e affrontare Willer. Grazie al crepuscolo, e al forte vento, avendo inoltre il volto coperto da una sciarpa, nessuno si accorge dell'inganno e cos\u00ec uccide Willer e i suoi scagnozzi.\nIl giorno dopo tutti sono ricreduti su quello sceriffo dall'aspetto cos\u00ec giovane e debole, ma lui, offeso nell'onore da quello che \u00e8 successo decide di abbandonare l'incarico. Neanche l'imminente arrivo del sanguinario Sanchez serve a far cambiare la decisione dello sceriffo, ma quando la vedova gli chiede di restare, scusandosi se aveva creduto che quell'uomo non avrebbe potuto cambiare le cose in citt\u00e0, allora decide di restare e sfida a duello la mattina dopo Sanchez.\nAnche stavolta il pistolero misterioso si reca dallo sceriffo, ma stavolta lo sceriffo gioca a carte scoperte: ha riconosciuto nel misterioso pistolero Django, il celebre bounty-killer ma non ha per lui parole buone:infatti lo accusa ingiustamente di non aver ucciso Willer per questioni di vendetta, ma solamente per attirare Sanchez in citt\u00e0 e riscuotere la sua taglia. I due iniziano a picchiarsi fino a quando uno dei due, col volto coperto esce ad affrontare Sanchez. Nonostante le forti raffiche di vento il pistolero al primo colpo uccide Sanchez e poi, uno alla volta, tutti i suoi uomini appostati. Gli uomini nascosti sono per\u00f2 sei, e l'ultimo, quando sente sparare l'ultimo colpo esce allo scoperto per uccidere alla fine il pistolero. Solo ora si scopre che il pistolero \u00e8 davvero lo sceriffo, anche lui un fenomenale tiratore, perch\u00e9 dall'ufficio dello sceriffo esce Django e uccide l'ultimo bandito.\nSul finale Django saluta lo sceriffo, che gli promette che presto anche lui sarebbe diventato famoso: il suo nome \u00e8 Jack Ronson, detto Sartana."}
{"id": "1042069", "revid": "767487", "url": "https://it.wikipedia.org/wiki?curid=1042069", "title": "Treble booster", "text": "Il treble booster \u00e8 un effetto musicale utilizzato dai chitarristi che aumenta la presenza di medie e alte frequenze con un carattere molto dolce e musicale."}
{"id": "1042070", "revid": "767487", "url": "https://it.wikipedia.org/wiki?curid=1042070", "title": "Body Count", "text": "I Body Count sono un gruppo musicale rap metal statunitense, formatosi a Los Angeles nel 1990 per iniziativa del gangsta rapper e storico frontman Ice-T, che gi\u00e0 prima del successo nel mondo dell'hip hop coltivava la passione per la musica rock e metal.\nSuscitarono molte controversie nel 1992, con il brano \"Cop Killer\". Famosa la loro cover del brano \"Hey Joe\"."}
{"id": "1042071", "revid": "93556", "url": "https://it.wikipedia.org/wiki?curid=1042071", "title": "Metacheiromys", "text": "Il metacheiromio (gen. Metacheiromys) \u00e8 un mammifero estinto, appartenente ai paleanodonti. Visse nell'Eocene medio (circa 50 - 46 milioni di anni fa) e i suoi resti fossili sono stati ritrovati in Nordamerica.\nDescrizione.\nIl corpo di questo animale era allungato e cilindrico, e assomigliava vagamente a quello di una mangusta con zampe corte e tozze. Erano presenti forti artigli ricurvi e la coda era molto lunga. Il cranio era lungo e basso, e assomigliava vagamente a quello di un armadillo o di un pangolino. \"Metacheiromys\" poteva raggiungere la lunghezza di circa 45 centimetri, esclusa la coda. \nCranio.\nLe orbite erano posizionate a circa met\u00e0 del cranio e, a giudicare dalle dimensioni del foro ottico, gli occhi dovevano essere piuttosto piccoli. Erano presenti grandi e forti canini ma, a parte questi denti, il resto della dentatura era costituita da piccoli elementi deboli dietro i canini, dopo un lungo diastema. Gli incisivi erano ridotti a un singolo elemento di piccole dimensioni ed \u00e8 probabile fosse presente una placca cornea o labbra prensili, e forse una lunga lingua. La mandibola era sottile, con una sinfisi allungata e con alcune creste e depressioni nella superficie interna, che fanno supporre l'esistenza di una sorta di placca cornea forse opposta a una struttura identica presente nella mascella. Il ramo montante della mandibola era largo e alto, ed era dotato di un processo coronoide molto sviluppato, ricurvo all'indietro e separato dal condilo grazie a una fossa sigmoide. \nScheletro postcranico.\nLe vertebre cervicali erano corte e larghe, mentre quelle dorsali erano dotate di zigapofisi con faccette articolari semplici e piane e di apofisi trasversali di grandi dimensioni. La coda era costituita da un gran numero di vertebre di grandi dimensioni e allungate. Le zampe erano molto robuste, in particolare quelle anteriori, e ricordano quelle degli attuali armadilli. L'omero possedeva una testa ovale e allungata, una cresta supinatrice prominente e una grande troclea poco profonda, ma la cresta deltoide era specializzata diversalemte da quella degli armadilli, essendo proietta in avanti. L'ulna era robusta e dotata di un grande olecrano, e la faccetta articolare distale era appiattita come quella degli attuali pangolini. Il carpo era piuttosto primitivo rispetto a quello dei pangolini, con scafoide e semilunare ancora separati. Le zampe erano dotate di artigli forti ma compressi lateralmente, simili a quelli dei bradipi. Il femore era dotato di un terzo trocantere poco sviluppato, mentre la tibia (ricurva anteriormente e dotata di una cresta cnemiale alta e lunga) non era unita al perone, a differenza della struttura presente negli armadilli attuali. L'astragalo era dotato di una troclea grande, con creste simmetriche e priva di foro astragalare (carattere tipico degli insettivori arcaici).\nClassificazione.\nIl genere \"Metacheiromys\" venne descritto per la prima volta da J. L. Wortman nel 1903, sulla base di resti fossili ritrovati in terreni dell'Eocene medio in Wyoming. Al genere \"Metacheiromys\" sono state attribuite varie specie, di cui due sono considerate valide: la specie tipo, Metacheiromys marshi (sinonimo \"M. tatusia\") e M. dasypus (sinonimo \"M. osborni\"), leggermente pi\u00f9 grande (poteva raggiungere i 7 chilogrammi).\n\"Metacheiromys\" \u00e8 il rappresentante meglio conosciuto dei paleanodonti, un gruppo di mammiferi tipici del Paleocene e dell'Eocene, considerati vicini all'origine dei pangolini (Pholidota). Inizialmente Wortman aveva avvicinato questo animale ai primati, in particolare all'attuale aye aye (\"Daubentonia madagascariensis\"), ed \u00e8 per questo motivo che lo studioso denomin\u00f2 i resti \"Metacheiromys\": il nome generico infatti significa \"vicino a \"Cheiromys\"\", un sinonimo di \"Daubentonia\". Successivamente \"Metacheiromys\" \u00e8 stato avvicinato, come tutti i paleanodonti, agli xenartri (o sdentati); tuttavia, la mancanza di articolazioni xenartrali nelle vertebre di \"Metacheiromys\" e delle forme simili ha in seguito portato i paleontologi a dubitare di questa classificazione. Attualmente \"Metacheiromys\" e i suoi parenti sono considerati rappresentanti del gruppo di mammiferi noto come Ferae (fiere), comprendenti anche i carnivori, i folidoti e gli estinti ienodonti, ossienidi e cimolesti. \"Metacheiromys\" \u00e8 il genere eponimo della famiglia Metacheiromyidae, comprendente anche \"Palaeanodon\", leggermente pi\u00f9 antico e meno specializzato.\nPaleoecologia.\nProbabilmente \"Metacheiromys\" grazie ai suoi potenti arti anteriori dotati di artigli, era un animale scavatore: il muso piuttosto allungato era forse adatto a nutrirsi di insetti."}
{"id": "1042077", "revid": "93556", "url": "https://it.wikipedia.org/wiki?curid=1042077", "title": "Museo archeologico di Frosinone", "text": "Il Museo archeologico comunale di Frosinone \u00e8 uno dei musei civici pi\u00f9 importanti dell'omonima provincia.\n\u00c8 situato nel centro storico di Frosinone, nella parte pi\u00f9 alta della citt\u00e0, fra i vicoli che fanno da cornice alla cattedrale di Santa Maria Assunta, da dove svetta l'antico campanile al quale su pu\u00f2 accedere con delle visite guidate, organizzate dal museo.\nIl museo, che custodisce importanti reperti archeologici, fu aperto al pubblico nel 1994 allorch\u00e9 bisognava sistemare una rilevante quantit\u00e0 di reperti emersi da scavi coevi nel territorio comunale e nel quartiere De Matthaeis, tra l'altro molto cresciuti negli ultimi anni.\nIl museo \u00e8 diviso in 3 sezioni:\nDescrizione generale.\nIl Museo Archeologico Comunale di Frosinone \u00e8 stato istituito con delibera di Giunta del 18 gennaio 1972, ed \u00e8 stato progettato e realizzato nel 1993 e ufficialmente aperto al pubblico il 9 aprile del 1994.\nLa sede del Museo \u00e8 in un piccolo palazzo inglobato in un pi\u00f9 vasto complesso edilizio che, sotto lo Stato Pontificio, ospitava la sede del Governo di Frosinone.\nLe raccolte, suddivise in vari depositi e riunificate a seguito di una lunga opera di ricerca e riacquisizione, sono in prevalenza costituite da nuclei di materiali provenienti dalla citt\u00e0 e dal territorio circostante, cronologicamente compresi dal periodo preistorico fino all'Et\u00e0 romana imperiale. Oggi nuovi documenti continuano ad incrementare i nuclei gi\u00e0 in dotazione del Museo, grazie ad acquisizioni da privati, a rinvenimenti casuali ma anche ad ulteriori indagini presso l'Anfiteatro, il Ponte della Fontana, la Tomba Sant'Angelo e il Campanile di Santa Maria, gi\u00e0 in parte attualmente fruibili come punti di visita esterni al Museo.\nNegli ultimi anni, scavi in zona \"Fontanelle\" e in zona De Matthaeis hanno dato moltissimo all'archeologia del periodo pre-romano, in particolare per la storia dei volsci, e presto si spera di restaurare e di offrire al pubblico in nuove sale i reperti affiorati.\nOltre alle sale espositive principali l'allestimento museale comprende uno spazio riservato alle esposizioni temporanee (Sala IV), una Saletta audiovisivo, predisposta per lo svolgimento di attivit\u00e0 didattiche, e uno Spazio iniziale di orientamento, destinato ad illustrare la logica espositiva del Museo e ad agevolare l'itinerario di visita.\nLe sale.\nSala I. Preistoria e Protostoria.\nI manufatti in calcare e selce rinvenuti presso la collina di Selva dei Muli, rilievo isolato nella pianura ad ovest di Frosinone, documentano le prime tracce di frequentazione del territorio risalenti al Paleolitico inferiore (circa 250.000 anni fa). Durante l'Eneolitico (III millennio e secoli iniziali del II) si sviluppa, sempre nei pressi di Selva dei Muli, un esteso villaggio di capanne. La ceramica rinvenuta nel villaggio \u00e8 prevalentemente di impasto grossolano, spesso con squame sovrapposte e cordoni a rilievo; pi\u00f9 rara l'attestazione di vasi con pareti sottili, talora decorati da motivi geometrici. La presenza di elementi di falcetti e di macine in pietra lavica indizia la pratica dell'agricoltura, i resti di faune e le numerose punte di freccia in selce indicano forme di sussistenza basate soprattutto sull'allevamento del maiale e sulla caccia al cervo.\nIl passaggio dalla Preistoria alla Protostoria, connotato dalla formazione di insediamenti stabili e duraturi e dal configurarsi di societ\u00e0 pi\u00f9 complesse, \u00e8 documentato a Frosinone da diverse presenze archeologiche. Numerosi e significativi i reperti riferibili all'Et\u00e0 del bronzo finale (XII-X secolo a.C.): in questo periodo, come dimostra il vasellame ceramico e gli utensili fittili rinvenuti nei pressi del viadotto Biondi, si registra l'occupazione della parte pi\u00f9 alta e maggiormente difendibile del colle sul quale si svilupper\u00e0 anche la citt\u00e0 romana. Con l'Et\u00e0 del ferro, nell'ambito della quale avviene il passaggio dalla Protostoria alla Storia propriamente detta, le evidenze archeologiche di Frosinone si distribuiscono su gran parte dell'area urbana odierna, indicando forme di insediamento diffuse, sia sui rilievi intermedi che nella zona a valle attraversata dal fiume Cosa. Particolarmente rilevanti e significativi i rinvenimenti effettuati nei siti di Fraginale e Fontanelle, occupati in modo stabile fin dal IX secolo a.C.: il vasellame da mensa e da fuoco, i fornelli per la cottura dei cibi, gli utensili fittili per la tessitura e la filatura della lana documentano le attivit\u00e0 domestiche, mentre quelle artigianali, come la lavorazione del ferro e della ceramica, sono indiziate dalle scorie di fusione e dai resti di fornaci per la cottura dei vasi.\nSala II. Et\u00e0 arcaica.\nNel corso del VII secolo a.C. alcune delle zone che hanno restituito materiali riferibili a contesti di abitato subiscono un radicale cambiamento di funzione, denotato dal rinvenimento di tombe che tagliano la stratificazione precedente: sono queste le prime tracce di un'infiltrazione dall'esterno che sembrano preannunciare la successiva e piena occupazione volsca del sito.\nI Volsci, estranei al sostrato originario del territorio laziale e forse provenienti dalla zona centro-appenninica, costituiscono a tutt'oggi una delle popolazioni preromane meno indagate sul piano archeologico: i corredi funerari di Frosinone compresi tra la fine del VI e il V secolo a.C., attribuibili all'insediamento stabile dei Volsci, rivestono pertanto un particolare interesse. Gli elementi che compongono tali corredi, trovati in tombe del tipo a fossa con copertura a tegoloni di terracotta o a cassa formata da lastre di pietra, consistono soprattutto in vasellame ceramico da mensa o da cucina: scodelle e brocche per il consumo dei cibi e delle bevande, olle per la conservazione o la cottura degli alimenti. Presenti anche alcuni vasi miniaturistici dalla funzione non reale ma simbolica, forse legata ai riti funerari, e, in un caso, armi in ferro, che segnalano in genere individui-guerrieri di rango socialmente elevato. I dati di Frosinone collegabili al processo di infiltrazione e di occupazione volsca, si integrano con una serie di testimonianze archeologiche provenienti da altri siti del Lazio meridionale interno (Boville Ernica, Patrica, San Giorgio a Liri). Si tratta in particolare di armi, oggetti di ornamento personale e ceramiche databili a partire dalla fine del VII secolo a.C., fortemente caratterizzati dal punto di vista tipologico e indicativi di una certa cultura materiale distinta da quella attestata per la parte del Lazio storicamente occupata dai Latini. Altro elemento di grande interesse \u00e8 l\"'Antefissa Valle\", rinvenuta nel 1926 in via Ferrarelli. Il pezzo, che raffigura una testa femminile databile agli ultimi decenni del VI secolo a.C., doveva appartenere alla decorazione in terracotta del tetto forse di un tempio di tipo etrusco-italico. L'antefissa, di cui \u00e8 esposta la riproduzione al vero, attesta per i suoi tratti stilistici la precoce penetrazione verso il meridione, lungo la via interna della valle del Sacco, di modelli e artigiani provenienti dall'area etrusca.\nSala III. Et\u00e0 romana.\nAgli ultimi anni del IV secolo a.C. risalgono le prime notizie storiche concernenti \"Frusino\", tramandate da Tito Livio e da Diodoro Siculo: dopo aver spinto i confinanti Ernici alla rivolta contro Roma i \"Frusinates\", decurtati di un terzo del loro territorio, cadono definitivamente nell'orbita romana, forse con la condizione di cittadini senza diritto di voto e amministrati da \"praefecti\" nominati dal pretore urbano. Per il periodo che segna la trasformazione di \"Frusino\" da insediamento volsco a centro romano i documenti archeologici attestano l'esistenza di una committenza agiata che utilizza manufatti di lusso importati da altri centri e prodotti raffinati di gusto ellenizzante, come \u00e8 il caso degli specchi in bronzo e delle ceramiche provenienti da contesti funerari databili a partire dall'inoltrato IV secolo a.C. Molto poco rimane attualmente della citt\u00e0 romana, circondata da mura almeno dalla fine del III secolo a.C., come si ricava da Livio che le menziona per l'anno 202, e attraversata dalla via Latina, che doveva superare il Cosa passando sul ponte in localit\u00e0 Mola Nuova, dove, tra la fine del I e l'inizio del II secolo d.C., si colloca l'anfiteatro. Le strutture superstiti del monumento, gravemente alterato da interventi moderni e di cui il Museo espone un plastico ricostruttivo, appartengono alla sostruzione della cavea, la parte destinata agli spettatori forse costituita, a Frosinone, da un unico ordine di gradinate. Alle estremit\u00e0 dell'asse maggiore dell'edificio, dalla tipica forma ellittica, si aprivano gli ingressi principali all'arena, lo spazio centrale in cui si svolgevano i \"munera\" (lotte tra gladiatori) e le \"venationes\" (combattimenti con fiere). La realizzazione dell'anfiteatro e le altre testimonianze archeologiche pervenuteci, come la tomba in localit\u00e0 Sant'Angelo e le sculture in marmo trovate presso piazza Garibaldi, sono indici dello svolgersi di impegnative attivit\u00e0 a carattere edilizio e ornamentale. Tali attivit\u00e0, sia pubbliche che private, dimostrano che \"Frusino\", ricordata in una delle Satire di Giovenale come luogo tranquillo e gradevole, dovette mantenere una certa vitalit\u00e0 ancora in epoca imperiale."}
{"id": "1042078", "revid": "7", "url": "https://it.wikipedia.org/wiki?curid=1042078", "title": "Quarrymen", "text": ""}
{"id": "1042080", "revid": "648716", "url": "https://it.wikipedia.org/wiki?curid=1042080", "title": "Carbonio-13", "text": "Il carbonio-13 (13C) \u00e8 un isotopo non radioattivo del carbonio, composto da 6 protoni e 7 neutroni. \n\u00c8 il pi\u00f9 raro dei due isotopi stabili del carbonio reperibili in natura (l'altro \u00e8 il carbonio-12): infatti sulla Terra solo l'1,1% dell'ammontare complessivo del carbonio si presenta sotto questa forma.\nUtilizzi.\nIl 13C trova applicazioni in medicina, dalla misura della sua concentrazione mediante spettrografia di massa permette di stimare la diversa capacit\u00e0 di assorbimento degli isotopi del carbonio di differenti organismi viventi e differenti tessuti. Come nello studio del metabolismo cardiaco mediante spettroscopia di Risonanza Magnetica (MRI), dove il carbonio-11 viene usato come tracciante. Si sfrutta la polarizzazione elettronica del 13C, facilmente ottenibile tramite radiofrequenza, oppure l'iperpolarizzazione del nucleo.\nCi\u00f2 permette lo studio di molte casistiche perch\u00e9 il 13C pu\u00f2 essere facilmente distribuito in tutti i tessuti dell'organismo. Inoltre \u00e8 anche pi\u00f9 efficiente del 1H usato per l'1HMRI perch\u00e9 \u00e8 pi\u00f9 lungo il tempo di rilassamento del nucleo iperpolarizzato (da 10 a 60 secondi).\nIl carbonio-13 \u00e8 utilizzato anche nelle datazioni con il carbonio-14 per migliorarne la precisione.\nIsotopi vicini.\nLe caselle colorate corrispondono ad isotopi stabili."}
{"id": "1042084", "revid": "2136684", "url": "https://it.wikipedia.org/wiki?curid=1042084", "title": "Ferrovia Roma-Sulmona-Pescara", "text": "La ferrovia Roma-Sulmona-Pescara \u00e8 una linea ferroviaria italiana che collega Roma e Pescara attraversando il subappennino laziale e l'appennino abruzzese attraverso le province di Roma, L'Aquila, Chieti e Pescara.\nStoria.\nL'idea di costruire una ferrovia che ricalcasse il tracciato dell'antica Via Tiburtina, da Roma a Pescara passando per Tivoli, Avezzano e Sulmona, venne formulata per la prima volta dalla societ\u00e0 per le Strade Ferrate Meridionali all'indomani dell'unit\u00e0 d'Italia, su spinta dei nobili Torlonia, ma non ebbe seguito.\nL'attuale ferrovia Roma-Pescara \u00e8 storicamente l'unione di due tronchi costruiti in tempi diversi e per motivi diversi. Il tratto tra Pescara e Sulmona venne infatti costruito tra il 1871 e il 1873 all'interno di un progetto diverso e rimasto incompiuto, che prevedeva di collegare Pescara a Roma passando per L'Aquila e Rieti. Solo una decina di anni pi\u00f9 tardi venne costruito il tratto tra Sulmona e Roma, con l'intento di creare la direttrice attualmente esistente, passante per Tivoli e Avezzano.\nLa costruzione del tronco Sulmona-Pescara (1871-1873).\nA met\u00e0 dell'Ottocento l'Abruzzo era ancora sprovvisto di una propria rete ferroviaria, ed erano allo studio varie ipotesi per collegare l'interno della regione al mare Adriatico ma soprattutto a Roma, destinata a diventare la nuova capitale.\nTra i vari tracciati che furono presi in esame, si afferm\u00f2 quello che prevedeva di partire da Castellammare Adriatico (odierna Pescara), giungere a L'Aquila seguendo la valle dell'Aterno, valicare l'appennino, giungere a Rieti e da qui, seguendo le valli del Turano e del Farfa, ricollegarsi alla linea per Roma gi\u00e0 in costruzione, presso Passo Corese. Nel 1864 i municipi di Rieti e dell'Aquila si divisero i costi per far realizzare un progetto.\nL'idea fu accolta dalla , che affidava la sua costruzione in concessione alla societ\u00e0 per le Strade Ferrate Meridionali (SFM). Tuttavia, a causa di incertezze progettuali e di pressioni da parte degli amministratori dell'Umbria, la legge riportava solo il tratto Pescara-Rieti, senza menzionare in alcun modo come dovesse continuare la linea, e questo costitu\u00ec una prima tegola sul progetto della Pescara-L'Aquila-Roma.\nDopo uno stallo e vari ritardi, la linea venne riconfermata nella legge ferroviaria del 28 agosto 1870, e finalmente nel luglio del 1871 partirono i lavori. Il tratto tra Pescara e Sulmona venne inaugurato nel 1873, mentre quello tra Sulmona e L'Aquila nel 1875.\nIl ripensamento.\nInvece il tratto tra L'Aquila e Rieti, previsto dalle leggi del 1865 e 1870, non venne mai costruito. Questa circostanza non era dovuta a semplici ritardi, ma a una precisa scelta della SFM, che aveva deciso di non costruire quella porzione di linea.\nA causare tale ripensamento era stato soprattutto il potente barone peligno Giuseppe Andrea Angeloni, senatore nonch\u00e9 grande proprietario terriero e commerciante di grano, che a partire dal 1870 aveva iniziato a perorare una proposta ferroviaria alternativa. Tale proposta prevedeva di abbandonare in toto il progetto della linea L'Aquila-Rieti, e di collegare l'Abruzzo a Roma con un'altra ferrovia, che avrebbe unito Roma a Sulmona passando per Tivoli e Avezzano, bypassando quindi sia Rieti che L'Aquila. Angeloni sosteneva che, destinando alla sua proposta i fondi gi\u00e0 previsti per le ferrovie Rieti-L'Aquila, Termoli-Campobasso e Campobasso-Benevento, si sarebbe spesa la stessa cifra realizzando per\u00f2 45\u00a0km di rete ferroviaria in pi\u00f9.\nA tale esito contribu\u00ec anche la presa di Roma del settembre 1870 (che impose l'urgenza di collegare tutte le regioni d'Italia alla nuova capitale e spinse la SFM ad accelerare i progetti per il collegamento Roma-Abruzzo), nonch\u00e9 la frammentazione in cui si trovava la rete ferroviaria nazionale (il fatto che la Roma-Passo Corese appartenesse alla Strade Ferrate Romane imped\u00ec alla Strade Ferrate Meridionali di realizzare tale collegamento passando per Rieti e Passo Corese).\nLa linea Roma-Sulmona proposta da Angeloni suscit\u00f2 da subito l'interesse del governo, tanto che gi\u00e0 nel settembre del 1870 il ministro Giuseppe Gadda incaric\u00f2 l'ingegnere Coriolano Monti di redigerne il progetto. Lo stesso avvenne per la SFM, che inizi\u00f2 a fare pressioni sul governo perch\u00e9 gli assegnasse la concessione necessaria per costruirla, e al contempo la sollevasse dall'obbligo contrattuale di realizzare la Rieti-L'Aquila, che riteneva ormai inutile. Il governo tuttavia esitava ad assecondare la SFM, perch\u00e9 non era in fin dei conti contrario a costruire la Aquila-Rieti, e si trovava in evidente imbarazzo nell'accantonare una linea votata dal parlamento per ben due volte. Inoltre le amministrazioni di Rieti e L'Aquila, che sarebbero state tagliate fuori dalla linea proposta dall'Angeloni pur avendo una popolazione molto pi\u00f9 numerosa di Avezzano, Sulmona e Pescara, protestarono con il governo e chiesero che fosse costruita la linea Aquila-Rieti-Passo Corese come da progetto iniziale.\nQuesta situazione di stallo (con Sulmona e la SFM che premevano per costruire la Roma-Sulmona, e Rieti e L'Aquila che premevano per non costruirla) dur\u00f2 per parecchi anni, durante i quali era completo e in esercizio solo il tratto di linea che iniziava a Pescara e terminava all'Aquila, con Sulmona semplice stazione passante.\nLa costruzione del tronco Roma-Sulmona (1880-1888).\nLo stallo si risolse soltanto nel 1879 quando, con la salita al potere della sinistra storica di Agostino Depretis, fu emanata la cosiddetta . Tale legge, sostanzialmente, sanciva un compromesso tra le richieste delle due fazioni: veniva finalmente assegnata la concessione per costruire la Roma-Sulmona (come voluto da sulmonesi e SFM), ma la societ\u00e0 non veniva sollevata dall'obbligo di costruire il tratto Aquila-Rieti; quest'ultima veniva confermata, ma la prosecuzione dopo Rieti non era pi\u00f9 verso Passo Corese (come era stato chiesto della fazione reatino-aquilana), bens\u00ec verso Terni.\nIn breve furono avviati i cantieri. Nel 1883 venne inaugurata la linea aquilano-reatina, completando la linea Terni-Sulmona-Pescara, ossia quanto rimaneva del decaduto progetto iniziale della Pescara-Aquila-Roma.\nIl tratto Roma-Sulmona, invece, venne completato e aperto all'esercizio nel 1888. In tale occasione si arriv\u00f2 all'assetto definitivo della linea, che assorb\u00ec anche il tratto Sulmona-Pescara aperto quindici anni prima. La Roma-Sulmona divenne pertanto Roma-Sulmona-Pescara, assumendo il ruolo di principale via d'accesso all'Abruzzo, mentre il percorso della Terni-Sulmona-Pescara fu ridotto a Terni-Sulmona, relegandola a un ruolo esclusivamente locale e secondario. Inoltre venne compiuta una completa riorganizzazione del nodo di Sulmona, con spostamento e ricostruzione della stazione peligna: la nuova disposizione permetteva il collegamento diretto Pescara-Roma, anche se rendeva impossibile l'itinerario L'Aquila-Pescara, se non effettuando un'inversione di marcia. Si venne quindi a creare una linea unitaria da Roma a Pescara, collegamento prediletto tra la capitale e l'Abruzzo, il pi\u00f9 breve a collegare Tirreno ed Adriatico.\nEsercizio.\nLa tratta Roma-Sulmona fu sede, nel 1927, dell'attivazione sperimentale della trazione trifase a e frequenza industriale di ; la linea fu scelta perch\u00e9 caratterizzata da forti pendenze (fino al 31 per mille), della lunghezza di e con 20\u00a0km di gallerie. Il 28 ottobre 1928 fu elettrificata la tratta da Roma Prenestina a Tivoli e il 23 marzo 1929 il tratto fino a Sulmona. In seguito ai danni operati durante la seconda guerra mondiale dai nazisti in fuga (la linea si trovava proprio sulla linea di fuoco tra nazifascisti ed esercito alleato) la ferrovia fu semidistrutta e in pratica l'elettrificazione trifase a frequenza industriale fu danneggiata in modo irreparabile. In sede di ricostruzione della linea, le Ferrovie dello Stato optarono per la corrente continua a e tutti i locomotori che erano sopravvissuti ai danni bellici furono demoliti..\nCaratteristiche.\nTra Roma e Tivoli la linea \u00e8 denominata FL2 (), con un cadenzamento semi-orario fino alla stazione di Lunghezza e con rinforzi nelle ore di punta.\nPresso la stazione di Avezzano la linea si unisce alla linea per Roccasecca, mentre a Sulmona si unisce con le linee per Terni e Isernia.\nTra la stazione di Anversa-Villalago-Scanno e Bugnara, \u00e8 presente al km. 162+240 il viadotto pi\u00f9 lungo della linea, il Viadotto del Sagittario: posto in una curva con raggio di 300 m, fu interamente ricostruito (in calcestruzzo armato anzich\u00e9 in pietra e senza la strada posta sotto il piano del ferro che permetteva di attraversare la gola del Sagittario usando lo stesso ponte) dopo il conflitto, dopo essere stato fatto saltare da guastatori tedeschi (rest\u00f2 in piedi solo la pila 13, che fu comunque abbattuta in fase di ricostruzione). Il viadotto \u00e8 chiamato dagli abitanti anche \"Gran Ponte d'Italia\" per via della sua maestosit\u00e0.\nLa stazione di Pescara Porta Nuova funge da bivio tra la linea per Roma e quella per Bari; le due linee condividono il restante tratto fino alla stazione di Pescara.\nRaddoppio del tracciato.\nRaddoppi attivati.\nDi tutti i totali dell'intero percorso, solo 15,2\u00a0km sono stati raddoppiati.\nNel 2005 \u00e8 stato attivato il doppio binario nel tratto compreso tra Roma Prenestina e Salone, mentre dal 2007 \u00e8 a doppio binario il tratto fra Salone e Lunghezza.\nDal 2011 sono iniziati lavori per il raddoppio del tratto tra Lunghezza e Guidonia: il termine, inizialmente stimato per il 2014, \u00e8 slittato pi\u00f9 volte e, salvo ulteriori proroghe, i lavori dovrebbero essere completati per il 2023 (per il 2021 il solo tratto fino a Bagni di Tivoli).\nProgetti di raddoppio.\nIl 10 novembre 2016, \u00e8 stata firmata una convenzione relativa ad alcuni interventi previsti dal \"Masterplan-Patto per il Sud\" per l'Abruzzo tra la Regione e i soggetti attuatori individuati. Il CIPE, a tale scopo, ha deliberato lo stanziamento del Fondo di sviluppo e coesione per un importo pari a 1,5 miliardi di Euro entro il 2020..\nTra i vari progetti sono previsti:\nIl 3 marzo 2020 \u00e8 stato siglato un accordo tra Regione Lazio, Regione Abruzzo, Rfi e ministero dei trasporti per il potenziamento e l'ammodernamento della ferrovia.\nAd aprile 2021 il presidente Draghi ha confermato nel PNRR un importo pari a 15 miliardi per l'alta velocit\u00e0 e che prevede investimenti anche sulla Roma-Pescara.\nTraffico.\nI treni in servizio sulla linea sono classificati come regionali e regionali veloci. Presso le stazioni di Tivoli, Valle dell'Aniene-Mandela-Sambuci, Carsoli, Tagliacozzo, Avezzano, Sulmona e Chieti fermano tutti i treni passeggeri in transito. Il tempo di percorrenza tra Pescara e Roma Termini \u00e8 di circa 3 ore e 20 minuti. Inoltre effettuano servizio anche linee bus sostitutive.\nTutti i treni sono svolti con carrozze MDVE, a piano ribassato o MDVC con una locomotiva E.464 ed elettrotreni come il TAF (a partire dalla seconda met\u00e0 del 2020).\nFino al 2002 hanno effettuato servizio anche due coppie di intercity (Amiternus e Gianicolo)."}
{"id": "1042085", "revid": "729019", "url": "https://it.wikipedia.org/wiki?curid=1042085", "title": "Battaglia di Klokotnica", "text": "La battaglia di Klokotnica (in lingua bulgara: \"\u0411\u0438\u0442\u043a\u0430 \u043f\u0440\u0438 \u041a\u043b\u043e\u043a\u043e\u0442\u043d\u0438\u0446\u0430, Bitka pri Klokotnica\"), fu combattuta il 9 marzo del 1230, vicino al villaggio di Klokotnica (oggi nel distretto di Haskovo, in Bulgaria). Questa battaglia fu un successo per il secondo impero bulgaro, e questa vittoria sottoline\u00f2 che la Bulgaria era la nazione pi\u00f9 potente dell'Europa orientale, sostituendo il posto che prima ricopriva il Despotato d'Epiro. La battaglia di Klokotnitsa viene considerata dagli storici come il momento pi\u00f9 fortunato della storia militare bulgara.\nOrigini del conflitto.\nTra il 1221 e il 1222 l'Imperatore bulgaro Ivan Asen II di Bulgaria si alle\u00f2 con Teodoro d'Epiro. Sostenuto da questo trattato, Teodoro Comneno Ducas era riuscito a conquistare Tessalonica, strappata all'Impero latino, cos\u00ec come le terre bulgare in Macedonia compresa Ocrida. Dopo la morte dell'Imperatore latino Roberto di Costantinopoli nel 1228, Ivan Asen II fu designato come reggente di Baldolivo II di Costantinopoli.\nTeodoro allora pens\u00f2 che la Bulgaria fosse l'unico ostacolo per impadronirsi di Costantinopoli, la cui conquista gli avrebbe garantito l'incoronazione a Basileus dei bizantini, e cos\u00ec all'inizio del marzo del 1230 egli invase la Bulgaria con un grande esercito, senza tuttavia dichiarare ufficialmente guerra.\nLa battaglia.\nTeodoro d'Epiro cre\u00f2 un enorme esercito, con molti mercenari occidentali. Era cos\u00ec sicuro della sua vittoria che port\u00f2 con s\u00e9 la sua corte reale, con ogni singolo componente compresi sua moglie e i suoi figli. Il suo esercito si muoveva lentamente e al suo passaggio saccheggiava i villaggi che incontrava. Quando l'imperatore bulgaro venne a sapere che il suo territorio era stato invaso, radun\u00f2 un esercito, ma molto pi\u00f9 piccolo in confronto a quello epirota, e con esso marci\u00f2 rapidamente verso le armate di Teodoro. Per quattro giorni i bulgari marciarono fecero tanta strada quanta l'esercito di Teodoro aveva fatto in una settimana.\nIl 9 marzo i due eserciti vennero a contatto tra loro, vicino al villaggio di Klokotnica. Si crede che Ivan Asen II abbia ordinato di dividere in due il suo esercito, in modo da prendere direttamente il comando della parte pi\u00f9 piccola, mentre il grosso dell'esercito avrebbe circondato gli epiroti. La strategia dell'Imperatore bulgaro fu molto coraggiosa, ma si rivel\u00f2 buona, perch\u00e9 i bulgari riuscirono a circondare gli epiroti che erano rimasti sorpresi di aver trovato l'esercito bulgaro cos\u00ec presto. Il combattimento dur\u00f2 fino al tramonto. Gli epiroti ne uscirono completamente sconfitti, solo una piccola forza sotto il fratello del despota, Manuele Comneno Ducas, riusc\u00ec a scampare dal massacro, optando per una ritirata ordinata senza che il gruppo di Manuele fosse attaccato. Il resto dell'esercito epirota fu ucciso o imprigionato durante la battaglia, compresa la corte reale dell'Epiro di Teodoro, che anch'egli fu catturato.\nConseguenze della battaglia di Klokotnica.\nIvan Asen II liber\u00f2 immediatamente i suoi soldati che erano stati imprigionati dall'esercito epiriota, i prigionieri epirioti furono portati a Veliko T\u0103rnovo. La potenza dell'Impero bulgaro crebbe come mai era stata nella sua storia, tanto da divenire la massima potenza dell'Europa orientale, e tanto da poter invadere il Despotato d'Epiro. Teodoro d'Epiro fu rilasciato, e divenne poi Despota di Tessalonica."}
{"id": "1042086", "revid": "767487", "url": "https://it.wikipedia.org/wiki?curid=1042086", "title": "Neurotic Outsiders", "text": "I Neurotic Outsiders furono un supergruppo rock angloamericano attivo dal 1995 al 1997, e composto da Steve Jones (Sex Pistols), Matt Sorum e Duff McKagan (Guns N' Roses, Velvet Revolver), e John Taylor (Duran Duran). A seguito di un incontro in occasione di una sessione sonora al Viper Room, registrarono nel 1996 l'album omonimo per la Maverick Records, seguito da un tour in Europa e Nord America.\nSuccessivamente si riunirono nell'aprile del 1999, per tre show al Viper Room, e il 7 dicembre 2006 per un'altra performance dal vivo."}
{"id": "1042087", "revid": "767487", "url": "https://it.wikipedia.org/wiki?curid=1042087", "title": "Kevin Thomson", "text": "Carriera.\nClub.\nThomson \u00e8 cresciuto a Peebles, un piccolo paese nella regione degli Scottish Borders. Qui ha frequentato il liceo e ha fatto i suoi esordi nelle giovanili della squadra locale, i Peebles Thistle. Nel 2003 fu acquistato dall , dove si guadagn\u00f2 subito un posto da titolare facendosi notare come uno dei giovani pi\u00f9 promettenti del campionato. Quello stesso anno ottenne anche la convocazione in Nazionale Under-21 e in Nazionale B.\nAl termine della stagione 2003/04 per\u00f2 Thomson si infortun\u00f2 gravemente al legamento crociato anteriore durante una partita contro il Partick Thistle, infortunio che lo tenne lontano dai campi di gioco per un intero anno.\nDopo la lunga pausa Thomson ritorna nella stagione 2005/06 riuscendo a tornare ai livelli pre-infortunio, confermandosi uno dei giocatori pi\u00f9 importanti del club di Edimburgo, di cui diventa anche capitano sostituendo Gary Caldwell, che aveva abbandonato il club per passare al . Nel marzo 2006 Thomson firm\u00f2 un prolungamento del contratto sino al 2010, che per\u00f2 non imped\u00ec ad alcuni club di Premier League come Bolton e Charlton di fare offerte ufficiali puntalmente rifiutate dall'Hibernian.\nThomson, viste le numerose offerte di mercato, chiese alla societ\u00e0 un consistente aumento dell'ingaggio che la societ\u00e0 non era in grado di offrirgli perch\u00e9 fuori dal suo budget di spesa. Il suo atteggiamento gli cost\u00f2 numerose critiche, fra cui anche quelle dell'allenatore della nazionale Walter Smith, e la perdita della fascia di capitano.\nIl 30 gennaio 2007 la crisi con l'Hibernian si \u00e8 conclusa con il trasferimento del giocatore ai Rangers, che lo hanno acquistato per 2.000.000 di sterline. L'11 febbraio Thomson ha debuttato con la nuova maglia nella partita vinta per 3-1 contro il Kilmarnock.\nNazionale.\nDebutta con la maglia della Nazionale scozzese il 20 agosto 2008 contro l'Irlanda del Nord."}
{"id": "1042095", "revid": "11266", "url": "https://it.wikipedia.org/wiki?curid=1042095", "title": "Periptero", "text": "Il periptero o perittero \u00e8 la conformazione particolare di un tipo di templi antichi circondati da un portico con colonne.\nSi riferisce all'elemento utile per la definizione architettonica delle costruzioni circondate sul perimetro esterno da colonnato (\"pt\u00e8ron\") su tutti e quattro i lati della cella (\"naos\") creando un porticato quadrangolare (\"peristasi\").\nPer traslazione significa anche semplicemente il perimetro di un edificio (tipicamente un \"tempio classico\") costituito da colonne.\nIl suo utilizzo \u00e8 molto frequente nell'ordine architettonico dorico. Se a base circolare si pu\u00f2 parlare anche di monoptero.\nQuindi la parte pi\u00f9 interna \u00e8 costituita dalla cella o Na\u00f2s, che \u00e8 lo spazio pi\u00f9 sacro del tempio, dentro la Na\u00f2s si conservava il simulacro (ovvero la statua della divinit\u00e0 in questione), la cella \u00e8 completamente chiusa da una porta di ingresso.\nDefinizioni.\nIl \"periptero\" pu\u00f2 essere propriamente un portico, un chiosco o una cappella.\nSe \u00e8 costituito da quattro, sei, otto, dieci o dodici colonne sulla facciata, si chiama rispettivamente \"tetrastilo\", \"esastilo\", \"octastilo\", \"decastilo\", \"dodecastilo\", altrimenti se le colonne invece di essere isolate sono incastrate nel muro si ha lo \"pseudoperiptero\"."}
{"id": "1042097", "revid": "767487", "url": "https://it.wikipedia.org/wiki?curid=1042097", "title": "Drowning Roses/NOFX Split", "text": "Drowning Roses/NOFX Split, conosciuto anche come S&amp;M Airlines (EP), \u00e8 uno split pubblicato nel 1988 dai gruppi punk rock Drowning Roses e NOFX. Venne pubblicato in edizione limitata di sole 500 copie, di cui le prime 50 in vinile rosso."}
{"id": "1042098", "revid": "292162", "url": "https://it.wikipedia.org/wiki?curid=1042098", "title": "FL5", "text": ""}
{"id": "1042100", "revid": "767487", "url": "https://it.wikipedia.org/wiki?curid=1042100", "title": "Antidemon", "text": "Gli Antidemon sono una band christian death metal nata a San Paolo, Brasile, nel 1994. La band \u00e8 stata paragonata ai Morbid Angel e ai Suffocation.\nStoria.\nGli Antidemon sono stati creati il 12 gennaio 1994 da Carlos Batista (voce), Alexandre Cebotorov (basso), Kleber Albino (chitarra), Sergio Gon\u00e7alves (chitarra) ed Elke Garzoli (batteria). Lo stesso anno, \u00e8 stato pubblicato il primo demo omonimo. Successivamente, Cebotorov e Gon\u00e7alves lasciarono il gruppo, costringendo Batista a fare anche da bassista. Altri demo sono stati pubblicati nel 1997 e 1998. L'album di debutto, \"Demonicidio\", \u00e8 stato pubblicato nel 1999.\nNel marzo 2002, la band si \u00e8 esibita per la prima volta fuori dal Brasile, precisamente in Messico, durante il \"Demonoc\u00eddio Mexican Tour\". Un album live \u00e8 stato pubblicato due anni dopo, con il nome di \"Live in Palencia - Spain\". Lo stesso anno si sono esibiti al Destruction Fest.\nNel 2005, Albino e Garzoli hanno lasciato il gruppo, venendo rimpiazzati da Wanderlinden Oliveira alla batteria e da Maur\u00edcio Cebalho nelle chitarre. Successivamente, Juliana Batista, moglie di Carlos, ha preso il posto di Oliveira. Nel 2006 sono stati pubblicati due EP split, in collaborazione con Empty Grave, Against Death, Implement, Soterion, e Spiritual Live.\nNel 2009, la band si \u00e8 esibita in giro per il Messico, la Bolivia, il Brasile, l'Italia, l'Inghilterra, la Norvegia, la Danimarca, la Spagna, il Portogallo e la Svezia.\nNel 2012 firmano con la Rowe production, etichetta discografica di Steve Rowe, componente dei Mortification. Il loro quarto album, \"Apocalypsenow\", \u00e8 stato pubblicato sotto la Rowe. Nel 2018 la band ha iniziato la produzione del quinto album.\nil leader della band \u00e8 anche un pastore della chiesa battista infatti i testi delle canzoni sono l'opposto dei testi satanici ma di matrice profondamente cristiana"}
{"id": "1042101", "revid": "23671", "url": "https://it.wikipedia.org/wiki?curid=1042101", "title": "Sme Visual Works", "text": ""}
{"id": "1042102", "revid": "1652635", "url": "https://it.wikipedia.org/wiki?curid=1042102", "title": "Impressione, levar del sole", "text": "Impressione, levar del sole (\"Impression, soleil levant\") \u00e8 un dipinto del pittore francese Claude Monet, realizzato nel 1872. \nAl dipinto si attribuisce l'origine stessa del movimento impressionista. L'opera \u00e8 esposta al Mus\u00e9e Marmottan Monet di Parigi.\nDescrizione.\nSi tratta di una tela dove i princ\u00ecpi cardinali dell\u2019Impressionismo sono gi\u00e0 perfettamente delineati. A essere raffigurato \u00e8 uno scorcio mattutino del porto di Le Havre, avvolto da una nebbia impalpabile e scialba che rende tutto sfocato e indefinito. In primo piano troviamo, disposte in diagonale da sinistra verso destra, tre piccole imbarcazioni che, con placidi remeggi, solcano le acque portuali. Sullo sfondo, dietro il velo di foschia, si profilano infatti i pennoni delle navi ormeggiate, le silhouette dei mezzi meccanici per la movimentazione delle merci, alcune ciminiere fumanti e persino un albero. Alzandosi dalle viscere fluviali, poi, in alto si \u00e8 librato il disco rossastro del sole che, facendosi lentamente strada nel cielo, emette dei raggi aranciati che si riverberano guizzanti sullo specchio d\u2019acqua, appena screziato da alcune onde, e inondano omogeneamente tutto il paesaggio. In basso a sinistra, infine, il dipinto \u00e8 firmato e datato: \u00abClaude Monet \u201972\u00bb.\nAppare evidente dopo quest\u2019analisi come il dipinto, del tutto scevro da pretese naturalistiche, miri a trasmettere all\u2019osservatore le sensazioni o, per essere pi\u00f9 precisi, le impressioni che Monet ha provato contemplando l\u2019aurora sul porto di Le Havre. Se le abituali tecniche pittoriche accademiche miravano ad una rappresentazione fedele della realt\u00e0, descritta con pennellate lisce e minuziose, Monet con questa tela preferisce cimentarsi in una pittura realizzata rigorosamente \"en plein air\" dove a prevalere \u00e8 la soggettivit\u00e0 dell\u2019artista, finalmente non pi\u00f9 oppressa dall\u2019urgenza di operare in totale aderenza alla realt\u00e0. Il potere interpretativo del pittore, infatti, qui si traduce in una visione fantastica piuttosto che documentaria, dove la giustapposizione di colori caldi (il rosso e l\u2019arancione) e freddi (il verde azzurrognolo) e l\u2019utilizzo di tocchi virgolati veloci e materici, liberamente disposti sulla tela senza una preparazione disegnativa, rendono particolarmente appassionata quest\u2019evocazione della nebbia e dei vapori del crepuscolo."}
{"id": "1042105", "revid": "119438532", "url": "https://it.wikipedia.org/wiki?curid=1042105", "title": "BYO Split Series, Vol. 3", "text": "BYO Split Series, Vol. 3 \u00e8 uno split dei gruppi statunitensi punk rock Rancid e NOFX. Venne pubblicato il 5 marzo 2002 dall'etichetta BYO Records, ed \u00e8 il terzo volume della serie BYO Split Series.\nIl cd venne distribuito con due differenti copertine, una verde ed una arancione."}
{"id": "1042107", "revid": "73997", "url": "https://it.wikipedia.org/wiki?curid=1042107", "title": "Nofx/Rancid BYO Split Series Vol. III", "text": ""}
{"id": "1042108", "revid": "92723", "url": "https://it.wikipedia.org/wiki?curid=1042108", "title": "Me\u017eyri\u010d", "text": "Me\u017eyri\u010d (in ) \u00e8 un villaggio (\"selo\") dell'Ucraina centrale. Situato nel distretto di \u010cerkasy, nell'oblast' di \u010cerkasy, dista approssimativamente 22\u00a0km da Kaniv, non lontano dalla confluenza tra il fiume Rosava e il Ros'.\nRitrovamenti preistorici.\nNel 1965 un contadino, compiendo degli scavi per espandere la propria cantina, port\u00f2 alla luce la parte inferiore dell'osso mascellare di un mammut. Successive ricerche rivelarono la presenza di 4 capanne costruite con 149 ossi di mammut. Questi edifici, datati pi\u00f9 di 15.000 anni, sono ritenuti tra i pi\u00f9 antichi ripari costruiti da uomini preistorici. \nNel sito furono poi trovati:"}
{"id": "1042109", "revid": "1543377", "url": "https://it.wikipedia.org/wiki?curid=1042109", "title": "Io, il re", "text": "Autoritratto \u00e8 un olio su cartone (51,4x36,8\u00a0cm) realizzato nel 1901 dal pittore spagnolo Pablo Picasso. \u00c8 conservato nel Museum of Modern Art di New York.\nIl dettaglio pi\u00f9 interessante del quadro \u00e8 rappresentato dagli occhi spalancati del pittore, ben definiti, al contrario del resto del dipinto, appena accennato. \u00c8 conosciuto anche col nome Io, il re, dal momento che intorno alla testa di Picasso si trova questa scritta in spagnolo."}
{"id": "1042110", "revid": "554814", "url": "https://it.wikipedia.org/wiki?curid=1042110", "title": "Ritratto di giovane (Botticelli)", "text": "Il Ritratto di giovane \u00e8 un dipinto a tempera su tavola (51x33,7\u00a0cm) di Sandro Botticelli, databile al 1470 circa e conservato nella Galleria Palatina di Palazzo Pitti a Firenze.\nStoria.\nSi ignora la collocazione originaria del dipinto e l'identit\u00e0 del giovane effigiato. L'opera, presente negli inventari antichi come opera di Andrea del Castagno, \u00e8 testimoniato a palazzo Pitti dal 1829. Fu Adolfo Venturi a indicare per primo il nome di Botticelli, collocandolo alla fase giovanile della sua produzione, come confermato poi da Mandel, Bohm, Pons, Caneva, Luchs e Padovani.\nDescrizione e stile.\nQuesto dipinto \u00e8 uno dei primi in cui il soggetto viene ritratto non di profilo, come era consuetudine, ma di tre quarti, secondo una consuetudine derivata dalla pittura fiamminga che in Italia inizi\u00f2 a sostituire il ritratto di profilo, di stampo umanistico, nella seconda met\u00e0 del XV secolo.\nIl giovane ragazzo \u00e8 ritratto fino al busto, voltato verso sinistra, con indosso una mantella rossa da ricco borghese e un capperone con il tipico drappo ricadente sulle spalle. L'effigie \u00e8 al tempo stesso sintetica e celebrativa, con una sottile tensione psicologica, data dallo sguardo diretto che il giovane rivolge allo spettatore. La leggera visione dal basso d\u00e0 al personaggio un tono aristocratico di superiorit\u00e0.\nLo sfondo \u00e8 un cielo azzurrino che schiarisce verso l'orizzonte.\nIl ritratto \u00e8 dominato dal linearismo formale che non esita a sacrificare la terza dimensione."}
{"id": "1042112", "revid": "118834", "url": "https://it.wikipedia.org/wiki?curid=1042112", "title": "E-mail privacy", "text": ""}
{"id": "1042114", "revid": "729019", "url": "https://it.wikipedia.org/wiki?curid=1042114", "title": "Gustave Cler", "text": "Biografia.\nI primi anni.\nFiglio del direttore delle importanti saline di Salins les Bains, Jean Joseph Gustave Cl\u00e8r cominci\u00f2 gli studi nel collegio di questo paese. Vivace ed impetuoso, pare non desse per\u00f2 grandi soddisfazioni ai suoi professori, compensando la mancanza di applicazione con una pronta intelligenza. Si sa che per\u00f2 fu molto apprezzato da insegnanti e compagni d'arme per il coraggio, la franchezza ed il buon carattere. Nel novembre del 1832 fu ammesso alla scuola speciale militare di Saint Cyr, a Parigi.\nLa carriera militare.\nNel 1832 fu nominato sottotenente del 21\u00ba Reggimento di fanteria di guarnigione a Perpignan. Tre anni dopo, promosso tenente, riconosciuto come ottimo disegnatore, fu incaricato dei rilievi topografici della regione. Il buon lavoro gli valse i complimenti e l'appoggio del generale Conte de Castellane (rinomato per i propri modi bruschi e per la sua severit\u00e0). Il reggimento fu dislocato a Parigi e per la seconda volta il tenente Cl\u00e8r ritorn\u00f2 nella capitale francese. Pare che non gradisse la vita parigina e, dopo la sua nomina a capitano, nell'aprile 1841, chiese il trasferimento nella fanteria leggera in Africa. Nominato aiutante maggiore approfitt\u00f2 del suo soggiorno africano per compiere gli scavi nelle rovine cartaginesi e romane dalle quali riport\u00f2 in Francia monete e vasellame che doner\u00e0 al museo del suo paese natale. Risult\u00f2 tra i vincitori del concorso per il grado di maggiore nel 1845 divenendo il pi\u00f9 giovane ufficiale superiore dell'Arm\u00e9e. Nell'aprile 1846 fu al 6\u00ba Reggimento fanteria leggera di Montbrison. Si trov\u00f2 ad Avignone durante la rivoluzione di febbraio del 1848 venendo apprezzato per la sua moderazione. Promosso tenente colonnello a Lione nel 1852, fu nominato presidente della guerra della regione. Uomo d'azione, appreso della creazione dei tre reggimenti di zuavi si candid\u00f2 al comando di uno di essi. Aggregato al 2\u00ba Reggimento ad Orano ne sostitu\u00ec il fondatore colonnello Vinoy, in un periodo di malattia. Prima di imbarcarsi per questa destinazione, ricevette a Parigi, dalle mani del presidente della repubblica Luigi Napoleone Bonaparte, l'aquila e la bandiera del 2\u00ba Reggimento zuavi. Nella campagna d'Africa si distinse e divenne colonnello del reparto il 10 agosto 1853: il corpo di spedizione francese che comprendeva anche 1200 uomini del 2\u00ba zuavi sbarc\u00f2 in Crimea il 24 settembre 1854 e Cl\u00e8r si distinse nell'assedio della collina de l'Alma, sulla quale piant\u00f2 la bandiera francese. Il 5 marzo 1855 fu elevato al grado di generale di brigata e posto al comando del 62\u00ba e 73\u00ba fanteria di linea. La sua condotta in Crimea gli valse la Legion d'onore. La riorganizzazione della Guardia imperiale nel 1856 lo vide alla testa della 1\u00aa Brigata di fanteria composta da zuavi, granatieri e gendarmi a piedi.\nLa Battaglia di Magenta.\nGustave Cl\u00e8r comand\u00f2 la brigata della Guardia nella Campagna d'Italia. Venne mortalmente colpito a Ponte Vecchio di Magenta, in una fase critica della conquista del ponte sul Naviglio Grande, dopo continui, infruttuosi e sanguinosi assalti, in un ennesimo tentativo, alla testa dei suoi soldati, in una carica di baionetta. Il suo corpo fu ritrovato solo dopo tre ore, passata la confusione degli scontri, alla fine della battaglia, integro ma privato della spada \"alla turca\", delle spalline e delle decorazioni, abitudine austriaca nei confronti di prigionieri e morti nemici.\nGrazie al diretto interessamento di Napoleone III, il corpo del generale venne rimpatriato a Salins nel settembre del 1859. Ad attendere il feretro in citt\u00e0 si trovavano il prefetto, il viceprefetto ed il sindaco della citt\u00e0 con altri sindaci di citt\u00e0 limitrofe, oltre all'aiutante di campo personale del principe Bonaparte. Infine venne sepolto nel cimitero poco distante l'attuale municipio.\nOmaggi.\nNell'agosto del 1865 la citt\u00e0 di Salins-les-Bains approv\u00f2 la proposta per la costruzione di un monumento al generale Cler proprio davanti al municipio cittadino. Lo scultore Jean-Joseph Perraud venne incaricato della realizzazione dell'opera. Durante la seconda guerra mondiale, nel 1943, i tedeschi requisirono la statua e diedero ordine di smontarla per poterla poi fondere al fine di ricavarvi del bronzo; le autorit\u00e0 locali per\u00f2 presero tempo e la accatastarono momentaneamente in un deposito della citt\u00e0. Venne riposta in loco l'11 novembre 1944 con l'aiuto di una gru americana.\nUna strada di Parigi nel 7\u00ba arrondissement \u00e8 dedicara al generale Cler dal 1864. La citt\u00e0 di Magenta gli ha dedicato anch'essa una via."}
{"id": "1042115", "revid": "1318658", "url": "https://it.wikipedia.org/wiki?curid=1042115", "title": "Madonna col Bambino (Botticelli)", "text": "La Madonna col Bambino \u00e8 un dipinto a tempera su tavola (71x51 cm) di Sandro Botticelli, databile al 1467 circa e conservato nel Mus\u00e9e du Petit Palais di Avignone.\nDescrizione e stile.\nAl di sotto di una loggia aperta su un irto paesaggio montano, Maria tiene in braccio il Bambino, offrendogli il seno con la mano sinistra, mentre il Bambino si protende verso di lei. \nL'opera mostra nell'impostazione della composizione l'influenza di Donatello filtrato da Filippo Lippi, dal quale derivano anche il predominio della linea di contorno e il panneggio vibrante, anche se le forme appaiono ormai pi\u00f9 dolcemente fuse, con atteggiamenti pi\u00f9 complessi delle opere del Lippi. Il colore acceso dal chiaroscuro incisivo e dal tono bronzeo deriva dall'esempio di Antonio del Pollaiolo.\nIl tono dei personaggi \u00e8 serio, pensoso, assorto nella propria bellezza e venato di malinconia, come tipico della produzione botticelliana."}
{"id": "1042122", "revid": "124848691", "url": "https://it.wikipedia.org/wiki?curid=1042122", "title": "Maria Amalia di Sassonia", "text": "Tra i suoi discendenti vi sono Juan Carlos I di Spagna, l'arciduca Otto d'Austria, Leopoldo II del Belgio e Alberto I del Belgio (attraverso la loro madre Luisa d'Orl\u00e9ans), Enrico d'Orl\u00e9ans insieme con Giovanni Cristoforo Bonaparte e i due pretendenti al trono del regno delle Due Sicilie, il principe Carlo, duca di Castro e l'infante Pietro, duca di Calabria.\nBiografia.\nInfanzia.\nMaria Amalia nacque nel palazzo dello Zwinger a Dresda, figlia di Augusto III di Polonia, elettore di Sassonia e di Maria Giuseppa d'Austria, figlia dell'imperatore Giuseppe I. Le furono imposti i nomi di \"Maria Amalia Christina Franziska Xaveria Flora Walburga\"; fra i suoi fratelli e sorelle vi furono Federico Cristiano, Elettore di Sassonia, Maria Anna Sofia di Sassonia, moglie di suo cugino Massimiliano III di Baviera e Maria Giuseppina di Sassonia, che fu madre di Luigi XVI. La sorella minore, la principessa Maria Cunegonda, fu considerata come possibile moglie del futuro Philippe \u00c9galit\u00e9.\nMatrimonio.\nNel 1737 Maria Amalia venne fidanzata con Carlo di Borbone, re di Napoli e Sicilia, il futuro Carlo III di Spagna. La data del matrimonio fu confermata il 31 ottobre di quell'anno. All'et\u00e0 di 14 anni, Maria Amalia spos\u00f2 Carlo di Borbone. La cerimonia si svolse per procura a Dresda il 9 maggio 1738 con il fratello di Maria Amalia, Federico Cristiano di Sassonia, che rappresentava lo sposo. Questo matrimonio fu considerato con favore dalla Santa Sede e signific\u00f2 effettivamente la conclusione della controversia diplomatica che Carlo aveva avuto con essa.\nLa coppia si incontr\u00f2 per la prima volta il 19 giugno 1738 a Portella, un villaggio sulla frontiera del regno vicino a Fondi. A corte, i festeggiamenti durarono fino al 3 luglio, quando Carlo cre\u00f2 l'Insigne e reale ordine di San Gennaro, il pi\u00f9 prestigioso ordine di cavalleresco nel regno. \nNonostante il fatto che si trattasse di un matrimonio combinato, la coppia fu molto affiatata e dal matrimonio nacquero 13 figli. \nIn seguito la regina fu insignita dell'Ordine di Carlo III, creato in Spagna il 19 settembre del 1771.\nRegina di Napoli e di Sicilia.\nMaria Amalia era una donna molto colta; ha svolto un ruolo importante nella costruzione della reggia di Caserta per la quale vide il marito festeggiare la posa della prima pietra per il suo compleanno, il 20 gennaio 1752; ebbe anche molta influenza nella costruzione della reggia di Portici, del teatro di San Carlo - costruito in soli 270 giorni - e della reggia di Capodimonte; inoltre il consorte restaur\u00f2 anche il palazzo Reale di Napoli. Maria Amalia fu una mecenate del compositore Gian Francesco Fortunati, che fu un favorito alla corte napoletana.\nCome regina consorte delle Due Sicilie, fu anche protettrice della Real Arciconfraternita e Monte di San Giuseppe dell'Opera di Vestire i Nudi.\nAlla fine del 1758, il fratellastro di Carlo, Ferdinando VI, cominci\u00f2 a soffrire dello stesso tipo di depressione di cui aveva sofferto il loro padre. Ferdinando aveva perso la sua devota moglie, l'Infanta Barbara di Portogallo, nell'agosto del 1758 e, per lei, segu\u00ec un profondo lutto. Nomin\u00f2 Carlo suo erede il 10 dicembre 1758 prima di lasciare Madrid e ritirarsi a Villaviciosa de Od\u00f3n, dove mor\u00ec il 10 agosto 1759.\nRegina di Spagna.\nA quel punto Carlo fu proclamato re di Spagna sotto il nome di Carlo III di Spagna, secondo il terzo trattato di Vienna, che stabiliva che, se egli fosse diventato re di Spagna, non avrebbe unito la corona spagnola con quella napoletana e siciliana.\nNello stesso anno Carlo e Maria Amalia partirono da Napoli per Madrid, lasciando due dei loro figli a Caserta. Il suo terzo figlio maschio Ferdinando divenne re di Napoli e di Sicilia, mentre suo fratello maggiore Carlo fu allevato in Spagna per ereditare la corona spagnola; il primogenito maschio, l'infante Filippo, duca di Calabria, mentalmente ritardato, fu per questo escluso da qualsiasi linea di successione al trono e mor\u00ec a Portici, dove era nato nel 1747.\nIl diritto di successione ai troni di Napoli e di Sicilia fu riservato al suo secondogenito, il principe Ferdinando di Napoli e di Sicilia, che sarebbe rimasto in Italia mentre i suoi genitori erano in Spagna. A favore di ci\u00f2, Carlo abdic\u00f2 in data 6 ottobre 1759, decretando la definitiva separazione tra le corone spagnola e napoletana. Carlo e sua moglie arrivarono a Barcellona il 7 ottobre 1759. La regina madre Elisabetta Farnese aveva assunto la reggenza.\nIl marito fece molto per migliorare l'economia spagnola e contribu\u00ec a dare al paese pi\u00f9 di un'identit\u00e0. Maria Amalia ancora una volta fece molto per migliorare le residenze reali, facendole ridecorare. Insieme a suo marito contribu\u00ec alla fondazione, nella reggia di Capodimonte, della fabbrica di porcellane di lusso denominata Real Fabbrica di Capodimonte ed, a Madrid; alla \"Real F\u00e1brica del Buen Retiro\".\nMorte.\nNel settembre del 1760, un anno dopo il suo arrivo a Madrid, Maria Amalia mor\u00ec di tubercolosi nel palazzo del Buen Retiro al di fuori della capitale. Fu sepolta nella Cripta Reale del Monastero dell'Escorial, dove il marito fu tumulato nel 1788.\nNel 1761 Carlo commission\u00f2 a Giovanni Battista Tiepolo gli affreschi per il Palazzo Reale di Madrid. Nell'anticamera della regina, Tiepolo ed i suoi assistenti dipinsero l\"'Apoteosi della monarchia spagnola\". Gli affreschi furono dipinti tra il 1762 ed il 1766. La regina Maria Amalia appare circondata da alcune delle divinit\u00e0 della mitologia greca, tra cui Apollo.\nIl principe Ferdinando, a soli otto anni, divenne re con i nomi di Ferdinando IV di Napoli e Ferdinando III di Sicilia. Al fine di consolidare l'alleanza con l'Austria, fu destinato a sposare una arciduchessa asburgica. Carlo affid\u00f2 la cura e gli studi di suo figlio ad un consiglio di reggenza composto da otto membri. Questo consiglio avrebbe governato il Paese fino a quando il giovane re avrebbe compiuto i 16 anni. L'arciduchessa prescelta fu Maria Carolina d'Austria. I due sarebbero poi diventati genitori di 18 figli.\nDiscendenza.\nMaria Amalia e Carlo III di Spagna ebbero ben 13 figli, molti dei quali morti in tenera et\u00e0:"}
{"id": "1042129", "revid": "31092", "url": "https://it.wikipedia.org/wiki?curid=1042129", "title": "Pteron", "text": ""}
{"id": "1042130", "revid": "52945", "url": "https://it.wikipedia.org/wiki?curid=1042130", "title": "AES3", "text": ""}
{"id": "1042131", "revid": "31092", "url": "https://it.wikipedia.org/wiki?curid=1042131", "title": "Peripteron", "text": ""}
{"id": "1042132", "revid": "62221", "url": "https://it.wikipedia.org/wiki?curid=1042132", "title": "Louriciinae", "text": ""}
{"id": "1042133", "revid": "33689", "url": "https://it.wikipedia.org/wiki?curid=1042133", "title": "Bloodmoon", "text": ""}
{"id": "1042135", "revid": "834", "url": "https://it.wikipedia.org/wiki?curid=1042135", "title": "Contee del Montana", "text": "Lo stato statunitense del Montana \u00e8 suddiviso in 56 contee."}
{"id": "1042140", "revid": "31092", "url": "https://it.wikipedia.org/wiki?curid=1042140", "title": "Cybele", "text": ""}
{"id": "1042144", "revid": "1186766", "url": "https://it.wikipedia.org/wiki?curid=1042144", "title": "Rudolf Koelman", "text": "Biografia.\nRudolf Koelman ha studiato con Jan Bor, Herman Krebbers e Jascha Heifetz.\nDal 1996 al 1999 ha ricoperto il ruolo di spalla della Royal Concertgebouw Orchestra di Amsterdam.\nAl momento (2007) \u00e8 titolare della cattedra di violinismo solista presso la Z\u00fcrcher Hochschule der K\u00fcnste Zurigo (ZHdK) e dirige la giovane orchestra dell'istituto.\nStrumenti.\nSuona abitualmente un violino costruito nel 1829 da Giovanni Francesco Pressenda e possiede anche un violino olandese Jaap Bolink del 1984 e suona un violino costruite nel 1720 da Antonio Stradivari (Ex Woolhouse)\nVirtuoso.\nKoelman ha suonato come solista con varie orchestre, compreso quella di Amsterdam, di Berna, la Bruckner di Linz, il Concertgebouw di Amsterdam, il Combattimento Consort, la Fremantle Chamber Orchestra, la Haydn Synfonietta di Vienna, la sinfonica di Innsbruck, la WDR di Colonia, la Broadcasting System Symphony Orchestra coreana, la Orchestra da Camera di Losanna, la Orchestra Sinfonica Siciliana, quella di Radio Kamer, la Radio Philharmonisch Orkest, il Royal Concertgebouw, la Stuttgarter Philharmoniker, la S\u00fcdwestdeutsche Philharmonie, la Tokyo Philharmonic e la Z\u00fcrcher Kammerorchester."}
{"id": "1042145", "revid": "1305772", "url": "https://it.wikipedia.org/wiki?curid=1042145", "title": "The Morning After (The J. Geils Band)", "text": "The Morning After \u00e8 il secondo album discografico del gruppo musicale rock statunitense dei The J. Geils Band, pubblicato dalla casa discografica Atlantic Records nell'ottobre del 1971."}
{"id": "1042147", "revid": "2075278", "url": "https://it.wikipedia.org/wiki?curid=1042147", "title": "J.C.Staff", "text": " \u00e8 uno studio di animazione giapponese fondato il 18 gennaio 1986 da Tomoyuki Miyata, che in precedenza ha lavorato alla Tatsunoko Production. La loro prima produzione furono i tre episodi OAV di \"Sengoku Kidan Y\u014dt\u014dden\" nel 1987. Al 2017 conta 197 dipendenti.\nLo studio ha costruito la sua fama grazie a numerosi titoli di successo tra cui, negli anni novanta, uno dei lavori pi\u00f9 famosi del regista Kunihiko Ikuhara, \"La rivoluzione di Utena\", \"Le situazioni di Lui &amp; Lei\" ed \"Excel Saga\". Negli anni duemila si afferma con costanti e numerose produzioni tra le quali: \"Shakugan no shana\", \"Honey and Clover\" di Chika Umino e \"Azumanga dai\u014d\"; Nell'ultimo decennio e negli anni pi\u00f9 recenti troviamo anime come \"Bakuman\" degli autori del popolare manga e anime \"Death Note\", \"Food Wars! - Shokugeki no Soma\" e \"Prison School\".\nNell'ottobre 2016 lo studio ha celebrato il traguardo dei trent'anni di attivit\u00e0 nel settore con un video commemorativo, pubblicato nel loro canale YouTube e nei social media, mostrando molti anime da loro prodotti e concludendo il video promettendo di continuare per i prossimi dieci.&lt;br&gt;\nNel settembre 2017, inoltre, prende le redini della produzione per la seconda stagione di \"One-Punch Man\", serie anime tratta dall'omonimo manga di successo, precedentemente affidata a Madhouse, che andr\u00e0 in onda nell'aprile 2019."}
{"id": "1042150", "revid": "23671", "url": "https://it.wikipedia.org/wiki?curid=1042150", "title": "J.C. Staff", "text": ""}
{"id": "1042152", "revid": "140509", "url": "https://it.wikipedia.org/wiki?curid=1042152", "title": "Gentle Giant (album)", "text": "Gentle Giant \u00e8 il primo album del gruppo musicale britannico di rock progressivo Gentle Giant, pubblicato nel novembre del 1970.\nTracce.\nTesti e musiche di Philip Shulman, Derek Shulman, Ray Shulman e Kerry Minnear."}
{"id": "1042154", "revid": "1573940", "url": "https://it.wikipedia.org/wiki?curid=1042154", "title": "Callimomoides", "text": "Callimomoides , \u00e8 l'unico genere di insetti della sottofamiglia dei Louriciinae (famiglia Pteromalidae, Hymenoptera Chalcidoidea). Comprende tre sole specie, parassitoidi.\nI \"Callimomoides\" sono parassitoidi oofagi a spese di Coleotteri xilofagi della famiglia dei Cerambicidi.\nSpecie.\nIl genere comprende le seguenti tre specie:"}
{"id": "1042158", "revid": "50026", "url": "https://it.wikipedia.org/wiki?curid=1042158", "title": "Eurotestudo hermanni", "text": ""}
{"id": "1042159", "revid": "830939", "url": "https://it.wikipedia.org/wiki?curid=1042159", "title": "Renato Pigliacampo", "text": "Sordo dalla fanciullezza, \u00e8 noto anche a livello internazionale avendo rivestito, per l'Italia, nella Federazione Mondiale, dapprima l'incarico di membro del dipartimento Arte e Cultura, poi nella commissione pedagogica-psicologica.\nBiografia.\nNato a Recanati nel 1948, a 12 anni \u00e8 stato colpito da meningite, privandolo dell'udito. Ha frequentato le scuole specializzate per sordi. Poi si \u00e8 laureato in pedagogia, indirizzo psicologico, col professor Roberto Zavalloni all'Universit\u00e0 \"La Sapienza\" di Roma. Ha continuato gli studi nella stessa Universit\u00e0 conseguendo il dottorato di ricerca in sociologia e ricerca sociale. Si \u00e8 quindi specializzato in psicologia. Ha insegnato, per circa dieci anni, nelle scuole per sordi di Roma. Infine \u00e8 stato incaricato psicologo dirigente nella ASL di Recanati-Civitanova Marche. Insegnava \"Psicopatologia del minorato sensoriale e Laboratorio dei linguaggi per il sostegno\" presso l'Universit\u00e0 di Macerata.\nHa vinto numerosi premi letterari, tra cui per due volte il Premio Cultura della Presidenza del Consiglio dei ministri. \u00c8 stato per anni dirigente dell'Ente Nazionale Sordi, rivestendo vari incarichi dirigenziali. Ha fondato e diretto per vent'anni il periodico \"Il Sordoparlante\". Ha poi fondato e diretto la rivista \"Poeti e Poesia\" e una piccola casa editrice. Ha fondato il \"Premio Internazionale di poesia Citt\u00e0 di Porto Recanati\", ancora punto di riferimento e di gratificazioni per tanti poeti. Collaborava a numerose riviste. Nel 2001 \u00e8 stato candidato al Senato per l'Italia dei Valori.\nGestiva un sito consultato sia dai sordi sia da docenti di sostegno e operatori sociosanitari.\n\u00c8 deceduto il 29 giugno 2015. Le sue spoglie riposano nel piccolo cimitero di Montecassiano."}
{"id": "1042164", "revid": "767487", "url": "https://it.wikipedia.org/wiki?curid=1042164", "title": "Tiziano (anabattista)", "text": "Biografia.\nNon si conosce il cognome di questa misteriosa persona, che non ha lasciato alcun suo scritto: nella lettera del 7 agosto 1549 inviata dal pastore protestante Agostino Mainardi, italiano emigrato in Svizzera, al teologo svizzero Heinrich Bullinger, si dice che il Tiziano - che frequentava eretici italiani fuggiti in Svizzera, come Camillo Renato, Francesco Negri e Pietro Bresciani - era stato espulso dal cantone dei Grigioni a causa delle sue teorie eterodosse anche agli occhi dei protestanti.\nDei tre amici del Tiziano, non possono considerarsi anabattististi n\u00e9 il Renato n\u00e9 il Negri, mentre di Pietro da Casalmaggiore, ovvero Pietro Bresciani, il Mainardi scriveva che si era fatto ribattezzare e si professava apertamente anabattista a Chiavenna, anche se il Bresciani negher\u00e0 la circostanza, il 18 gennaio 1552, di fronte all'Inquisizione di Bologna.\nA sua volta, Giulio della Rovere, pastore di Poschiavo, nei Grigioni, nella sua \"Esortazione al martirio\", del 1549, parlerebbe di lui dove scrive di una persona che \u00abcon superba ambizione cerca il primato sopra gli altri n\u00e9 vuole che la chiesa abbi autorit\u00e0 n\u00e9 possanza di riprenderlo. Questo tale niega tutto il Nuovo Testamento et dice che lo Spirito non meno rivela a lui la verit\u00e0, che l'habbi rivelata alli Apostoli. Scomunica et tiene per heretici tutti quelli che contradicono a le sue rivelazioni, et vuole essere tenuto lui solo giudice de la parola di Dio\u00bb.\nUlteriori testimonianze su Tiziano provengono dalle deposizioni rese di fronte all'Inquisizione da Pietro Manelfi, nel novembre 1551, sull'appartenenza del Tiziano tra i capi pi\u00f9 autorevoli della comunit\u00e0 anabattista italiana, di Bruno Busale che, interrogato il 23 dicembre 1551, afferm\u00f2 che il Tiziano aveva ottenuto autorit\u00e0 d'insegnamento in Germania e di Paolo Beltramin che, nell'interrogatorio subito il 5 maggio 1552, depose di averlo conosciuto: \u00absi chiama Tiziano; non so el suo cognome ma ho inteso che l'he da Ceneda\u00bb. E la notizia della sua possibile nascita in quella citt\u00e0, che oggi fa parte di Vittorio Veneto, assume particolare credibilit\u00e0 se si considera che il patrono di Cerneda era proprio un san Tiziano.\nDa tutto questo insieme di testimonianze si pu\u00f2 solo ricostruire che, dopo l'espulsione dal Cantone dei Grigioni nell'estate del 1549, Tiziano sia giunto in Veneto. Si ha notizia dell'esistenza di una comunit\u00e0 anabattista ad Asolo, tra i quali si ricordano i nomi di Benedetto del Borgo, Marcantonio del Bon, Giuseppe Sartori e Nicola d'Alessandria; di qui si sarebbero diffuse a Cittadella, Padova, Rovigo e Vicenza comunit\u00e0 le quali, del resto, secondo una tipica concezione anabattista, potevano essere formate da pochissime persone che da s\u00e9 sole formavano una \u00abchiesa\u00bb, priva di ogni struttura gerarchica e unita a ogni altra dai rapporti tenuti da \u00abministri\u00bb itineranti.\nI caratteri fondamentali dell'anabattismo consistono nel battezzare non i bambini, che non possono avere ancora una fede, ma solo gli adulti che, se gi\u00e0 battezzati, devono ribattezzarsi - come esprime l'etimologia greca \"ana-baptizo\", battezzo ancora - nel mettere i beni in comune, nel non ammettere gerarchie, nel rifiutare ogni forma di violenza privata e pubblica, e pertanto di non accettare alcun incarico in societ\u00e0, dal momento che l'esercizio delle magistrature comporta anche l'uso di forme coercitive. Questo primo anabattismo italiano accetta ancora i principi essenziali della teologia protestante, la giustificazione per la sola fede, la negazione del Purgatorio, l'affermazione della trinit\u00e0 divina e dell'esistenza di due nature di Cristo.\nUna svolta nel movimento anabattista cos\u00ec costituito dovette avvenire con l'ammissione, avvenuto a Padova nei primi del 1550, di un gruppo di esuli da Napoli, la cui figura pi\u00f9 rappresentativa era l'abate Girolamo Busale, che avevano avuto conoscenza delle dottrine di Juan de Vald\u00e9s. Essi accettarono il nuovo battesimo ma portarono nella primitiva comunit\u00e0 concezioni del tutto nuove, come la negazione della divinit\u00e0 di Cristo e dell'immortalit\u00e0 dell'anima, e uno spirito di critica razionalistica nell'interpretazione delle Scritture.\nLa svolta non fu accettata da tutte le comunit\u00e0, quella di Cittadella per prima; ma anche Tiziano sembra che non accettasse la pretesa di razionalizzare i princ\u00ecpi della fede religiosa, probabilmente temendo, da queste premesse, non solo una frattura delle comunit\u00e0 ma soprattutto \u00abl'allontanamento da quello che \u00e8 essenzialmente cristiano: l'esperienza del divino nella vita individuale e associata\u00bb. Per questo motivo si pu\u00f2 dare credito alle affermazioni, riportate nelle confessioni del Manelfi, che egli abbia tentato di trovare accordi con esponenti della Chiesa cattolica, come il cardinale Del Monte, futuro papa Giulio III, non in vista di un suo ritorno nel cattolicesimo, quanto per ottenere tolleranza almeno dalle correnti pi\u00f9 illuminate della Chiesa, ritenendo conciliabile, in uno spirito irenico, il suo anabattismo con il cattolicesimo meno conservatore.\nNella riunione clandestina di Venezia tenuta nell'ottobre 1550 si dovettero scontrare le due correnti del Busale e del Tiziano, da cui sarebbe uscita vincente la linea radicale e antitrinitaria del primo, senza tuttavia che il secondo decidesse di separarsi dal movimento, dal momento che si ha notizia di un successivo incontro avvenuto a Ferrara l'anno seguente.\nLa reazione cattolica, alla fine del 1551, arrest\u00f2 o disperse gli anabattisti: Tiziano fugg\u00ec in Svizzera e una lettera del pastore protestante Filippo Gallizio indirizzata al Bullinger, informa di un processo subito da Tiziano a Coira, nel 1554, concluso con la sua abiura e con la conseguente espulsione. Da quel momento ogni altra notizia su Tiziano viene a mancare."}
{"id": "1042166", "revid": "767487", "url": "https://it.wikipedia.org/wiki?curid=1042166", "title": "Heavy Petting Zoo", "text": "Heavy Petting Zoo \u00e8 il sesto album studio della band punk rock californiana NOFX, pubblicato il 30 gennaio 1996 dalla casa discografica indipendente Epitaph Records.\nIl disco.\nIl disco \u00e8 stato registrato al Razor's Edge Studio Di San Francisco. Tra le varie particolarit\u00e0 di questo album (oltre alla copertina a sfondo semi-pornografico che ha causato notevoli problemi sia alla band dal punto di vista promozionale che ai rivenditori) c'\u00e8 il brano \"Liza\" che continua la storia delle due ragazze lesbiche iniziata col brano \"Liza and Louise\" contenuta nell'album \"White Trash, Two Heebs and a Bean\" e che a sua volta proseguir\u00e0 con la traccia \"Louise\" contenuta nel disco \"Pump Up the Valuum\". Nel brano autobiografico \"Theme from a NOFX album\", sempre contenuto in \"Pump Up the Valuum\", lo stesso cantante e bassista Fat Mike (scrittore di quasi tutti i testi e le musiche) ammetter\u00e0 la sua ossessione per l'omosessualit\u00e0 femminile.\nTutte le canzoni sono state scritte da Fat Mike.\nLa versione su CD e quella su vinile, comunque, sono piuttosto diverse l'una dall'altra: il vinile si chiama \"Eating Lamb\", che significa, all'incirca, \"Leccarla ad una pecora\", e la copertina rappresenta per l'appunto un uomo ed una pecora in atteggiamenti sessuali nella posizione del 69. Il CD, invece, si chiama \"Heavy Petting Zoo\" e la copertina ritrae un uomo che masturba una pecora. La versione su vinile, a causa della rappresentazione in copertina, ritenuta pornografica, in alcuni paesi fu ritirata e ne fu vietata la vendita.\nLa versione in vinile, ad ogni modo, \u00e8 fuori stampa da tempo, e ne esiste un \"test pressing\" di cui se ne conoscono circa sei copie. La versione su CD, invece, \u00e8 ancora disponibile, e se ne conoscono alcune copie promozionali il cui disegno sull'etichetta \u00e8 parzialmente diverso da quello del CD originale. Anche la versione su musicassetta, infine, \u00e8 fuori stampa, e si \u00e8 a conoscenza sia di un bootleg che circola in Indonesia, sia di alcune copie promozionali distribuite in Europa dalla Epitaph Records."}
{"id": "1042167", "revid": "1543377", "url": "https://it.wikipedia.org/wiki?curid=1042167", "title": "Gigi Padovani", "text": "La professione giornalistica.\nDopo gli esordi a \"l'Unit\u00e0\" diventa redattore di riviste politiche, come Nuovasociet\u00e0, diretta da Saverio Vertone (quindicinale del quale \u00e8 stato vicedirettore) \u00e8 successivamente passato alla Gazzetta del Popolo e all'Agenzia Agl del gruppo Caracciolo, prima di essere assunto a La Stampa. \u00c8 giornalista professionista dall'8 giugno 1984. Vive a Torino con la moglie Clara, hanno avuto una figlia, Alice, e nel 2017 \u00e8 nata a Barcellona la nipotina Isabella.\nPer molti anni \u00e8 stato in organismi elettivi dell'Ordine dei giornalisti del Piemonte e della Fnsi: ha contribuito alla stesura della Carta di Treviso, un protocollo firmato il 5 ottobre 1990 da Ordine dei giornalisti, Federazione nazionale della stampa italiana e Telefono azzurro con l'intento di disciplinare i rapporti tra informazione e infanzia, in difesa dei minori coinvolti nell'informazione.\nDal 1985 al 2011 ha lavorato a Torino presso il quotidiano La Stampa seguendo la politica interna e i fatti di costume con particolare focus, per alcuni anni, sull'infanzia, realizzando rubriche, inchieste e inserti come \"I diritti dei bambini\" (con l'Unicef, novembre '89) e \"Il bambino dimenticato\" (con Telefono Azzurro, novembre 1991). Negli Anni 90 ha collaborato con riviste per ragazzi e sull'infanzia, come \"Child\", \"Peter Pan\", \"Il giornale dei bambini\" (fondato da Mario Lodi, Edizioni Sonda). Nel 1993 pubblic\u00f2 una ricerca realizzata con il sociologo Carlo Marletti (\"L'infanzia in archivio). Dal gennaio 2008 \u00e8 stato nell'ufficio dei redattori capo de La Stampa. Poi si \u00e8 dedicato alla enogastronomia, con servizi su La Stampa, Specchio de La Stampa e alcune riviste. Dal novembre 2011 al dicembre 2017 \u00e8 stato collaboratore di \"Leggo\" quotidiano free-press. Critico gastronomico per \"La Guida\" de L'Espresso dal 1999 al 2009, ha anche collaborato con la \"Guida Critica e Golosa\" diretta da Paolo Massobrio e con il settimanale L'espresso. Collabora alla rivista \"Civilt\u00e0 della Tavola\" dell'Accademia Italiana della Cucina.\nLa carriera di scrittore.\nHa pubblicato pi\u00f9 di venti di libri e racconti, da solo o con la moglie Clara Vada Padovani, alcuni dei quali tradotti all'estero in sei slingue, a partire dal 1979. Il pi\u00f9 recente \u00e8 \"Enciclopedia della nocciola .\" Come narratori gastronomici sono stati definiti dal Corriere della Sera \"la coppia fondente del food writing\", per i molti volumi dedicati al cioccolato. Tra i successi internazionali, da ricordare \"Mondo Nutella\", pubblicato nel 2014 e \"Slow Food International\" (con Carlo Petrini). La moglie Clara Vada Padovani \u00e8 autrice a del libro \"Passione Nutell\"a (Giunti) tradotto in quattro lingue.\nSempre con la moglie ha curato il programma di degustazioni e cene della festa torinese \"Cioccolat\u00f2\" nel febbraio 2008 e nel marzo 2009 e ha pi\u00f9 volte creato eventi di cultura gastronomica per il Salone del Libro e il Circolo dei lettori. Per la Citt\u00e0 di Torino e il Comitato Italia 150 ha curato la mostra \"Il Buon Paese a tavola\" nelle Ogr di Torino per le celebrazioni dei 150 anni dell'unit\u00e0 nazionale. Con Clara nel 2017 ha creato l'evento #tiramisuday , che si festeggia il 21 marzo - primo giorno di primavere - che \u00e8 stato celebrato a New York, Trieste, e a Fico Eataly World di Bologna. Ha collaborato alla realizzazione di programmi di cultura del cibo per Taobuk a Taormina e per Fico di Bologna. \nHa vinto alcuni premi: il premio Amade, assegnato dalla principessa Carolina di Monaco a Montecarlo, nel 1996, per l'impegno a favore dell'infanzia; il \"Libri da gustare\" e l'\"Eurochocolate Award\" nel 2000 per il libro \"Gnam Storia sociale della Nutella; il \"Nocciola d'oro\" al Giffoni Film Festival per aver promosso l'agricoltura ecocompatibile nel 2005; il \"Paracucchi 2007\" dal Bancarella Cucina a Pontremoli per il volume \"Conoscere il cioccolato\"; Il premio \"L'Italia delle tipicit\u00e0 enogastronomia e cultura\" di Restipica e Associazione Italiana del Libro, nel 2013, per il libro \"Street food all'italiana\"; il Prix de la Litt\u00e9rature Gastronomique assegnato dall'Accademia internazionale della gastronomia nel 2017.\nL'Enogastronomia.\n\u00c8 stato il primo direttore della rivista mensile enogastronomica \"Barolo &amp; Co\", poi diretta da Elio Archimede e Giancarlo Montaldo.\nCritico gastronomico per \"La Guida\" de L'Espresso e dal 1999 al 2009 ha collaborato con la \"Guida Critica e Golosa\" diretta da Paolo Massobrio. Nel 2008 e nel 2009 ha collaborato, insieme con la moglie Clara Vada Padovani, critica gastronomica ed esperta di storia della cucina, al congresso e alla guida di cucina d'autore \"Identit\u00e0 Golose\". Sempre con la moglie ha curato il programma di degustazioni e cene della festa torinese \"Cioccolat\u00f2\" nel febbraio 2008 e nel marzo 2009.\n\u00c8 esperto del Centro Studi dell'Accademia Italiana della Cucina dal settembre 2015. \u00c8 stato nominato Accademico ad honorem di Torino Lingotto nel novembre 2019.\nCome food teller ha partecipato a numerose trasmissioni televisive: La Prova del Cuoco, Rai Community di Rai Italia, Mi Manda Rai 3, Eat Parade, Tg2 Italia, Uno Mattina ecc\nCon la moglie Clara cura un blog e un sito Internet in diverse lingue "}
{"id": "1042168", "revid": "2136684", "url": "https://it.wikipedia.org/wiki?curid=1042168", "title": "Stazione di Roma Prenestina", "text": "La stazione di Roma Prenestina \u00e8 una stazione ferroviaria di Roma.\nStoria.\nLa prima stazione di Roma Prenestina venne inaugurata nel 1887 insieme alla ferrovia Roma-Sulmona-Pescara. All'epoca della costruzione sorgeva in piena campagna e trovava come unica ragione di vita l'essere il bivio per la stazione Termini o quella di Portonaccio (oggi Roma Tiburtina).\nL'attuale fabbricato viaggiatori fu costruito nel 1936-38 su progetto dell'ingegnere Paolo Perilli.\nLa nuova stazione, posta alla progressiva chilometrica 4+256, venne attivata il 21 aprile 1939; contemporaneamente cess\u00f2 l'esercizio la vecchia stazione posta alla progressiva 3+592.\nNegli anni sessanta la zona si \u00e8 densamente urbanizzata, seguendo l'asse della via Prenestina. Tuttavia non venne creato un accesso diretto tra i nuovi quartieri e la stazione, che rimase collegata per mezzo di una strada secondaria a via di Portonaccio, rimanendo quindi, di fatto, isolata dalle abitazioni. Venne creata una strada che dalla via Prenestina avrebbe dovuto portare fino all'omonima stazione - portandone anche la toponomastica - ma il tratto finale non venne mai completato. Ci\u00f2 spiega la scarsa utenza della stazione, dovuta anche allo scarso numero di treni.\nNel 2006 la via della stazione Prenestina \u00e8 stata finalmente completata ed \u00e8 stato realizzato un parcheggio di fronte alla stazione, oltre all'istituzione della fermata delle linee bus 213 e 312 in direzione Largo Preneste.\nStrutture e impianti.\nLa stazione rimane tuttora punto di bivio tra la linea Roma-Pescara e la linea Alta velocit\u00e0-Alta Capacit\u00e0 Roma-Napoli. Prima dell'attivazione di quest'ultima, i treni della FL2 utilizzavano i primi 2 binari, poi in seguito vennero spostati ai binari 3 e 4, dove oggi sorge il nuovo marciapiede; \u00e8 stato creato un sottopassaggio per l'attraversamento dei binari ed \u00e8 stato montato un impianto ascensore per facilitare i portatori di handicap.\nMovimento.\nL'utenza \u00e8 leggermente aumentata negli ultimi anni grazie all'attivazione del servizio FL2, ed ora \u00e8 atteso un pi\u00f9 cospicuo aumento vista la nuova strada di accesso e l'aumento dei treni in transito (che saranno 4 all'ora per senso di marcia una volta completato il raddoppio fino a Lunghezza). Oggi la stazione \u00e8 presenziata in quanto bivio.\nVi fermano tutti i regionali per Tivoli, Guidonia, Mandela e Avezzano ed un paio di treni per Pescara.\nOccorrono solo 6 minuti per arrivare alla stazione Tiburtina e alla stazione Termini.\nServizi.\nLa stazione dispone di:"}
{"id": "1042170", "revid": "729019", "url": "https://it.wikipedia.org/wiki?curid=1042170", "title": "Sindrome di Prader-Willi", "text": "La sindrome di Prader Willi (abbreviato PWS: \"Prader Willi Syndrome\") \u00e8 una malattia genetica rara (colpisce 1 su 15.000-25.000 nati vivi), caratterizzata dall'alterazione del cromosoma 15.\nPrende il nome dai primi che la individuarono nel 1956: Andrea Prader, Heinrich Willi, Alexis Labhart, Andrew Ziegler, e Guido Fanconi presso la Clinica pediatrica universitaria di Zurigo in Svizzera. I disturbi si presentano dalla prima infanzia, e vanno via via alternandosi, dovuti principalmente a disturbi ormonali che causano una preoccupante obesit\u00e0 in adolescenza.\nEziologia.\nLa Prader-Willi \u00e8 la pi\u00f9 comune tra le sindromi di micro-delezione cromosomica.\nAvviene per due diverse cause accertate, entrambe di tipo genetico:\nDelezione da imprinting.\nCos'\u00e8 l'imprinting.\nL'imprinting \u00e8 un fenomeno fisiologico delle cellule somatiche. In una cellula somatica si hanno 46 cromosomi 'uguali' a due a due, quindi due copie di ogni gene, di cui ognuna proviene da un solo genitore. Per ogni gene abbiamo una copia proveniente dal padre e una dalla madre. Queste sono leggermente diverse tra di loro, come fenomeno del polimorfismo, ma codificano entrambe per la stessa proteina.\nDato che della maggior parte dei geni \u00e8 sufficiente una sola copia, avviene questo processo: l'imprinting \"silenzia\" uno dei due geni (viene compattato con metilazione in modo da non dare accesso alle proteine trascrizionali), e quello che viene attivamente trascritto \u00e8 solo uno, che proviene a caso o dalla madre o dal padre.\nQuesto fenomeno avviene nel corso della gametogenesi. La maggior parte dei geni, immediatamente dopo la fecondazione (stadio post-zigotico), subisce un'ondata di demetilazione che interessa la quasi totalit\u00e0 del genoma. I geni sottoposti ad imprinting vengono esclusi da questo fenomeno, proprio perch\u00e9 la metilazione in questo caso serve ad indicare la provenienza parentale del gene.\nIl caso patologico della PWS.\nNella PWS il gene materno \u00e8 silenziato perch\u00e9 sotto imprinting, mentre quello paterno \u00e8 deleto.\nIl gene in questione \u00e8 del cromosoma 15, nella regione 15q11-q13. In questa patologia viene quindi a mancare il contributo paterno, e si avranno una serie di disturbi derivati dalla mancanza della/e proteina/e da esso derivanti.\nLa PWS \u00e8 strettamente correlata con la \"Sindrome di Angelman\" (\"AS\"), che \u00e8 causata da imprinting paterno e delezione del gene materno.\nI sintomi sono molto diversi, e ci sono degli studi al riguardo, per definire come la provenienza venga identificata e possa variare radicalmente.\nIl locus 15q11-q13.\nQuesto locus contiene geni che vengono messi sotto imprinting specifico materno o paterno e del quale uno solo viene espresso.\nLa regione deleta contiene le informazioni codificanti per la proteina umana \"necdin\" o necdina (NDN locus), vicina alla regione centromerica della delezione, tra i due geni ZNF127 e SNRPN, entrambi sotto imprinting.\nLa necdina \u00e8 una proteina nucleare che viene espressa solo da alcuni neuroni del cervello (SNC).\nPare (dagli studi tuttora in corso sui topi) che governi l'arresto permanente della crescita cellulare dopo il periodo embrionale mitotico, durante il periodo di assestamento neuronale.\nNonostante le precedenti ricerche di mappaggio genetico della necdina la individuassero nel cromosoma 7, si \u00e8 dimostrato che l'espressione \u00e8 limitata alla presenza dell'allele paterno nell'RNA del cervello neonatale.\nL'espressione non \u00e8 riscontrata solo nel cervello, ma anche in altri tessuti, con per\u00f2 i maggiori livelli nella placenta e nel sistema nervoso centrale.\nNDN \u00e8 espresso esclusivamente dall'allele paterno nei fibroblasti umani.\nQueste osservazioni portano a chiarire come la perdita dell'allele paterno possa dar luogo ai disordini neurologici degli individui con PWS.\nAggiornamenti sulle ricerche.\nRecenti ricerche puntano a capire come la metilazione distingua gli alleli materni e paterni. I geni SNRPN, MKRN3 e NDN son stati individuati e studiati ed \u00e8 risultato che siano espressi solo dall'allele ereditato dal padre.\nQuindi i pazienti con PWS mancano dei suddetti.\nTutti questi geni hanno un'isola CpG al 5', che non \u00e8 metilata nell'allele paterno espresso, mentre viene metilata in quello sotto imprinting (materno).\nUna scoperta importante \u00e8 che il segnale di imprinting per il gene SNRP inizia gi\u00e0 nella gametogenesi maschile e femminile.\nUlteriori informazioni al riguardo:\nDisomia uniparentale.\nLa seconda causa \u00e8 detta \"disomia uniparentale\" cio\u00e8 quando la coppia dei cromosomi 15 non \u00e8 pi\u00f9 composta da un membro con materiale materno e da uno con materiale paterno bens\u00ec da 2 membri materni o paterni, perdendo di conseguenza tutto il patrimonio genetico di tipo paterno o materno. Nel caso di questa sindrome, \u00e8 il cromosoma 15 materno ad essere presente in duplice copia, mentre se si avesse una duplice copia del cromosoma 15 paterno, allora si avrebbe la sindrome di Angelman.\nAnalisi di laboratorio.\nL'analisi di laboratorio viene effettuata in caso di:\nDa un campione di sangue, vengono messi in coltura i linfociti, per poi essere analizzati tramite lisi cellulare in soluzione ipotonica e isolamento del DNA.\nI test di biologia molecolare si sono rivelati molto utili ai fini di una corretta diagnosi precoce e allo scopo di instaurare la terapia pi\u00f9 adatta.\nTest di metilazione.\nViene effettuato un Southern Blot che consiste nell'ibridare il DNA del paziente (dopo trattamento con enzimi di restrizione) con DNA \"sonda\" marcato nelle zone critiche da evidenziare. Se l'ibridazione ovvero l'appaiamento tra il DNA sonda e quello del paziente \u00e8 pressoch\u00e9 perfetta, il paziente non \u00e8 affetto; se invece presenta malappaiamenti, significa che nel paziente ci sono mutazioni geniche.\nQuesta tecnica non distingue le varie mutazioni, ma \u00e8 la tecnica preferita perch\u00e9 pi\u00f9 economica di altre e permette di diagnosticare/escludere la PWS al 100%.\nMSPCR.\n\"Metylation Specific PCR\" \u00e8 una tecnica pi\u00f9 specifica per il riconoscimento della PWS.\nL'imprinting \u00e8 un compattamento di zone specifiche dovuto a metilazione delle citosine. Con questo test il DNA viene trattato con bisolfito di sodio, che muta \"solo\" le citosine non metilate in uracile.\nUn ciclo di PCR (duplicazione selettiva di frammenti di DNA), con primer che distinguono in metilati e non.\nFISH.\nIbridazione fluorescente in situ (\"Fluorescent In Situ Hybridization\" o FISH): permette di esaminare esattamente il sito compromesso mediante l'utilizzo di sonde specifiche per la regione coniugate con molecole fluorescenti. L'ibridazione di queste sonde (individuo normale) o la non ibridazione (individuo con patologia) viene rilevata mediante microscopio ottico a fluorescenza.\nSintomatologia.\nI nati con questa sindrome presentano subito una ipotonia marcata che va via via scomparendo con l'et\u00e0 adolescenziale. Successivamente, dai due ai sei anni, questi bambini possono sviluppare un appetito insaziabile dovuto ad una disfunzione dell'ipotalamo che li accompagner\u00e0 per tutta la loro vita. Alcuni di loro presentano un ritardo mentale che pu\u00f2 essere lieve o grave a seconda dell'individuo, ipogonadismo, strabismo, mani e piedi piccoli. L'iperfagia per\u00f2 \u00e8 il problema pi\u00f9 grave; infatti, se non controllata con un regime di dieta ferrea, pu\u00f2 portare ad obesit\u00e0 grave, con tutti i problemi che da essa ne derivano (vascolari, diabete ecc.) fino a compromettere la salute del soggetto stesso.\nI bambini PW vengono aiutati con la somministrazione dell'ormone GH della crescita che fa in modo di dare pi\u00f9 vitalit\u00e0, di farli crescere in maniera corretta e di limitare le disfunzioni metaboliche che li spingono ad aumentare di peso pi\u00f9 facilmente rispetto ai soggetti sani.\nSintomi generali.\nSintomi descritti da Prader e aa. nel 1956:\nTrattamento.\nIl trattamento abilitativo, per quanto concerne l'et\u00e0 pediatrica, si basa su sedute fisioterapiche (a fronte della condizione di ipotono frequente), logopediche (per affrontare il ritardo del linguaggio e le disprassie bucco-fonatorie), educative e psicomotorie (per far fronte alla condizione di ritardo mentale, acquisire quindi i pre-requisiti dell'apprendimento per l'ingresso alla scuola primaria e per gestire il discorso di ipotonia e disprassia presente per incoraggiare la coordinazione motoria del bambino)."}
{"id": "1042171", "revid": "50026", "url": "https://it.wikipedia.org/wiki?curid=1042171", "title": "Eurotestudo boettgeri", "text": ""}
{"id": "1042188", "revid": "74801", "url": "https://it.wikipedia.org/wiki?curid=1042188", "title": "Henry Lee Giclas", "text": "Studi\u00f2 all'University of Southern California ed all'Universit\u00e0 dell'Arizona, dove si laure\u00f2 nel 1937 in ingegneria e astronomia. Gi\u00e0 dal 1931 per\u00f2 lavorava presso l'osservatorio Lowell, dove divenne docente ordinario nel 1942. Dal 1968 fu professore all'Universit\u00e0 statale dell'Ohio, dove lavor\u00f2 fino al 12 aprile 1979 quando annunci\u00f2 in una lettera il suo ritiro a vita privata.\nGli succedette Robert Burnham, Jr., suo assistente.\nIl Minor Planet Center gli accredita la scoperta di diciassette asteroidi, effettuate tra il 1934 e il 1978, di cui uno in collaborazione con Robert D. Schaldach. Ha inoltre scoperto la cometa periodica 84P/Giclas.\nGli \u00e8 stato dedicato l'asteroide 1741 Giclas."}
{"id": "1042194", "revid": "81195", "url": "https://it.wikipedia.org/wiki?curid=1042194", "title": "Etiopatogenesi", "text": ""}
{"id": "1042195", "revid": "1318658", "url": "https://it.wikipedia.org/wiki?curid=1042195", "title": "Acido propionico", "text": "L'acido propionico, nome IUPAC acido propanoico, \u00e8 un acido carbossilico con formula condensata CH3CH2COOH. \u00c8 un composto ampiamente diffuso in natura, \u00e8 un liquido corrosivo, incolore e dall'odore pungente. \nL'acido propionico fu descritto per la prima volta da Johann Gottlieb nel 1844, che lo isol\u00f2 dai prodotti di degradazione dello zucchero. Negli anni successivi molti chimici sintetizzarono in vario modo l'acido propionico, senza rendersi per\u00f2 conto del fatto che stessero producendo la stessa sostanza. Fu il chimico francese Jean-Baptiste Dumas, nel 1847, a stabilire che gli acidi precedentemente ottenuti erano in realt\u00e0 la stessa sostanza, che egli chiam\u00f2 acido propionico (\"protos\"=primo + \"pion\"=grasso); il nome indica che il composto \u00e8 il primo della serie degli acidi grassi, possedendone la pi\u00f9 semplice struttura.\nPropriet\u00e0.\nL'acido propionico possiede propriet\u00e0 chimico-fisiche intermedie tra quelle degli acidi carbossilici a catena pi\u00f9 corta, quali l'acido formico e l'acido acetico, e gli acidi grassi a catena pi\u00f9 lunga. \u00c8 miscibile con l'acqua ma diviene immiscibile per aggiunta di sali formando una fase oleosa. Analogamente al caso dell'acido formico e dell'acido acetico, i suoi vapori non rispettano la legge dei gas ideali, esistendo sotto forma di coppie di molecole legate da legame idrogeno. Anche allo stato liquido l'acido propionico tende a formare tali coppie. \nLe propriet\u00e0 chimiche dell'acido propionico rispecchiano le caratteristiche generali degli acidi carbossilici, tendendo ad esempio a formare ammidi, esteri, anidridi e loro derivati. Per reazione con bromo in presenza del catalizzatore PBr3 subisce \u03b1-alogenazione formando CH3CHBrCOOH.\nSintesi industriale.\nIndustrialmente l'acido propionico viene sintetizzato principalmente attraverso la sintesi di Reppe oppure tramite l'ossidazione della propionaldeide. \nLa sintesi di Reppe consiste in una reazione di carbonilazione in cui l'etilene viene fatto reagire con monossido di carbonio (CO) e acqua (H2O), in presenza del catalizzatore tetracarbonilnichel. La reazione, condotta a pressione di 100-300 bar e temperatura di 250-320 \u00b0C, \u00e8 la seguente:\nL'ossidazione della propionaldeide viene invece realizzata usando l'aria, in presenza di cobalto o ioni manganese, e la reazione procede rapidamente anche a temperature non molto elevate. Solitamente viene condotta alla temperatura di 40-50 \u00b0C e implica la reazione\nUna terza via sintetica si basa sull'ossidazione diretta degli idrocarburi, come ad esempio la nafta. In questo caso l'acido propionico rappresenta uno dei sottoprodotti della sintesi dell'acido acetico.\nBiochimica.\nL'acido propionico \u00e8 prodotto biologicamente sotto forma di estere del coenzima A, dal catabolismo degli acidi grassi contenenti numero dispari di atomi di carbonio e anche dal catabolismo di alcuni amminoacidi come isoleucina e valina. \nI batteri del genere \"Propionibacterium\" producono acido propionico come prodotto finale del loro metabolismo anaerobico. Questa classe di batteri colonizza comunemente gli stomaci dei ruminanti e le ghiandole sudoripare umane, risultando una delle principali cause che determinano l'odore del sudore e uno dei maggiori fattori all'origine della eziopatogenesi dell'acne. \"Propionibacterium\" \u00e8 anche il principale responsabile dell'odore e aroma caratteristico del formaggio svizzero, ottenuto dopo opportuna fermentazione batterica.\nUsi.\nEssendo l'acido propionico un inibitore della crescita di muffa e di alcuni batteri, viene utilizzato come conservante per cibi destinati al consumo umano e animale. Nei cibi per l'uomo, in particolare per il pane e altri prodotti da forno, viene utilizzato in forma di sale di sodio o di calcio. Nei cibi animali viene invece utilizzato direttamente o sotto forma di sale d'ammonio.\nGli additivi alimentari a base di acido propionico sono i seguenti:\nL'acido propionico \u00e8 anche un utile intermedio di sintesi. Pu\u00f2 essere utilizzato per modificare fibre sintetiche di cellulosa. Trova anche impiego nella sintesi di pesticidi e farmaci, in particolare FANS derivati dell'acido propionico (es. ibuprofene, ketoprofene, naprossene, flurbiprofene). Gli esteri dell'acido propionico sono talvolta utilizzati come solventi o come aromi artificiali."}
{"id": "1042196", "revid": "324090", "url": "https://it.wikipedia.org/wiki?curid=1042196", "title": "Howard Ashman", "text": "Biografia.\nGiovinezza e primi passi nel teatro.\nNacque da una famiglia ebrea di Baltimora. Fece i primi studi alla Boston University e al Goddard College (compreso un periodo al Tufts University's Summer Theater) per laurearsi con il Master di Fine Art all'Indian University nel 1974.\nSempre nel 1974 si trasfer\u00ec a New York, dove inizi\u00f2 a scrivere sceneggiature teatrali mentre lavorava per la casa editrice Grosset &amp; Dunlap. I suoi lavori, tra cui \"Cause Maggie's Afraid of the Dark\", \"The Confirmation\" e \"Dreamstuff\" (versione in musical de \"La tempesta\" di Shakespeare), attirarono l'attenzione degli addetti ai lavori; cominci\u00f2 a collaborare col WPA Theater, un teatro \"Off Broadway\", e nel 1977 fu nominato direttore artistico dello stesso (carica che manterr\u00e0 fino al 1982).\nLa sua produzione teatrale \"The Confirmation\", fu messa in scena per la prima volta nel 1979 al teatro McCarter di Princeton, e annoverava tra i protagonisti Herschel Bernardi.\nL'incontro con Menken.\nSempre nel 1979 Ashman lavor\u00f2 per la prima volta con Alan Menken per un musical nato come adattamento di \"Dio la benedica, signor Rosewater o perle ai porci\" (\"God Bless You, Mr. Rosewater\", 1965) di Kurt Vonnegut.\nFu l'inizio di una proficua collaborazione tra Ashman, che componeva i testi, e Menken, che scriveva le musiche: il duo avrebbe lavorato per diversi musical e pellicole riscuotendo molto successo, in particolare per i film d'animazione della Disney. Insieme avrebbero infatti vinto 2 Grammy Awards, 2 Golden Globe e 2 Premi Oscar, tutti per le due canzoni \"Under the Sea\", da \"La sirenetta\" (1989), e \"Beauty and the Beast\", da \"La bella e la bestia\" (1991), entrambi film Disney.\nIl successo.\nMenken e Ashman realizzarono insieme il musical \"La piccola bottega degli orrori\", basato sull'omonimo film del 1960 diretto da Roger Corman, che esord\u00ec nel 1982: Ashman ne fu il regista, oltre ad averne scritto il libretto (vincendo il Drama Desk Award for Outstanding Lyrics) e i testi delle canzoni. Il musical ebbe un grande successo sia di pubblico sia di critica (tra cui il premio di miglior musical della stagione dal New York Drama Critics Circle).\nAshman fu regista, librettista e autore dei testi delle canzoni anche per il musical di Broadway del 1986 \"Smile\" (sulla musica di Marvin Hamlisch). Sempre nel 1986, Ashman scrisse la sceneggiatura per l'adattamento cinematografico de \"La piccola bottega degli orrori\", diretto da Frank Oz. Contribu\u00ec ulteriormente alla pellicola scrivendo i testi per due nuove canzoni: \"Some Fun Now\" e \"Mean Green Mother from Outer Space\": quest'ultima fece ottenere a Menken e Ashman la loro prima candidatura agli Oscar (nel 1987), nella categoria miglior canzone.\nIl primo Oscar alla migliore canzone per Ashman e Menken arriv\u00f2 alla cerimonia del 1990 per il brano \"Under the Sea\" da \"La sirenetta\"; tra i 5 candidati c'era anche una seconda canzone del duo: \"Kiss the Girl\", sempre dal medesimo film Disney. \"Under the Sea\" e \"Kiss the Girl\" ottennero il medesimo risultato (vittoria per la prima, solo nomination per la seconda) sia ai Golden Globe, nella categoria migliore canzone originale, sia ai Grammy, nella categoria \"Miglior canzone scritta per un film, televisione o altri media audio-visivi\".\nLa morte e il secondo Oscar.\nDue giorni dopo aver ricevuto il primo Oscar, Ashman confid\u00f2 a Menken di avere l'AIDS. Howard Ashman mor\u00ec il 14 marzo 1991 a New York (sebbene alcune fonti riportino Los Angeles) per complicazioni dovute alla malattia e fu sepolto al Oheb Shalom Memorial Park di Baltimora; la sua lapide recita: \"\"Oh that he had one more song to sing, one more song\".\nLa morte sopraggiunse mentre erano in produzione i film \"La bella e la bestia\" e \"Aladdin\", alle cui colonne sonore, nonostante la malattia e la sempre maggiore debolezza fisica che questa comportava, Ashman continu\u00f2 a lavorare, riuscendo a ultimare il lavoro per \"La bella e la bestia\". Ashman scrisse inoltre i testi di 11 brani per \"Aladdin\", sebbene solamente tre (\"Arabian Nights\", \"Friend Like Me\" e \"Prince Ali\") furono poi inserite a pellicola ultimata. I testi per le altre canzoni del film furono successivamente scritti da Tim Rice. Alla cerimonia degli Oscar del 1993 la statuetta per la miglior canzone and\u00f2 proprio a un brano scritto da Menken e Rice (\"A Whole New World\").\nAshman ricevette il suo secondo Oscar, che gli fu conferito postumo, nel 1992, per la canzone \"Beauty and the Beast\" da \"La bella e la bestia\" (altri 2 brani dei 5 finalisti erano del duo Menken-Ashman: \"Be Our Guest\" e \"Belle\"). Durante la cerimonia la statuetta fu ritirata da Bill Lauch, compagno di Ashman dal 1984, che nel discorso di ringraziamento disse che quello era \"il primo Academy Award dato a qualcuno che abbiamo perso a causa dell'AIDS\"\".\nPer la canzone \"Beauty and the Beast\" Ashman ricevette, sempre postumi, un Golden Globe e un Grammy, nelle medesime categorie in cui aveva vinto con \"Under the Sea\", rispettivamente nel 1992 e nel 1993.\nAltri riconoscimenti postumi.\nAd Howard Ashman fu cos\u00ec dedicato il film \"La bella e la bestia\": \"To our friend Howard, who gave a mermaid her voice and a beast his soul, we will be forever grateful. Howard Ashman 1950\u20131991\"\n(\"Al nostro amico Howard, che diede a una sirena la sua voce e a una bestia la sua anima, ti saremo sempre grati. Howard Ashman 1950\u20131991\").\nAd Ashman, nel 1998, fu attribuito il Laurence Olivier Theatre Award postumo per il musical (rappresentato al Dominion Theatre) \"La bella e la bestia\" come miglior nuovo musical della stagione 1997.\nNel 2001 Ashman fu premiato con il Disney Legends postumo.\nUn album costituito da canzoni di Ashman cantate dallo stesso artista, intitolato \"Howard Sings Ashman\", fu pubblicato l'11 novembre 2008 dalla PS Classics come parte della \"Songwriter Series\" della Biblioteca del Congresso.\nRiconoscimenti.\nAltri riconoscimenti.\nIl musical \"La piccola bottega degli orrori\" ricevette, nel 1983, il premio come miglior musical sia dal New York Drama Critics' Circle sia dall'Evening Standard Theatre; nello stesso anno fu riconosciuto come miglior musical Off-Broadway dall'Outer Critics Circle. Sempre per questo musical Ashman ricevette il Drama Desk Award for Outstanding Lyrics per il libretto e l'Outer Critics Circle Award per la miglior colonna sonora (assieme ad Alan Menken)."}
{"id": "1042200", "revid": "1543377", "url": "https://it.wikipedia.org/wiki?curid=1042200", "title": "Vincent-Marie Vi\u00e9not de Vaublanc", "text": "Durante la sua lunga carriera politica, il Vaublanc sostenne quasi tutti coloro che, con diversi orientamenti politici, si avvicendarono alla guida della Francia: Luigi XVI, Napoleone, il conte di Provenza, futuro Luigi XVIII, e infine Carlo X. Fu proscritto quattro volte da diversi regimi politici ma, pur ricercato, non fu mai arrestato, in quanto riusc\u00ec ogni volta a rientrare nelle grazie dei governanti. Nella sua movimentata vicenda fu, in successione, deputato monarchico sotto la Rivoluzione, proscritto sotto il Terrore, ancora deputato durante il Direttorio, poi prefetto di Napoleone, ministro degli Interni di Luigi XVIII - attuando una controversa riorganizzazione dell'Acad\u00e9mie fran\u00e7aise - e, alla fine, deputato ultra-realista.\nNoto per la vivace eloquenza dei suoi discorsi, de Vaublanc fu tuttavia un personaggio secondario durante tutto quello straordinario e agitato periodo della storia della Francia. Uomo d'ordine, di carattere risoluto, moderato sostenitore della Rivoluzione del 1789, concluse la sua vita politica sotto la Restaurazione assumendo posizioni reazionarie.\nFu fratello maggiore di Jean-Baptiste Bernard Vi\u00e9not de Vaublanc.\nBiografia.\nLa formazione militare sotto l\"Ancien R\u00e9gime\".\nVincent-Marie Vi\u00e9not de Vaublanc nacque il 2 marzo 1756 a Saint-Domingue, dove era acquartierato il padre, Vivant-Fran\u00e7ois Vi\u00e9not de Vaublanc, originario di una famiglia nobile della Borgogna e comandante di Fort Saint-Louis a Fort Dauphin.\nGiunto per la prima volta in Francia nel 1763, comp\u00ec gli studi militari al \"Prytan\u00e9e national militaire\" di La Fl\u00e8che, e all\"\u00c9cole militaire\" di Parigi dal 1770 al 1774, venendo decorato, poco prima di lasciare la scuola, con l'Ordine di San Lazzaro dal conte di Provenza, gran maestro dell'Ordine e futuro Luigi XVIII,\nDal 1776 al 1782 fu sottotenente nel Reggimento della Sarre, comandato dal duca di La Rochefoucauld e di cui suo zio Charles era tenente colonnello. Fu successivamente di stanza a Metz, a Rouen e a Lilla, ottenendo poi il trasferimento nella colonia di Saint-Domingue, dove era richiamato da affari di famiglia.\nL\u00ec si spos\u00f2 con una certa mademoiselle de Fontenelle, da cui ebbe una figlia; fatto ritorno in Francia nel 1782, compr\u00f2 - secondo l'uso del tempo - la carica di luogotenente della \"mar\u00e9chauss\u00e9e\", a Dammarie-les-Lys, presso Melun, acquistandovi anche una discreta propriet\u00e0 terriera. La sua professione, indicata sui documenti di servizio come proprietario-coltivatore, gli dava sia la possibilit\u00e0 di interessarsi all'agricoltura che il tempo da dedicare alle lettere e alle arti,\nmentre l'ufficio ottenuto, consistente nella funzione di giudice di pace nelle frequenti contese insorgenti tra i piccoli nobili del luogo, per motivi di propriet\u00e0 quando non per questioni di onore, lo fece conoscere a un certo numero di aristocratici della regione.\nL'entrata in politica sotto la Rivoluzione.\nPrime funzioni locali.\nSostenitore, in un primo tempo, delle nuove idee illuministe, ispiratrici della Rivoluzione francese, si lanci\u00f2 nella carriera politica: divenne membro della nobilt\u00e0 del baliaggio di Melun nel 1789, della cui Assemblea fu eletto segretario, sotto la presidenza di Gouy d'Arcy, gran balivo di Melun, della quale faceva parte anche il noto navigatore ed esploratore Bougainville. L'Assemblea era incaricata di redigere un \"cahier de dol\u00e9ances\" (quaderno di lamentele) da sottoporre al governo reale e di nominare un deputato agli Stati generali. Appoggi\u00f2 la candidatura di Fr\u00e9teau de Saint Just, che fu eletto deputato della nobilt\u00e0 per il baliaggio di Melun e divenne in seguito membro dell'Assemblea Costituente.\nNel 1790, Vaublanc fu chiamato al ricoprire la funzione di membro e poi di presidente del Consiglio dipartimentale, chiamato anche Consiglio generale, di Seine-et-Marne, che gli dava anche il diritto di presiedere il direttorio amministrativo del dipartimento.\nDeputato dell'Assemblea legislativa.\nSciolta l'Assemblea Costituente, furono formati i collegi elettorali per eleggere i nuovi deputati. Vaublanc, presidente del collegio Senna e Marna, il 1\u00ba settembre 1791 \u00e8 eletto deputato all'Assemblea legislativa con 273 voti su 345 votanti. Era fra i deputati di maggiore esperienza politica, segnatamente sulla questione delle colonie delle Antille, in un'assemblea composta essenzialmente da novizi della politica, dal momento che nessun membro dell'Assemblea Costituente si era potuto ricandidare, secondo il decreto del 16 maggio 1791, proposto da Robespierre, che li dichiarava ineleggibili.\nL'Assemblea risultata eletta, composta di 745 deputati, era suddivisa sostanzialmente in quattro correnti: a destra, sedevano i 264 deputati del circolo dei Foglianti, monarchici moderati, in quanto avversari tanto dell\"Ancien R\u00e9gime\" che della democrazia; essi si divisero ulteriormente in due frazioni, i simpatizzanti del precedente Triumvirato di Barnave, Du Port e Lameth, e i seguaci di Lafayette; al centro, erano 345 deputati di orientamento incerto; a sinistra, 136 deputati, in gran parte giacobini con pochi cordiglieri all'estrema sinistra.\nNel club dei Foglianti.\nDal momento della sua elezione, egli assunse il nome di Vi\u00e9not-Vaublanc, che avrebbe mantenuto sino alla fine del primo Impero.\nGi\u00e0 il 1\u00ba ottobre 1791, giorno dell'inaugurazione, si fece notare con un discorso che denunciava le non onorevoli condizioni nelle quali Luigi XVI sarebbe stato ricevuto dall'Assemblea il giorno seguente.\nDate queste dichiarazioni, fu eletto presidente dal 15 al 28 novembre 1791 da un'assemblea ancora in maggioranza monarchica.\nIl 29 novembre, Vaublanc fu incaricato di redigere un messaggio che chiedeva al re di ritirare il veto emesso contro il decreto dell'Assemblea del 9 novembre, avente lo scopo di far cessare la massiccia emigrazione (incoraggiata soprattutto dai preti e dai nobili), che minacciava i principi tedeschi di rappresaglie nel caso avessero continuato a servire da base di appoggio all'esercito dei principi (il Conte d'Artois, e il Principe di Cond\u00e9). L'Assemblea fu talmente soddisfatta del lavoro di Vaublanc che, in deroga alle consuetudini, gli chiese, di andare a leggere, alla testa di una delegazione di 24 deputati, il messaggio al re. Luigi XVI rispose che avrebbe preso nella pi\u00f9 grande considerazione il messaggio dell'Assemblea e, alcuni giorni pi\u00f9 tardi, annunci\u00f2 le risoluzioni prese a questo riguardo.\nIn questa occasione, Vaublanc indic\u00f2 all'Assemblea \u00abche il re si era inchinato per primo e che egli non aveva fatto che rendergli il saluto\u00bb. L'episodio \u00e8 rivelatore del ribaltamento dei rapporti di potere costituzionali: il potere legislativo, rappresentato dall'assemblea legislativa, ha ottenuto un ascendente sul potere esecutivo incarnato da Luigi XVI, che ora non \u00e8 altro che il \u00abre dei francesi\u00bb.\nVaublanc, schierato dalla parte dei monarchici costituzionali, s'iscrisse al Club dei Foglianti come 263 altri deputati (su un totale di 745), divenendone uno dei capi insieme con Jacques Claude Beugnot e Mathieu Dumas, poich\u00e9 i loro precedenti, maggiori rappresentanti, come Barnave o Lameth, non vi sedevano pi\u00f9. Si oppose vivacemente, mostrando il suo lealismo monarchico, alle decisioni dei governi rivoluzionari concernenti i preti refrattari e la confisca dei i beni degli emigrati e denunciando i massacri di Avignone.\nLe posizioni si radicalizzarono. La folla che assisteva ai dibattiti gli gridava spesso, cos\u00ec come a certi suoi colleghi, come Charles de Lacretelle: \u00abAlla lanterna!\u00bb. Nicolas de Condorcet, suo collega all'Assemblea legislativa nel 1791, non lo apprezzava affatto, dicendo di lui che \u00abesistono in ogni assemblea di questi oratori rumorosi dalla testa vuota, che producono grande effetto con scempiaggini ridondanti\u00bb. Jacques Pierre Brissot, il noto dirigente girondino, alludendo al suo zelo monarchico, lo soprannomin\u00f2 \"il capo dei bicamerieristi\".\nLa caduta della monarchia.\nNel 1792, Vaublanc fu tra i difensori del generale conte de Rochambeau davanti all'Assemblea, accusato di tradimento, ottenendone l'assoluzione.\nPur dichiarandosi, come la maggioranza dell'Assemblea, favorevole all'abolizione della schiavit\u00f9 nelle Antille, egli mise in guardia, nel discorso del 20 marzo, gli abolizionisti puri e duri come Brissot che - a suo dire - mal conoscevano la vita nelle colonie, paventando i rischi di una possibile guerra civile, data la diversit\u00e0 delle etnie e delle condizioni sociali della popolazione di Santo Domingo. Con tale pretesto, si espresse per il mantenimento della schiavit\u00f9, limitandosi a sostenere la legge del 4 aprile 1792, che dava la cittadinanza francese a tutti \u00abgli uomini di colore e negri gi\u00e0 liberi. Nella seduta del 10 aprile, si pronunci\u00f2 a favore dell'abolizione progressiva della tratta dei neri nelle colonie, sull'esempio della Danimarca e della Gran Bretagna.\nIl 3 maggio 1792 appoggi\u00f2 la proposta di Beugnot di arrestare \u00abi giornalisti incendiari\u00bb che, a suo dire, con la violenza dei loro articoli turbavano l'ordine pubblico: fra questi erano compresi Marat e l'abate Royou. L'8 maggio, in Assemblea, si rivolse ai Giacobini in questi termini: \u00abVoi volete, Signori, salvare la Costituzione; ebbene, voi vi riuscirete solo abbattendo le fazioni e i faziosi; solo combattendo unicamente per la legge; solo perendo con essa e per essa, e io vi dichiaro che non sar\u00f2 l'ultimo che perir\u00e0 con voi, a causa della sua esecuzione; credetelo, Signori\u00bb.\nIl 18 giugno, fu eletto membro della Commissione straordinaria dei dodici, creata su proposta di Marat, incaricata di esaminare lo stato della Francia e di proporre i mezzi per salvare la Costituzione, la libert\u00e0 e la nazione. Diede le sue dimissioni il 30 luglio.\nLa difesa di Lafayette.\nIl 13 giugno 1792 Luigi XVI, dopo essersi rifiutato di firmare i decreti, votati dall'Assemblea, che imponeva la deportazione dei preti refrattari e la formazione, a Parigi, di un presidio di guardie nazionali a protezione di eventuali colpi di mano di generali traditori, licenzi\u00f2 i ministri girondini. In tal modo, nel governo ripresero il potere i Foglianti che cercarono, con Lafayette in testa, di modificare la Costituzione a favore di un rafforzamento del potere del re. Il 28 giugno Lafayette cerc\u00f2 di convincere il re a lasciare Parigi per mettersi alla testa delle sue armate radunate nel Nord e tent\u00f2 di chiudere i circoli giacobini, ma il suo tentativo fall\u00ec a causa del rifiuto della Corte di seguirlo e alla reazione della maggioranza dell'Assemblea che denunci\u00f2 le trame di Lafayette e dei Foglianti, proclamando la patria in pericolo.\nL'8 agosto Vaublanc difese in Assemblea generale de La Fayette e, secondo quanto scrisse nelle sue \"Memorie\", riusc\u00ec con l'aiuto di Quatrem\u00e8re de Quincy a far aderire alla sua causa 200 deputati indecisi del centro, facendo riconoscere La Fayette innocente con 406 voti favorevoli su 630 votanti. In realt\u00e0, i girondini, timorosi di favorire i rivoluzionari radicali e la piazza parigina, che pure avevano contribuito a mobilitare nel giugno precedente, avevano fatto un passo indietro ed erano in trattative con la Corte.\nUscendo dalla seduta, Vaublanc, con una trentina di deputati, fu minacciato e spintonato dalla folla ostile che aveva assistito al dibattito: alcuni deputati dovettero rifugiarsi nel corpo di guardia del Palazzo reale e di l\u00ec fuggirono dalle finestre. Secondo Hippolyte Taine: \u00abQuanto al principale difensore di La Fayette, M. de Vaublanc, assalito tre volte, ha la precauzione di non rientrare a casa, ma dei facinorosi assaltano la sua abitazione gridando che \u00abottanta cittadini devono perire per mano loro, e lui per primo\u00bb; dodici uomini salgono nel suo appartamento, frugano dappertutto continuando la perquisizione nelle case vicine, e, non potendo agguantare lui stesso, cercano la sua famiglia; viene avvertito che se rientrer\u00e0 al suo domicilio, sar\u00e0 massacrato\u00bb. Il 9 agosto, Vaublanc chiese di conseguenza l'allontanamento dei sostenitori pi\u00f9 radicali della Rivoluzione, i \"federati\" e i \"marsigliesi\", ma la richiesta fu respinta dalla maggioranza dell'Assemblea.\nLa giornata del 10 agosto 1792.\nIl 10 agosto 1792 segn\u00f2 il rovesciamento del regime dell'Assemblea legislativa da parte della Comune insurrezionale di Parigi e la fine della monarchia: Vaublanc assistette dal suo \"fiacre\" all'abbattimento della statua di Luigi XIV che si innalzava nell'attuale place Vend\u00f4me. Chiese che l'Assemblea lasciasse Parigi per Rouen, allora citt\u00e0 realista, per sfuggire alla pressione rivoluzionaria; sfugg\u00ec anche alla sciabolata da un giovane ufficiale del genio, il capitano Louis Bertrand de Sivray, futuro generale dell'Impero.\nFu tra i testimoni oculari dell'arrivo della famiglia reale venuta a rifugiarsi alle Tuileries per mettersi sotto la protezione dell'Assemblea legislativa, episodio che descrisse pi\u00f9 tardi nelle sue Memorie.\nProscritto sotto la Convenzione e il Terrore (1792-1795).\nLe sue \"Memorie\" portano un contributo interessante da un punto di vista storico sull'atmosfera generale che prevaleva sotto il Terrore e di cui risentiva un aristocratico realista proscritto, minacciato di essere arrestato in ogni momento, e di finire al patibolo, nelle sue molteplici peregrinazioni attraverso il territorio della giovane Repubblica francese.\nLa sera del 10 agosto, infatti, si dovette rifugiare presso Camus, archivista dell'Assemblea. Qualche giorno pi\u00f9 tardi si rifugi\u00f2 all'H\u00f4tel de Strasbourg, rue Neuve Saint Eustache. Il 3 settembre 1792, si udirono delle urla nel cortile del suo albergo e pens\u00f2 allora di essere stato denunciato: si trattava in realt\u00e0 del passaggio della folla che brandiva la testa della principessa de Lamballe conficcata su una picca.\nI Comitati di Salute pubblica e di Sorveglianza della Convenzione, da poco costituiti, emisero un ordine nel quale egli veniva messo fuori legge, iscritto sulla lista dei proscritti dalla Municipalit\u00e0 di Parigi. Questo decreto lo costrinse a lasciare la citt\u00e0 e a rifugiarsi in un primo tempo in Normandia, dove ritrov\u00f2 la sua famiglia, poi nella sua casa di campagna di B\u00e9lombres, vicino a Melun, dove visse recluso per molti mesi. Vi apprese in particolare che il giornale \"Gorsas\" l'accusava come altri di aver \u00abricevuto franchi dalla regina per organizzare la contro-rivoluzione in Provenza\u00bb e che \u00abla vedeva in segreto\u00bb.\nLa legge dei sospetti, votata il 17 settembre 1793, riportava anche il suo nome. Un distaccamento rivoluzionario venne a frugare la sua casa, ci\u00f2 che lo condusse a \u00abpercorrere le grandi strade\u00bb da solo a piedi, dirigendosi a caso a seconda delle circostanze. Err\u00f2 di locanda in locanda, con l'angoscia di essere denunciato quando arrivava in una citt\u00e0 dove era necessario far vistare il passaporto dal comitato di sorveglianza locale.\nAll'epoca del processo della regina Maria Antonietta, il 14 e 16 ottobre 1793, il suo nome apparve su un documento d'accusa con quello del collega deputato e amico Fran\u00e7ois Jaucourt.\nScegliendo di dirigersi verso il sud della Francia e Bordeaux, cambi\u00f2 direzione dopo aver appreso della dura repressione condotta da Tallien, rappresentante della Convenzione, e dunque dei rischi in cui sarebbe incorso. Pass\u00f2 in particolare per Poitiers e La Rochelle dove dimor\u00f2 un mese. Volendo sfuggire al rischio di essere arruolato nella \"Guardia Nazionale\", dove avrebbe potuto essere riconosciuto, si finse malato e si fece prescrivere una cura termale a Cast\u00e9ra-Verduzan nel Gers. Per non destare sospetti sulla sua presunta malattia, si pungeva regolarmente le gengive per riprodurre i sintomi di uno \"scorbuto inguaribile\". \u00c8 in questa citt\u00e0 che apprese della caduta di Robespierre il 9 termidoro (27 luglio 1794). Nondimeno, dovette attendere ancora quattro mesi per ritornare a Parigi, il tempo che la sua famiglia avesse ottenuto il ritiro del suo arresto di proscrizione.\nAttivista controrivoluzionario durante il Direttorio (1795-1799).\nCon la fine del terrore, pot\u00e9 tornare a Parigi nella primavera 1795, dove fece pubblicare le sue \"Riflessioni sulle basi di una costituzione del cittadino ***\", sotto lo pseudonimo di Louis-Philippe de S\u00e9gur, presentato dal suo amico Bresson, allora deputato della Convenzione nazionale, che ordin\u00f2 di far stampare il testo. In quest'opera, egli raccomandava la creazione di due camere parlamentari, in luogo di una sola come accadeva sotto la Convenzione, essendo, secondo lui, il regime monocamerale della Convenzione, di cui criticava la Costituzione approvata nel 1793), ai suoi occhi troppo democratica, una delle cause del Terrore. Coerentemente, raccomandava anche l'insediamento di una sola persona alla testa dell'esecutivo, in un'ottica di migliore efficacia dell'azione di governo. Si opponeva dunque sul piano costituzionale al regime del Direttorio e dei suoi cinque dirigenti.\nIn seguito alla pubblicazione di questo libro, la commissione composta da Pierre Daunou e da Boissy d'Anglas, incaricata di elaborare la futura Costituzione dell'Anno III, l'invit\u00f2 a venire ad esprimere le sue idee, ma Vaublanc rifiut\u00f2. Ci\u00f2 nonostante, i suoi consigli sarebbero stati in parte seguiti, poich\u00e9, per la prima volta in Francia, avrebbero visto la luce due camere, il Consiglio degli Anziani e il Consiglio dei Cinquecento a rappresentare il potere legislativo.\nContrario al Decreto dei due terzi, svolse un ruolo attivo con Antoine Chrysostome Quatrem\u00e8re de Quincy, all'epoca dell'insurrezione del 13 vendemmiaio (5 ottobre 1795).. In quest'occasione, scopr\u00ec il genio tattico del generale Bonaparte, allora soprannominato \"il generale Vendemmiaio\". Era membro del comitato centrale realista che doveva sostituire la Convenzione.\nIl 17 ottobre, in quanto capo della sezione realista del Faubourg Poissonni\u00e8re, fu condannato a morte in contumacia da una commissione militare presieduta dal generale Lostange, insediata al Th\u00e9\u00e2tre-Fran\u00e7ais. Questa nuova condanna l'obblig\u00f2 una seconda volta a vivere nascosto: trov\u00f2 rifugi\u00f2 presso Sophie Cottin, amica della moglie di Jean-Baptiste-Marie-Fran\u00e7ois Bresson.\nAlcuni giorni prima la Convenzione, costretta a nuove elezioni, aveva convocato i collegi elettorali: le elezioni produssero una maggioranza relativa di realisti in entrambe le camere e Vaublanc era gi\u00e0 stato eletto il 15 ottobre al Consiglio dei Cinquecento nel collegio di Melun come deputato della Seine-et-Marne. Per poter prendere possesso della carica, dovette cos\u00ec attendere l'abrogazione della sua condanna, per incostituzionalit\u00e0, per iniziativa dei suoi amici del consiglio, Desfourneaux e Pastoret. La risoluzione della questione fu facilitata dalla paura generata in seno all'Assemblea dalla scoperta della Cospirazione degli Eguali a fine agosto 1796. Il 2 settembre 1796 pronunci\u00f2 un originale giuramento: \u00abGiuro odio alla regalit\u00e0 e all'anarchia!\u00bb. Uno dei montagnardi presenti gli avrebbe allora gridato: \u00abPi\u00f9 alto!\u00bb, al che Vaublanc, senza scomporsi, gli avrebbe risposto: \u00abE voi pi\u00f9 basso!\u00bb.\nLe successive elezioni dell'anno V (maggio 1797), che rinnovarono un terzo delle Camere, confermarono il dato favorevole ai realisti, che furono in maggioranza nei due consigli. Cos\u00ec, il 20 maggio 1797 (20 pratile anno V), Pichegru venne eletto presidente del Consiglio dei Cinquecento e Fran\u00e7ois Barb\u00e9-Marbois del Consiglio degli Anziani. Fra gli altri eletti, da ricordare il generale Willot al Consiglio dei Cinquecento, Imbert-Colom\u00e8s, gi\u00e0 repressore della rivolta contadina, detta la \u00abGrande Paura\u00bb, del 1789-1790, Claret de Fleurieu, gi\u00e0 ministro di Luigi XVI, e l'oratore Jordan, tutti vicini al \"Club di Clichy\", un circolo moderato o, come si diceva allora, cripto-realista. Vaublanc, da parte sua, fu nominato membro dell'ufficio del Consiglio dei Cinquecento.\nLo stesso giorno, il Corpo legislativo procedette alla sostituzione del Direttore repubblicano Le Tourneur, per la cui carica era stato sorteggiato il realista moderato de Barth\u00e9lemy, allora ambasciatore di Francia in Svizzera. Vaublanc vot\u00f2 contro questa nomina, preferendogli il generale de Beurnonville, conosciuto per la sua fermezza.\nLa nuova maggioranza sostenne la libert\u00e0 di stampa, se non altro perch\u00e9 una buona parte della stampa poteva permettersi di condurre una campagna contro il Direttorio. Il Club di Clichy, di cui Vaublanc era uno dei membri pi\u00f9 rappresentativi, controll\u00f2 da allora i due consigli e minacci\u00f2 direttamente il Direttorio. Vaublanc fu nominato alla commissione degli ispettori del club dei \"Clichiens\", il cui compito era eminentemente poliziesco, garantendo la sicurezza in seno ai consigli, a questo scopo, egli aveva ottenuto il potere di impartire ordini ai brigadieri dei consigli.\nIl Direttorio, messo alle strette, contrattacc\u00f2, facendo avvicinare a Parigi l'armata stanziata nel dipartimento della Sambre-et-Meuse - oggi territorio belga - forte degli uomini comandati dal generale Hoche; nello stesso tempo, Vaublanc peror\u00f2 e ottenne dal Consiglio lo scioglimento dei club, tra i quali quello dei Giacobini.\nIl 16 luglio 1797, sotto la pressione dei Consigli, il Direttorio (Barras, Reubell e La Reveilli\u00e8re-L\u00e9peaux) decise un rimpasto ministeriale in modo da mettere fuori gioco i realisti. Il 3 settembre, Vaublanc, insieme con il collega ammiraglio Villaret de Joyeuse, e altri \"clichiens\", fu a due passi dal realizzare un colpo di Stato contro il triumvirato. Il piano dei \"clichiens\" che aveva convinto il Carnot (grande generale, gi\u00e0 fiero giacobino) era semplice: Vaublanc fu incaricato di pronunciare un discorso il 4 settembre davanti al Consiglio dei Cinquecento, che esigeva la messa sotto accusa dei tre direttori repubblicani; contemporaneamente, il generale Pichegru, convinto da Carnot ad entrare nella cospirazione, alla testa della guardia del Corpo legislativo sarebbe intervenuto ad arrestare i direttori.\nSfortunatamente per Vaublanc, il generale Buonaparte, gi\u00e0 capo dell'armata d'Italia e allora molto legato al Barras, arrest\u00f2 un agente realista, il conte d'Antraigues, cui attribu\u00ec il possesso di documenti concernenti la cospirazione e il tradimento di Pichegru. Buonaparte invi\u00f2 allora il generale Pierre Fran\u00e7ois Charles Augereau a Parigi, ove assunse il comando delle truppe. I principali cospiratori furono in parte arrestati e deportati in Guiana, come Pichegru e Barth\u00e9l\u00e9my, in parte si diedero alla fuga, come Carnot e Vaublanc. Quest'ultimo riusc\u00ec a lasciare Parigi, messa in stato di assedio, nascondendosi in un \"fiacre\" con la complicit\u00e0 di Rochambeau. Con l'amico Pastoret pass\u00f2 in Svizzera e, di l\u00ec, in Italia, assumendo diversi e, pare, anche stravaganti travestimenti.\nL'appoggio a Napoleone Bonaparte: deputato al Corpo legislativo.\nSubito dopo il colpo di Stato del 18 brumaio dell'anno VIII (10 novembre 1799) che port\u00f2 al potere Bonaparte nella veste di Primo Console, fu emesso un decreto che consentiva il ritorno dei proscritti; cos\u00ec Vaublanc pot\u00e9 ancora far ritorno in Francia, dove fu presentato a Bonaparte.\nNel 1800, Vaublanc fu eletto, dal Senato conservatore, deputato del Calvados, fra i 300 membri del Corpo legislativo, dove esercit\u00f2 le funzioni di questore per un mandato di cinque anni. Fu, tra le altre cose, incaricato di redigere un rapporto sul progetto di un Consolato a vita.\nVaublanc, che fu presidente del Corpo legislativo dal 21 aprile al 7 maggio 1803, espresse la sua ammirazione riconoscente a Napoleone Bonaparte per aver ristabilito \u00abl'ordine in Francia e messo fine alle persecuzioni dei preti\u00bb, si pu\u00f2 vedere in alcuni suoi discorsi dell'epoca, tra i quali, ad esempio, quello pronunciato il 24 floreale dell'anno X ai Consoli, in qualit\u00e0 di deputato del Corpo legislativo, elogiativo per il Primo console, o ancora quello del 13 gennaio 1805 (24 nevoso anno 13), ora davanti a un Bonaparte divenuto, come Napoleone I, imperatore dei francesi, tenuto con Jean-Pierre Louis de Fontanes, presidente del Corpo legislativo in carica, in occasione dell'inaugurazione di una statua in marmo dell'Imperatore nell'atrio del Corpo legislativo, per onorare il padre del nuovo Codice civile.\nIl 4 novembre 1804, il papa Pio VII, facendo tappa nel suo viaggio verso Parigi in occasione dell'incoronazione dell'Imperatore, pass\u00f2 la notte nella sua casa di Montargis, in \"rue de Loing\" 28.\nPrefetto della Mosella (1805-1814).\nNel 1805, Alla fine del suo mandato di deputato, il collegio elettorale di Senna e Marna lo present\u00f2 candidato al Senato, ma non fu ammesso. Interessandosi alla nuova organizzazione amministrativa e territoriale recentemente costituita, sollecit\u00f2 e ottenne una prefettura. Fu nominato il 1\u00ba febbraio 1805 prefetto della Mosella, a Metz, fino al 1814, dove si sarebbe fatto notare per il suo attivismo. Secondo Odette Voillard, \u00abintrattiene le migliori relazioni con i notabili del paese. Elegante gentiluomo che percorre a cavallo il suo dipartimento, ha la tendenza a reinsediare ai posti dirigenti le principali famiglie dell'antica societ\u00e0\u00bb.\nNapoleone non manc\u00f2 durante questo periodo di ringraziarlo dello zelo dimostrato, coprendolo di onori. Fu fatto Commendatore della Legion d'onore, il 28 novembre 1809 fu cavaliere, poi barone dell'Impero il 19 dicembre 1809 con diritto all'ereditariet\u00e0 del titolo, e gratificato il 17 luglio 1810 di un maggiorasco ad Hannover.. \nNel giugno 1812 ebbe un incontro con l'imperatore di passaggio a Metz: gli espose, secondo quanto dichiara nelle sue \"Memorie\", le sue obiezioni a proposito della futura campagna di Russia, ma naturalmente questi non lo ascolt\u00f2.. All'epoca della campagna di Francia nel 1813, a seguito del ripiegamento dell\"Armata di Magonza\" sconfitta a Lipsia, essendosi un gran numero di soldati feriti rifugiati a Metz, propagando un'epidemia di tifo, Vaublanc ne fu colpito e poco manc\u00f2 che ne morisse. i ristabil\u00ec e, nel 1814, avendo compreso che la stella dell'imperatore era ormai al tramonto, apr\u00ec le porte di Metz e accolse con entusiasmo le truppe europee coalizzate contro Napoleone.\nIl sostegno a Luigi XVIII: la prima Restaurazione.\nGrazie al suo passaggio alla causa borbonica, Vaublanc non solo mantenne la carica di prefetto della Mosella ma, il 23 agosto 1814, ottenne la nomina di ufficiale della Legion d'onore. All'epoca dei Cento giorni, tent\u00f2 con il maresciallo Oudinot, governatore militare della citt\u00e0 di Metz, d'impedire le adesioni in favore di Napoleone ma un ordine d'arresto pubblicato dal maresciallo Davout ne \"Le Moniteur Universel\" lo costrinse a fuggire in direzione del Lussemburgo, per raggiungere Luigi XVIII a Gand. L'aneddotica attribu\u00ec ad un ufficiale che lo aveva identificato a Metz, ma non volle arrestarlo, il seguente detto: \u00abState tranquillo per me. Ma occorre pensare a voi stesso; bisogna che non vi vedano uscire dal grande cortile della prefettura\u00bb, e riaccompagn\u00f2 Vaublanc per una porta attigua, prima di fuggire a cavallo.\nAl suo arrivo a Gand, incontr\u00f2 Chateaubriand che avrebbe ricordato l'incontro nelle celebri \"M\u00e9moires d'Outre-Tombe\": \u00abM. de Vaublanc e M. Capelle ci raggiunsero. Il primo diceva di avere di tutto nel suo portafoglio. \"Volete qualcosa di Montesquieu? Eccolo qua; di Bossuet? Eccolo l\u00e0.\u00bb. Inoltr\u00f2 al re, attraverso l'intermediazione del Conte d'Artois, molte memorie sullo stato del paese, e gli predisse che \u00absarebbe tornato a Parigi prima di due mesi\u00bb.\nSotto la seconda Restaurazione, per ringraziarlo della sua fedelt\u00e0, Luigi XVIII lo nomin\u00f2 sul campo Consigliere di Stato, poi, il 12 luglio 1815, lo nomin\u00f2 prefetto del dipartimento delle Bocche del Rodano (Bouches du Rh\u00f4ne), con la missione di far liberare da 500 a 600 prigionieri trattenuti nelle carceri di Marsiglia. Compito che assolse correttamente, nella difficile situazione del momento, con Marsiglia che, consegnatasi agli inglesi, vedeva in corso sanguinosi moti anti-bonapartisti). Il 27 dicembre 1815 il re lo fece grand'ufficiale della Legion d'onore.\nMinistro dell'interno ultrarealista (26 settembre 1815 - 7 maggio 1816).\nVolendo far dimenticare il suo passato bonapartista, Vaublanc si dimostr\u00f2 uno dei pi\u00f9 ferventi animatori della fazione \"ultrarealista\", maggioritaria alla Camera dei deputati eletta nel 1815, quella che viene ricordata come la \"Chambre introuvable\". Il 26 settembre 1815 venne nominato ministro dell'interno nel primo governo Richelieu: ci\u00f2 avvenne in virt\u00f9 dell'appoggio, che si rivel\u00f2 decisivo, del fratello del re, il conte d'Artois, del quale Vaublanc era intimo. Il conte sosteneva una posizione decisamente pi\u00f9 vicina agli \"ultra\", rispetto al fratello cui sarebbe poi succeduto con il titolo di Carlo X; egli teneva una corte rivale al padiglione \"Marsan\" ma non rinunciava ad esercitare una propria influenza sulla azione politica dei governi.\nQuanto alle ragioni di tanta affezione del re verso il Vaublanc, lo storico tedesco contemporaneo Rudolf von Thadden, attenendosi alle valutazioni espresse nel discorso del visconte di Martignac del 2 aprile 1829, stima che la sua nomina fosse dovuta pi\u00f9 al suo passato che al suo personale talento. In ogni caso, quel che \u00e8 certo \u00e8 che il nuovo primo ministro Richelieu aveva subito la sua nomina, tanto che avrebbe preferito rinviare l'entrata in carica del neo-ministro, ma venne preceduto dal Vaublanc che, al corrente della manovra, si affrett\u00f2 a occupare il suo posto al ministero, imponendo il fatto compiuto..\nVaublanc dispieg\u00f2, alla testa del suo ministero, una politica reazionaria ben testimoniata dal ricordo che gli riserv\u00f2 Victor Hugo ne \"I Miserabili\", canzonandolo per essere giunto a far togliere le \"N\", simbolo di Napoleone, dai ponti di Parigi. Ci\u00f2 nonostante il sovrano avrebbe qualificato il suo attivismo di \u00abdevozione sfegatata\u00bb: durante i dibattiti che vertevano sulla presentazione da parte del Guardasigilli di una legge concernente il ristabilimento delle \"corti prevotali\", davanti alla \"Chambre introuvable\", Vaublanc prese la parola e grid\u00f2: \u00abLa Francia vuole il suo re!\u00bb. In una grande acclamazione, i deputati della Camera e le persone presenti nelle tribune si alzarono ripetendo: \u00abS\u00ec, la Francia vuole il suo re!\u00bb..\nLe dimissioni.\nIl 10 aprile 1816, in pieno Consiglio dei ministri, \u00c9lie Decazes, Ministro della polizia, l'interpell\u00f2 con questa frase: \"Voi non siete che il ministro del conte d'Artois e vorreste essere pi\u00f9 potente dei ministri del re!\". Vaublanc rispose sferzante: \"Se fossi pi\u00f9 potente di voi, userei del mio potere per farvi accusare di tradimento perch\u00e9 voi siete, signor Decazes, traditore del re e del paese\"..\nGli alleati, che mantenevano in Francia una imponente forza di occupazione, si preoccuparono dei dissensi che sorgevano in seno al governo francese. L'ambasciatore russo a Parigi, il corso Pozzo di Borgo, si assunse l'onere di chiamare in causa personalmente il Vaublanc: \u00abUna delle cause principali di disordine \u00e8 stata la composizione eterogenea dei ministri; la defezione di quello dell'interno ha paralizzato tutta la forza dell'autorit\u00e0 e dell'influenza della Corona sulle Camere\u00bb.\nLe rivalit\u00e0 personali tra il ministro dell'interno Vaublanc e la coppia Richelieu-Decazes, i legami strettissimi tra il primo ministro e 'Monsignore' (il futuro Carlo X), aggiunti al clamore dello scontro del 10 aprile e infine, la memoria trasmessa a Luigi XVIII, nella quale Vaublanc insisteva su \u00abl'indispensabile necessit\u00e0 di un andamento pi\u00f9 fermo, pi\u00f9 risoluto\u00bb, causarono la sua caduta. Il primo ministro costrinse il re a destituire Vaublanc, minacciando, in caso contrario, le proprie dimissioni.\nVaublanc lasci\u00f2 il ministero l'8 maggio 1816, nello stesso periodo di Fran\u00e7ois Barb\u00e9-Marbois, ministro della giustizia, silurato su richiesta del conte d'Artois per compensare la defenestrazione di un \"ultra\". Sostituito da Lain\u00e9, venne ricompensato dal re con i titoli onorifici di ministro di Stato e di membro del Consiglio privato.\nDeputato della Camera (1820-1827).\nVaublanc fu eletto il 13 novembre 1820 - fu poi rieletto il 10 ottobre 1821 e il 6 marzo 1824, ma non nel 1827 - dal collegio dipartimentale del Calvados, nell'occasione del rinnovo di un quinto dei seggi della Camera, prendendo posto fra gli ultrarealisti. Nella sessione parlamentare del 1822, fu eletto anche come uno dei due vice-presidenti della Camera. Nello stesso tempo fu scelto dal collegio della Guadalupa, dove era comproprietario di uno zuccherificio nella parrocchia di Basse-terre, come deputato presso il governo del re dal 1820 al 1830. In qualit\u00e0 di deputato, raccomand\u00f2 allora molti cambiamenti nell'ordine giudiziario e nell'amministrazione delle colonie. Non trascur\u00f2 di farsi appoggiare dalla stampa: con i deputati del suo gruppo, il conte de la Breteche e il barone di Vitrolles, controllava una parte dei quotidiani reazionari, a cominciare da \u00abLa Quotidienne\u00bb e da \u00abLe Drapeau Blanc\u00bb.\nNel gennaio 1823, si pronunci\u00f2 a favore della Spedizione di Spagna, e fu nominato membro della commissione d'inchiesta voluta dal re e presieduta dal maresciallo Macdonald per esaminare le estorsioni commesse.\nEra stato appena riconfermato al Consiglio di Stato, il 25 luglio 1830, con la promessa scritta di essere nominato Pari di Francia, quando furono pubblicate le ordinanze del luglio 1830 - che egli peraltro non aveva auspicato - che provocarono la Rivoluzione di Luglio e la caduta di Carlo X. Vaublanc si ritir\u00f2 dalla vita pubblica dopo l'accesso al trono di Luigi Filippo nel 1830, dedicandosi alla redazione delle proprie memorie. Mor\u00ec il 21 agosto 1845, a 89 anni, quasi cieco, nella sua casa parigina di rue du Bac."}
{"id": "1042205", "revid": "1652635", "url": "https://it.wikipedia.org/wiki?curid=1042205", "title": "Vincenzo Fiorillo", "text": "\u00c8 originario del quartiere genovese di Oregina, da cui trae il soprannome \"Falco di Oregina\". Con 224 presenze complessive, \u00e8 il portiere con pi\u00f9 incontri giocati nella storia del .\nCarriera.\nClub.\nGli inizi: Sampdoria.\nInizia a giocare nella A.S.D. Nuova Oregina Calcio, per poi passare nel settore giovanile della .\nNella stagione 2007-2008 viene aggregato alla prima squadra come terzo portiere. Il 10 aprile 2008 \u00e8 tra gli artefici della vittoria della prima Coppa Italia Primavera nella storia della Sampdoria: nella finale giocata contro l' para, dopo i tempi supplementari, due dei quattro rigori calciati dagli avversari. L'esordio in Serie A avviene all'et\u00e0 di 18 anni, il 13 aprile 2008, a Reggio Calabria, subentrando a Luca Castellazzi al 20' del secondo tempo di -Sampdoria (1-0). L'8 giugno conquista invece il primo Campionato Primavera della storia della Sampdoria, battendo l' in finale (3-2).\nNel febbraio 2009 disputa la finale del Torneo di Viareggio persa contro la , dove per\u00f2 viene eletto miglior portiere della manifestazione. Il 24 maggio 2009, alla sua seconda presenza in Serie A, esordisce da titolare allo Stadio Luigi Ferraris in Sampdoria- (2-2), e la settimana successiva viene di nuovo impiegato da titolare in -Sampdoria (2-2).\nSampdoria ed i prestiti a Reggina e Spezia.\nNella stagione 2009-2010 viene promosso come secondo portiere dietro Castellazzi ma alla fine del girone di andata, nella finestra di mercato invernale, passa in prestito alla in Serie B attraverso uno scambio di prestiti con il portiere Mario Cassano. Esordisce con la nuova maglia il 16 gennaio 2010 in Reggina- (1-3). Disputa 5 partite ma a fine febbraio perde il posto da titolare a scapito di Pietro Marino che lo mantiene sino al termine della stagione.\nNella stagione 2010-2011 fa ritorno alla Sampdoria, dove si trova a ricoprire il ruolo di terzo portiere dietro Curci e Da Costa. Il 5 gennaio 2011 si trasferisce in prestito allo in Lega Pro Prima Divisione. L'esordio con la maglia aquilotta avviene il 9 gennaio in occasione di Spezia- (2-0). Ottiene 8 presenze in campionato fino alla fine della stagione.\nNella stagione 2011-2012 torna di nuovo alla Sampdoria, appena retrocessa in Serie B. Ricopre ancora una volta il ruolo di terzo portiere, dietro Romero e Da Costa. La Sampdoria viene promossa in Serie A dopo i play-off, ma lui non ottiene nessuna presenza.\nLivorno.\nIl 4 agosto 2012 viene ceduto, in prestito con diritto di riscatto e controriscatto a favore della Samp, al in Serie B. Dall'8 ottobre, in occasione della gara Livorno-Spezia 1-5, nella quale subentra al 12\u00ba minuto a Savvas Gentsoglou in seguito all'espulsione di Luca Mazzoni, diventa titolare dei \"Labronici\" a causa del brutto infortunio subito dal collega di reparto.\nL'11 febbraio 2013 s'infortuna durante la partita -Livorno 2-1 ed \u00e8 costretto a lasciare il campo al 40' del primo tempo. Il 9 marzo ritorna a difendere la porta degli \"amaranto\" in occasione di Livorno- 3-3 ma la sua prestazione \u00e8 disastrosa dimostrandosi incerto in tutti i 3 gol dei calabresi. Conclude la stagione giocando in totale 28 partite di campionato, subendo 26 reti.\nIl 21 giugno la Sampdoria comunica di aver esercitato la contro-opzione relativa ai diritti sportivi del calciatore; cos\u00ec facendo Vincenzo torna alla societ\u00e0 blucerchiata.\nIl ritorno alla Samp e la compropriet\u00e0 alla Juve.\nAlla Sampdoria per la stagione 2013-2014 ricopre il ruolo di secondo portiere dietro Da Costa, giocando le due partite di Coppa Italia (Sampdoria-Hellas Verona 4-1 e Roma-Sampdoria 1-0) e le ultime 5 giornate di campionato nelle quali subisce 13 reti.\nIl 31 gennaio 2014 la Sampdoria comunica la cessione della met\u00e0 del cartellino del giocatore alla in cambio della met\u00e0 del cartellino di Stefano Beltrame. Il 19 aprile il mister Sini\u0161a Mihajlovi\u0107 gli concede l'esordio stagionale in campionato facendolo giocare dal primo minuto la sfida -Sampdoria (2-1).\nIl 19 giugno la Sampdoria comunica di aver rinnovato con la Juventus l'accordo di partecipazione relativo al calciatore.\nPescara.\nIl 22 luglio seguente passa in prestito al dove gioca 26 partite di Serie B piazzandosi all'ultimo posto nella Top 15 dei portieri di Serie B secondo una classifica stilata dalla Lega Serie B.\nIl 25 giugno 2015 la Juventus riscatta l'altra met\u00e0 del cartellino di propriet\u00e0 della Sampdoria, e il 24 luglio cede nuovamente in prestito il portiere genovese al Pescara. Disputa la sua seconda stagione da titolare, e contribuisce alla promozione in Serie A del Pescara, che vince i play-off.\nNell'estate 2016 viene riscattato dal Pescara, ma con l'arrivo del portiere argentino Albano Bizzarri viene relegato a secondo portiere.\nDalla stagione 2017-2018 ritorna primo portiere dei \"Delfini.\"\nIn totale colleziona 224 presenze con la maglia degli abruzzesi, restandoci dal 2014 fino alla fine della stagione 2020-2021, conclusasi negativamente per la squadra con la retrocessione in Serie C. Con 224 presenze, \u00e8 il settimo giocatore per presenze complessive nella storia del Pescara, nonch\u00e9 il primo come portiere di questa classifica.\nSalernitana.\nIl 6 agosto 2021 viene ceduto alla con cui firma un contratto quadriennale, tornando cos\u00ec nella massima serie dopo 4 anni di cadetteria.\nNazionale.\nCon l'Under-19 nel 2008 ha partecipato all'Europeo U-19, dove \u00e8 stato giudicato miglior portiere della competizione.\nIl 25 marzo 2009 esordisce da titolare in Nazionale Under-21, con il tecnico Pierluigi Casiraghi, nell'amichevole Austria-Italia (2-2) giocata a Vienna.\nDopo aver partecipato ai Giochi del Mediterraneo con l'Under-20, nel 2009 prende parte anche al Mondiale U-20 in Egitto, dove veste la fascia di capitano. Negli ottavi di finale contro la Spagna para un rigore decisivo; gli azzurri vengono poi eliminati ai quarti di finale dall'Ungheria.\nIl 15 novembre 2011 debutta con la Nazionale Under-21 di Serie B di Massimo Piscedda e risulter\u00e0 essere uno dei migliori in campo nella vittoria per 1-2 contro la Russia.\nStatistiche.\nFiorillo ha disputato, tra club e nazionali giovanili, 301 partite nelle quali ha subito 396 reti, alla media di 1,31 gol a partita.\nPresenze e reti nei club.\n\"Statistiche aggiornate al 10 gennaio 2022.\""}
{"id": "1042217", "revid": "36426", "url": "https://it.wikipedia.org/wiki?curid=1042217", "title": "Ponte dell'autostrada A1", "text": "Il ponte dell'Autostrada A1 \u00e8 un ponte situato nel comune di Firenze che consente all'autostrada A1 di scavalcare il fiume Arno. \nStoria.\nLa realizzazione \u00e8 iniziata nel 1960 per terminare nel 1961. Il progetto \u00e8 stato curato dalla Societ\u00e0 Autostrade S.p.A.\nL'allargamento \u00e8 avvenuto tra il 2002 e il 2007.\nDescrizione.\nL'opera, per la sua natura, non presenta aspetti architettonici particolari ed \u00e8 stata realizzata privilegiando l'aspetto strettamente funzionale.\nIl ponte dell'Autostrada A1 \u00e8 lungo 180 metri, ha un'altezza massima di 20 metri, ha cinque campate con una luce massima di 32,20 metri ed \u00e8 largo 20 metri (recentemente allargato per portare da 2 a 3 il numero di corsie dell'autostrada in ognuno dei sensi di marcia). La sua struttura \u00e8 in cemento armato.\nOltre all'attraversamento dell'Arno il ponte consente all'autostrada A1 anche l'attraversamento della ferrovia Firenze-Pisa, che \u00e8 posizionata parallela al fiume Arno a nord di quest'ultimo."}
{"id": "1042218", "revid": "94647", "url": "https://it.wikipedia.org/wiki?curid=1042218", "title": "Pianta da appartamento", "text": "Una pianta da appartamento \u00e8 una pianta, generalmente di origine tropicale o subtropicale, allevata in vaso all'interno di abitazioni o ambienti coperti. L'usanza di selezionare piante adattate a vivere in appartamento ha avuto un forte sviluppo in Europa nel XIX secolo. \nI motivi per la presenza delle piante in casa sono le loro caratteristiche decorative, oppure considerazioni legate al benessere ambientale. La qualit\u00e0 della loro crescita dipende da parecchi fattori: specie, illuminazione, temperatura, umidit\u00e0 dell'aria, tipologia del terreno.\nPrincipali tipi di piante da appartamento.\nPer comodit\u00e0 di trattazione possono essere distinte le seguenti tipologie di piante da appartamento:\nPiante da fiore.\nTra le piante da fiore, le pi\u00f9 popolari tra le piante da appartamento, occorre distinguere le piante annuali, che fioriscono una sola volta e poi muoiono (p. es. i crisantemi e molte altre asteracee), da quelle che fioriscono per pi\u00f9 anni. Queste ultime necessitano di maggiori cure e alcune di esse (azalee, ortensie) devono essere tenute all'aperto almeno nella stagione calda.\nPiante da fogliame.\nIl loro principale valore ornamentale \u00e8 dato dalla forma e dal colore delle foglie. Rientrano in questa categoria piante come le varie specie di \"Pothos\" (oggi attribuite al genere \"Epipremnum\") ma anche piccole palme ornamentali come le \"Chamaedorea\", nonch\u00e9 le felci.\nAlberi da appartamento.\nRientrano in questa categoria specie arboree in grado di raggiungere altezze di 2-3\u00a0m. Si tratta di specie poco esigenti in fatto di luce come p.es. alcune specie di \"Ficus\" (\"F.\u00a0benjamina\", \"F.\u00a0elastica\"), il tiglio africano (\"Sparrmannia africana\") e alcune specie di palme.\nPiante succulente.\nLe piante succulente o \"piante grasse\" sono spesso utilizzate come piante d'appartamento, anche se spesso la collocazione in ambiente chiuso non riesce a garantire la luce, l'aerazione e la temperatura di cui necessitano. Durante il periodo invernale dovrebbero essere garantite temperature tra i 4 e i 7\u00a0\u00b0C per indurre un naturale riposo e promuovere la fioritura estiva.\nPiante bulbose e tuberose.\nRientrano in questa categoria specie da fiore che si riproducono a partire da un bulbo come amarillidi, giacinti, narcisi, tulipani. Quasi tutte le bulbacee dopo la fioritura vanno incontro ad un periodo di riposo, durante il quale l'apparato foliare muore; se ben conservati i bulbi possono germinare nuovamente la stagione successiva.\nOrchidee.\nAlcune specie di orchidee si prestano ad essere allevate come piante da appartamento, a patto che la temperatura invernale non scenda al di sotto dei 18\u00a0\u00b0C. Molte di esse necessitano di substrati speciali e di elevata umidit\u00e0 dell'aria. Tra le specie che si prestano maggiormente alla crescita in appartamento vi sono: \"Cattleya\", \"Cymbidium\", \"Coelogyne\", \"Epidendrum\", \"Lycaste\", \"Oncidium\", \"Paphiopedilum\", \"Phalaenopsis\" e \"Vanda\".\nBonsai.\nLa millenaria tecnica di coltivazione dei bonsai, nata in Cina e sviluppatasi in Giappone, \u00e8 un'arte che applica alle piante coltivate i canoni della propria estetica. Originariamente i bonsai sono piante da vaso, ma non d'appartamento e la maggior parte delle specie selezionate \u00e8 molto resistente al freddo, in grado di sopravvivere ad inverni anche rigidi.\nQualit\u00e0 dell'aria e benessere.\nCome del resto accade in tutto il mondo vegetale, anche alcune specie di piante da appartamento possono risultare tossiche o provocare reazioni allergiche; l'effetto del profumo di eventuali fiori d\u00e0 peraltro adito a giudizi contrastanti.\nDurante l'arco delle 24 ore, al netto, le piante producono ossigeno e assorbono CO2. Grazie alla traspirazione contribuiscono inoltre a umidificare l'aria dell'appartamento, tendenzialmente secca durante i periodi in cui si riscalda. Le piante esercitano anche altri influssi sulla composizione dell'aria di casa; come nel caso della produzione di ossigeno, si tratta tuttavia di processi assai lenti, il che viene illustrato in quanto segue.\nPiante in camera da letto.\nIn vari ambiti, circola la teoria per cui non sarebbe opportuno tenere piante in camera da letto,\na causa della loro produzione di CO2 e del parallelo consumo di ossigeno durante la notte: \u00e8 infatti questo il periodo in cui si soggiorna pi\u00f9 a lungo in camera da letto oppure in un monolocale.\nSi tratta tuttavia di un luogo comune, che trova le sue radici semplicemente nel fatto che anche le piante respirano:\nTuttavia, la respirazione delle piante \u00e8 un processo lento e per provocare un'apprezzabile diminuzione di ossigeno, sarebbe necessario sistemare in camera da letto una quantit\u00e0 inaudita di piante, un numero quantificabile nell'ordine delle centinaia. Risulta perci\u00f2 esagerato asserire che le piante rubino ossigeno, n\u00e9 tanto meno \u00e8 necessario considerare quali siano le specie pi\u00f9 o meno adatte da questo punto di vista.\nConsiderando la prospettiva di chi pernotta in una camera da letto, va aggiunto che la quantit\u00e0 di ossigeno consumata dalle piante durante la notte \u00e8 infima rispetto a quella utilizzata da una seconda persona che dorme nello stesso vano, per esempio un familiare. Si stima infatti che di notte, un metro quadrato di superficie fogliare generi in un'ora solo 125 ml di CO2; una persona che dorme ne produrr\u00e0 nello stesso tempo ben 15-30 litri, e ci\u00f2 accade senza che sorgano particolari preoccupazioni. \nNe consegue che in condizioni normali la presenza di piante in camera da letto, poche o molte che siano, non pu\u00f2 essere sconsigliata in base a una presunta carenza di ossigeno o al tenore di anidride carbonica. Concludendo, il principale elemento da ricordare valutando l'idoneit\u00e0 della stanza e delle piante sarebbe l'illuminazione, che deve essere sufficiente a soddisfare i bisogni delle specie prescelte.\nDepurazione dell'aria in luoghi chiusi.\nSe il tab\u00f9 delle piante in camera da letto risulta un mito da sfatare, una teoria costruita su basi scientifiche \u00e8 invece quella per cui, in misura diversa di specie in specie, le piante riducano i livelli di diversi agenti inquinanti presenti in luoghi chiusi oppure mal arieggiati (composti organici volatili, ad esempio benzene e tricloroetilene). Le ricerche a tal proposito erano originariamente concepite per la navigazione spaziale e per ovvie ragioni gli esperimenti venivano eseguiti in luoghi ermeticamente chiusi.\nGli effetti di depurazione raggiunti con queste ricerche, in s\u00e9 evidenti, valgono primariamente per le condizioni artificiali di laboratorio e quindi si pone la questione della loro applicabilit\u00e0 alla vita in un appartamento. Infatti, la casa non \u00e8 un luogo sigillato ermeticamente e gode gi\u00e0 di per s\u00e9 di un complesso interscambio di aria con l'esterno. Per questo, l'efficacia pratica delle piante nel purificare sensibilmente l'aria di una casa non \u00e8 un fatto indiscusso; recenti studi sostengono che i benefici supplementari attribuibili alle piante, in appartamento o in ufficio, siano del tutto irrilevanti, o forse variabili in funzione di specie, terriccio usato, illuminazione e temperatura.\nSul mercato, non \u00e8 da escludere che il rivenditore possa ricorrere all'argomento di una presunta purificazione per estendere la fascia della clientela anche a chi non \u00e8 interessato alle piante da appartamento."}
{"id": "1042220", "revid": "1921867", "url": "https://it.wikipedia.org/wiki?curid=1042220", "title": "I Love You but I've Chosen Darkness", "text": "Gli I Love You but I've Chosen Darkness (conosciuti anche con l'acronimo ILYBICD) sono un gruppo musicale rock alternativo statunitense, formatosi ad Austin in Texas nel 2003.\nIl gruppo era inizialmente formato da Ernest Salaz, Christian Goyer, Edward Robert, Timothy White, e James McNeely, quest'ultimo sostituito da Daniel Del Favero dopo la pubblicazione del loro omonimo EP di debutto."}
{"id": "1042224", "revid": "124986500", "url": "https://it.wikipedia.org/wiki?curid=1042224", "title": "Alina Kabaeva", "text": "Kabaeva \u00e8 stata una delle maggiori stelle della ginnastica ritmica russa, avendo vinto un oro olimpico e due volte il campionato mondiale, escludendo Madrid 2001 dove fu annullata la sua vittoria per doping.\nDal 2007 al 2014, Kabaeva \u00e8 stata deputata della Duma di Stato del Partito Russia Unita. Nel settembre 2014, \u00e8 diventata la presidente del consiglio di amministrazione del National Media Group, il gruppo mediatico che controlla Izvestia, Channel One e REN TV. \nBiografia.\nAttivit\u00e0 da ginnasta.\nFiglia di Marat Kabaev, noto calciatore sovietico, a 6 anni ha iniziato ginnastica ritmica in Uzbekistan e nel corso degli anni si \u00e8 spostata in diverse palestre dei vari Paesi in cui ha vissuto. Le allenatrici la ritenevano poco dotata e grassa e Alina beveva solo acqua e si buttava a capofitto negli esercizi.\nNel 1994 arriva al centro tecnico di Mosca diretto da Irina Viner, accompagnata dalla madre che vuole sapere se la figlia pu\u00f2 diventare un talento. Irina Viner appena la vede nota grandi possibilit\u00e0, essendo per la prima volta riunite in un'unica ginnasta di ritmica due grandi qualit\u00e0: scioltezza di schiena e capacit\u00e0 di slancio.\nPartecipa alle Aeon Cup in Giappone, nelle gare junior, nel 1996 e nel 1997. Il suo debutto \u00e8 nel 1998, dove a Oporto vince il campionato europeo e di seguito i Goodwill Games a New York e l'Aeon Cup. Nel 1999 ancora campionessa europea a Budapest e mondiale a Osaka. L'anno successivo, dopo la vittoria agli europei di Saragozza segue una sconfitta: alle olimpiadi australiane \u00e8 solo bronzo per un incredibile fuori pedana al cerchio. L'anno successivo dopo gli europei di Ginevra, trionfa ai mondiali di Madrid, superando la collega rivale di sempre, Irina \u010ca\u0161\u010dina.\nPrima dei mondiali spagnoli, in una gara in Australia, Alina e \u010ca\u0161\u010dina ad un controllo per doping risultano positive ad un diuretico, la furosemide. Vengono ritirate tutte le medaglie delle due campionesse russe e l'oro mondiale va all'ucraina \u0116rofe\u0117va. L'anno successivo Alina vince nuovamente il titolo europeo a Granada. Nel 2003 riesce comunque a vincere l'oro anche ai mondiali di settembre a Budapest, superando la grande stella del momento, l'ucraina Hanna Bezsonova, in una delle gare pi\u00f9 controverse nella storia della ritmica. L'anno successivo trionfa ancora agli europei di Kiev e poi vince l'oro olimpico ad Atene.\nLa sua carriera sembra in dirittura d'arrivo, lei dichiara di ritirarsi, ma l'anno successivo tenta, inutilmente, di partecipare al mondiale di Baku: non viene convocata in squadra da Irina Viner. Poi dichiara: \"torner\u00f2 a vincere\" ma nel 2006 perde il titolo di campionessa europea, cedendo lo scettro alla connazionale Vera Sesina e accontentandosi della piazza d'onore.\nAttivit\u00e0 da modella.\nLa Kabaeva \u00e8 un personaggio non solo nello sport. Alina \u00e8 un'icona nel suo Paese essendo modella, presenza fissa in spettacoli, protagonista di campagne pubblicitarie. In Giappone \u00e8 stata pure protagonista di film, DVD e ha posato per libri fotografici in qualit\u00e0 di modella. \nAttivit\u00e0 politica.\nGrande sostenitrice di Vladimir Putin, spesso \u00e8 vista in sua compagnia: difatti nel 2007 \u00e8 stata eletta nella Duma di Stato per il partito Russia Unita e alcuni giornali affermano che la modella abbia una relazione sentimentale con Putin. In Russia le hanno persino dedicato una canzone; a fine 2007 la sua allenatrice Irina Viner ha annunciato il definitivo ritiro di Kabaeva dalle competizioni, dichiarando inoltre che la ginnasta non si era mai ripresa del tutto da un infortunio di parecchi anni prima.\nNel dicembre 2009 diventa madre di un bimbo, Dimitry, e nel novembre 2012 di una bambina: la paternit\u00e0 viene attribuita in entrambi i casi allo stesso Putin."}
{"id": "1042227", "revid": "327773", "url": "https://it.wikipedia.org/wiki?curid=1042227", "title": "Mauro (abate)", "text": "Biografia.\nNon si hanno notizie precise della sua vita ad eccezione di quanto racconta papa Gregorio Magno in uno dei suoi \"Dialoghi\". Si sa che visse come discepolo di san Benedetto da Norcia e presumibilmente, quando questi lasci\u00f2 Subiaco per Montecassino, gli succedette come abate. A lui sono attribuite gesta prodigiose: camminare sulle acque, vedere e scacciare i demoni.\nL'episodio pi\u00f9 noto, riportato anche dalla \"Legenda Aurea\" di Jacopo da Varagine, racconta che quando il monaco Placido cadde in un lago vicino al monastero, Benedetto, avendo visto ci\u00f2 che stava accadendo, in una visione esort\u00f2 Mauro a correre in aiuto del giovane compagno, ed egli lo salv\u00f2 camminando sulle acque.\nAlcune fonti ne attestano anche la presenza in Alatri presso il Protocenobio di San Sebastiano.\nSecondo un'altra tradizione diffusa nel IX secolo, Mauro fond\u00f2 a Glanfeuil, in Francia, un monastero dove port\u00f2 la Regola benedettina; per questo i religiosi della congregazione benedettina francese, sorta nel 1618, presero il nome di \"Maurini\".\nSecondo la tradizione, fu quindi inviato in Francia nell'anno 543 a fondare monasteri. Govern\u00f2 molti anni il convento da lui stesso fondato e nel 582 si ritir\u00f2 in clausura, dove mor\u00ec due anni dopo.\nUna \"Vita sancti Mauri\" appare alla fine del IX secolo, ad opera del monaco Oddone abate del monastero di Glanfeuil; Oddone sostiene che la sua storia \u00e8 un rifacimento e ammodernamento di una precedente biografia scritta da un monaco di nome Fausto, discepolo di san Benedetto e contemporaneo di Mauro. Secondo questa relazione, il vescovo di Le Mans, nella Francia occidentale, invi\u00f2 una delegazione che chiedeva che un gruppo di monaci lasciasse l'Abbazia di Monte Cassino, per stabilire in Francia la vita monastica secondo la regola di San Benedetto. La vita di San Mauro racconta il viaggio del santo e dei suoi compagni dall'Italia alla Francia, fra avventure e miracoli. Racconta come la personalit\u00e0 di San Mauro si trasform\u00f2 da obbediente discepolo di San Benedetto a lavoratore impegnato.\nSan Mauro fond\u00f2 cos\u00ec l'Abbazia di Glanfeuil quale primo monastero benedettino in Francia. Questa abbazia si trova sulla riva sud del fiume Loira, a est di Angers. La navata centrale della sua Chiesa, del XIII secolo, e alcuni vigneti rimangono conservati fino ad oggi (secondo la tradizione, il vino \"Chenin\" fu coltivato per la prima volta in questo monastero). Dell'antico monastero rimane solamente una parete con una croce, conosciuta come la Croce di San Mauro.\nCulto.\nViene invocato per guarire da ogni sorta di malattie e in tutte le situazioni di difficolt\u00e0 e di pericolo.\nNel calendario liturgico la sua memoria cade il 15 gennaio, ma nelle localit\u00e0 di cui \u00e8 patrono i festeggiamenti in suo onore hanno luogo anche in date diverse.\n\u00c8 venerato come patrono in diverse localit\u00e0 italiane, in particolare nei seguenti comuni:\nInoltre il culto \u00e8 fortemente sentito in queste altre localit\u00e0: \nAlla fine del Medioevo, il culto di San Mauro, spesso legato a quello di San Placido, si diffuse nei monasteri benedettini di tutta Europa.\nNel diciottesimo secolo, il culto di San Mauro in Francia si concentr\u00f2 all'Abbazia di Saint-Germain-des-Pr\u00e9s, che rimase un centro religioso popolare fino a quando le reliquie furono disperse dalla folla parigina durante la rivoluzione francese.\nSan Mauro \u00e8 venerato dalle congregazioni benedettine del nostro tempo. Il suo nome \u00e8 ancora adottato nell'ordine, e sono consacrati monasteri al suo patrocinio.\nIconografia.\nNelle arti, San Mauro abate \u00e8 stato spesso raffigurato come un giovane allevato da un monaco, mentre indossa una croce monastica o una pala (forse allusione al Monastero benedettino di Saint-Maur-des-Foss\u00e9s).\nUn altro attributo del santo nell'arte \u00e8 la stampella, in riferimento al fatto che \u00e8 patrono degli storpi.\nSan Mauro \u00e8 invocato contro reumatismi, epilessia e gotta.\nSi trova raffigurato con una bilancia, come quella che San Benedetto gli don\u00f2 per pesare il cibo.\nI monaci di Saint-Maur-des-Fosses esibirono questo strumento per tutto il Medioevo."}
{"id": "1042234", "revid": "1318658", "url": "https://it.wikipedia.org/wiki?curid=1042234", "title": "Campo semantico", "text": "Per campo semantico si intende, in linguistica, l'area di significato coperta da una parola o da un gruppo di parole in stretta relazione di significato. Questo \u00e8 possibile per esempio quando due parole condividono almeno una propriet\u00e0 semantica.\nAd esempio, il campo semantico di una parola come \"fiume\" comprender\u00e0 parole affini come \"ruscello, sponda, inondazione, fonte, sorgente, affluente, foce, delta, estuario\" e simili: queste parole, tutte della stessa classe, devono avere in comune almeno una minima parte di significato per appartenere allo stesso campo semantico. Queste si troveranno spesso in speciali relazioni di significato tra di loro.\nUna parola pu\u00f2 ad esempio includere il significato dell'altra. Si avr\u00e0 allora il fenomeno dell'iponimia. La parola\" torrente \"contiene ad esempio tutte le caratteristiche (tratti distintivi) della parola \"corso d'acqua\", pi\u00f9 altri ancora (non particolarmente grande, variabile nel tempo eccetera). Diremo allora che \"corso d'acqua\" \u00e8 un iperonimo di \"torrente\", \"ruscello\", \"fiume\" ed altri. Questi ultimi sono a loro volta iponimi di \"corso d'acqua\". Secondo alcune teorie, \u00e8 il solo rapporto di iperonimia a stabilire un campo semantico.\n\u00c8 impossibile stabilire con rigore assoluto quali parole appartengano o meno ad un campo semantico, dato che l'area di significati pu\u00f2 essere soggettiva e cambiare di epoca in epoca o da una comunit\u00e0 linguistica all'altra, o semplicemente da un costrutto teorico semantico all'altro (basato su componenti di significato, oppure su prototipi).\nAl campo semantico della \"citt\u00e0\" potranno rispondere parole come \"comune \"o\" insediamento\" e innumerevoli altre."}
{"id": "1042235", "revid": "72396", "url": "https://it.wikipedia.org/wiki?curid=1042235", "title": "Ti racconto di me", "text": "Ti racconto di me \u00e8 una raccolta di Marco Masini pubblicata dalla vecchia casa discografica del cantautore toscano, la BMG Ricordi, che, sfruttando l'onda del successo avuto alla cinquantaquattresima edizione del Festival della Canzone Italiana di Sanremo (dove vinse con \"L'uomo volante\") fece questa raccolta completa (altro non \u00e8 che l'unione delle ultime due raccolte \"Collezione\" e \"Collezione 2\" racchiuse in questo doppio CD).\nDa parte sua Masini, a tre giorni dall'uscita nei negozi di dischi, fece causa alla sua vecchia casa discografica ordinando di revocare tutte le copie di questa compilation in mancanza di accordi tra loro.\nIl titolo si basa su quello del sesto album in studio di Masini, \"Raccontami di te\" (2000), contenente l'omonima canzone presentata alla cinquantesima edizione del Festival di Sanremo."}
{"id": "1042242", "revid": "729019", "url": "https://it.wikipedia.org/wiki?curid=1042242", "title": "Stazione di Fiera di Roma", "text": "La stazione di Fiera di Roma \u00e8 una fermata ferroviaria posta sulla linea Roma-Fiumicino, a servizio del polo fieristico della citt\u00e0.\nStoria.\nLa fermata venne attivata il 10 dicembre 2006, in concomitanza con l'apertura del nuovo polo fieristico.\nStrutture e impianti.\nSi tratta di una fermata non presenziata dotata di 2 marciapiedi e una passerella sopraelevata per l'attraversamento dei binari. \u00c8 dotata di parcheggio di scambio.\nNella fermata non \u00e8 presente nessun servizio per i passeggeri (non ci sono biglietterie, punti ristoro, sale d'attesa). Oltre alla nuova fiera, la fermata serve anche il quartiere di Piana del Sole.\nMovimento.\nLa fermata \u00e8 servita dai treni della FL1."}
{"id": "1042245", "revid": "287204", "url": "https://it.wikipedia.org/wiki?curid=1042245", "title": "Burcardo di Worms", "text": "Biografia.\nBurcardo studi\u00f2 presso l'abbazia di Lobbes sotto Erigerio di Lobbes e venne ordinato diacono da monsignor Villigiso di Magonza nel 993, dopo aver terminato i propri studi nella citt\u00e0 di Coblenza.\nVenne successivamente elevato a primate della diocesi di Magonza.\nIl 10 marzo 1000 fu nominato vescovo di Worms dai rappresentanti della diocesi di Magonza. In una biografia scritta poco dopo la sua morte, si riporta che furono in realt\u00e0 altri due i candidati nominati per coprire la sedia vescovile vacante, ma entrambi morirono improvvisamente.\nAnche in conseguenza degli avvenimenti storici che interessano la citt\u00e0 di Worms in quel periodo, Burcardo si trov\u00f2 a dover gestire una diocesi estremamente in difficolt\u00e0, regolarmente oggetto di attacchi e saccheggi.\nBurcardo s'impegn\u00f2 in un lavoro di riorganizzazione e ristrutturazione del territorio della diocesi. Nel 1016 provvide anche a ordinare la ristrutturazione della chiesa di San Pietro, cattedrale della citt\u00e0.\nIl monaco Alberto di Metz gli dedic\u00f2 le sue cronache intitolate \"De episcopis Mettensibus\" (978-984) e \"De diversitate temporum\" (1022).\nMor\u00ec nel 1025, lasciando alla sorella una corda in cilicio ed una catena di ferro. Venerato come beato dalla Chiesa cattolica, la sua memoria liturgica cade il 20 agosto.\nOpere.\nTra il 1008 ed il 1012 pubblic\u00f2 il \"Decretorum Libri XX\" che costitu\u00ec il pi\u00f9 importante compendio di diritto canonico prima della pubblicazione del \"Decretum Gratiani\". Esso venne compilato nel corso di quattro anni trascorsi da Burchardus sulle colline di Worms, fuori dalle mura della citt\u00e0.\nCome fonte del diritto canonico, il \"Decretum\" di Burchardus venne sostituito intorno al 1150 dal \"Decretum Gratiani\".\nTra il 1023 ed il 1025, Brocardus compil\u00f2 le \"Leges et statuta familiae S.Petri Wormatiensis\", norme dirette a regolare i diritti dei fedeli appartenenti alla sua diocesi."}
{"id": "1042251", "revid": "104458", "url": "https://it.wikipedia.org/wiki?curid=1042251", "title": "Protocelti", "text": "Per Protocelti si intende una popolazione di lingua protoceltica, ricostruita sulla base di metodi comparativi di storia linguistica, stanziatasi in Europa Occidentale nell'area sia mediterranea sia atlantica; cultura scaturita direttamente da quella di Hallstatt, trae spunto comune dalle \"gens\" galliche, lepontiche, celtiberiche, cimmeriche e britanniche. Dai Protocelti traggono la loro evoluzione e derivazione tutte le culture celtiche propriamente \"classiche\".\nOrigini.\nAlcuni studiosi considerano gi\u00e0 come protocelti le popolazioni della cultura del vaso campaniforme e dei campi di urne. Convenzionalmente i protocelti vengono per\u00f2 indicati nei portatori della Cultura di Hallstatt, una civilt\u00e0 che mostra gi\u00e0 le prime caratteristiche culturali che poi saranno proprie della cultura celtica classica. Il nome deriva da un importante sito archeologico austriaco distante una cinquantina di chilometri da Salisburgo. La cultura di Hallstatt, dominata da una classe di guerrieri ma con base agricola, era inserita in una rete commerciale piuttosto ampia che coinvolgeva le culture elleniche, le culture mediorientali e gli Sciti. \u00c8 in questa civilt\u00e0 dell'Europa centro-occidentale che si sviluppa dalla cultura \"protoceltica\", senza soluzione di continuit\u00e0, la cultura celtica propriamente detta, nota in ambito archeologico come Cultura di La T\u00e8ne, citata per la prima volta dagli autori greci del V secolo a.C. (Ecateo di Mileto ed Erodoto di Alicarnasso).\nLingua.\nLa loro lingua, anche chiamata celtico comune, \u00e8 derivata dal protoindoeuropeo ed \u00e8 la \"lingua progenitrice\" di tutte le lingue celtiche.\nLa fonologia e la morfologia della lingua sono note specialmente per la sua variante \"continentale\", ma le evidenze sono pervenute in quantit\u00e0 troppo ridotta per poterne tracciare una sintassi corretta.\nReligione.\nLa loro religione \u00e8 contraddistinta da tratti comuni a tutte le successive culture europee, i prodromi di una religione e cosmogonia celtica traggono la loro sorgente dalle antichissime divinit\u00e0 protoceltiche."}
{"id": "1042253", "revid": "647919", "url": "https://it.wikipedia.org/wiki?curid=1042253", "title": "Burchardo vorminientis", "text": ""}
{"id": "1042254", "revid": "647919", "url": "https://it.wikipedia.org/wiki?curid=1042254", "title": "Burcardo da Worms", "text": ""}
{"id": "1042255", "revid": "104458", "url": "https://it.wikipedia.org/wiki?curid=1042255", "title": "Proto-celtico", "text": ""}
{"id": "1042260", "revid": "76963", "url": "https://it.wikipedia.org/wiki?curid=1042260", "title": "Teresa Riera Madurell", "text": "Ha una cattedra all'Universit\u00e0 delle Isole Baleari. Laureata in scienze esatte presso l'Universit\u00e0 di Barcellona, consegu\u00ec il dottorato nel 1981.\nPercorso politico.\nFu deputato al parlamento delle Baleari e consigliere del consiglio insulare di Maiorca dal 1989 al 1996, anno in cui ottenne la candidatura socialista delle Baleari alla camera dei deputati. Fu deputata al parlamento dal 1996 al 2004.\n\u00c8 deputata all'Europarlamento dal luglio 2004."}
{"id": "1042269", "revid": "1543377", "url": "https://it.wikipedia.org/wiki?curid=1042269", "title": "HTC", "text": "HTC (in cinese: \u5b8f\u9054\u570b\u969b\u96fb\u5b50\u80a1\u4efd\u6709\u9650\u516c\u53f8, Pinyin: \"H\u00f3ngd\u00e1 Gu\u00f3j\u00ec Di\u00e0nz\u01d0 G\u01d4f\u00e8n Y\u01d2uxi\u00e0n G\u014dngs\u012b\"), precedentemente conosciuta come High Tech Computer Corporation (Qtek \u00e8 utilizzato raramente), \u00e8 una compagnia di Taiwan produttrice di smartphone. Inizialmente basava i propri prodotti sul sistema Microsoft Windows CE, ma nel 2009 ha iniziato a spostare la sua attenzione verso i dispositivi basati sul sistema operativo Android salvo poi investire nuovamente in Windows Phone, sistema operativo lanciato da Microsoft nell'autunno 2010.\nHTC \u00e8 anche membro dell'Open Handset Alliance, un gruppo di produttori e operatori di rete mobile dedicato alla promozione di Android. Lo smartphone HTC Dream, commercializzato da T-Mobile in diversi paesi come T-Mobile G1, \u00e8 stato il primo telefono lanciato sul mercato ad usare la piattaforma Android.\nFu fondata a Taoyuan il 15 maggio 1997 ed era una compagnia che fabbricava prodotti poi venduti a terzi i quali avrebbero messo il loro marchio (Original Design Manufacturer).\nOggi, HTC fabbrica e vende prodotti col proprio marchio HTC, continua anche a supportare i propri prodotti con marchi degli operatori partner OEM. HTC possiede anche Dopod come filiale (pi\u00f9 del 50% di azioni possedute dall'acquisizione del 2 giugno 2006) operante nel Sud-est Asiatico e in Australasia.\nInformazioni Aziendali.\nLa presidente di HTC \u00e8 Cher Wang, figlia di uno degli uomini pi\u00f9 ricchi di Taiwan, il petrolchimico miliardario Y.C. Wang, e il presidente \u00e8 H.T. Cho. Le divisioni principali di HTC, che includono IA (Information Appliance) e WM (Wireless Mobile), sono strutture certificate ISO 9001/ISO 14001.\nLo sviluppo aziendale ha avuto una drastica accelerata dopo che Microsoft scelse HTC come partner di sviluppo hardware su cui far girare il sistema operativo Windows Mobile (basato su Windows CE).\nHtc possiede un doppio sistema operativo.\nIl 21 settembre del 2017 HTC e Google hanno siglato un accordo da 1.1 Miliardi di dollari, nel quale venivano \"ceduti\" a Google gli ingegneri HTC che avevano lavorato allo sviluppo dei Google pixel, pixel XL e pixel 2.\nInoltre, nello stesso accordo htc si impegnava a fornire l'utilizzo non esclusivo di alcuni brevetti della societ\u00e0 a Google.\nProdotti.\nI prodotti HTC vengono venduti sotto nomi di pi\u00f9 marche\u00a0\u2013 HTC, Dopod (filiale), Qtek (usato poco) \u2013 sono spesso rimarchiati dalle principali compagnie di telefonia mobile come TIM, 3, Orange, T-Mobile, Cingular, O2 e Vodafone.\nHTC fornisce i propri prodotti a terzi (ODM): Dell (serie x50 aka HTC Colorado), Fujitsu Siemens Computers, HP/Compaq, i-mate, Krome, Sharp Corporation.\nAl Gamescom 2015 viene presentato il visore per la realt\u00e0 virtuale HTC Vive.\nInnovazioni.\nIl 17 febbraio 2010, Fast Company classific\u00f2 HTC come la 31\u00aa compagnia pi\u00f9 innovativa del mondo."}
{"id": "1042272", "revid": "339392", "url": "https://it.wikipedia.org/wiki?curid=1042272", "title": "Htc", "text": ""}
{"id": "1042274", "revid": "339392", "url": "https://it.wikipedia.org/wiki?curid=1042274", "title": "Qtek", "text": ""}
{"id": "1042277", "revid": "23", "url": "https://it.wikipedia.org/wiki?curid=1042277", "title": "Alba De C\u00e9spedes", "text": ""}
{"id": "1042281", "revid": "1543377", "url": "https://it.wikipedia.org/wiki?curid=1042281", "title": "Final Fantasy VII Original Soundtrack", "text": "Final Fantasy VII Original Soundtrack \u00e8 la colonna sonora del videogioco \"Final Fantasy VII\", prodotto da Square Co., Ltd. per PlayStation e computer con sistema operativo Microsoft Windows. L'album contiene le tracce musicali del gioco, composte, arrangiate e prodotte da Nobuo Uematsu. Il primo rilascio \u00e8 stato il 10 febbraio, 1997, in Giappone, da DigiCube e in seguito nel 10 maggio, 2004, da Square Enix. L'edizione limitata porta il codice di catalogo \"SSCX-10003\", mentre l'edizione originale \"SSCX-10004\", infine l'edizione riproposta nel 2004 porta il codice \"SQEX-10001-4\"."}
{"id": "1042282", "revid": "999533", "url": "https://it.wikipedia.org/wiki?curid=1042282", "title": "One Dimensional Man", "text": "Gli One Dimensional Man sono un gruppo musicale indie italiano originario di Venezia. Il loro stile fonde elementi noise rock e post hardcore con contaminazioni blues.\nBiografia.\nEsordi.\nNacquero nel 1996 dall'idea di Pierpaolo Capovilla (voce e basso) e Massimo Sartor (Venezia 1968) (chitarra). I due componenti inizialmente creano musica mediante l'utilizzo di una drum machine, ma poi ingaggiano il batterista Dario Perissutti (Venezia 1968), proveniente da varie esperienze come chitarrista sulla scena indie veneziana. Ugo Mazzia (Torino 1968), manager dei Fluxus, assiste la band in alcune circostanze e nelle relazioni.\nIl nome della band \u00e8 ispirato all'opera del filosofo tedesco Herbert Marcuse \"L'uomo a una dimensione\", in cui viene denunciata la tendenza delle societ\u00e0 occidentali moderne ad appiattire l'essere umano alla dimensione di individuo-consumatore, privato di sogni e aspirazioni diverse dal possesso di nuovi prodotti della societ\u00e0 industriale.\nLa prima etichetta discografica a dare fiducia alla band \u00e8 stata la Wide Records di Pisa che, nel maggio 1997, pubblica l'omonimo disco d'esordio. L'album \"One Dimensional Man\" \u00e8 un disco furibondo, costruito su ritmi ossessivi, e viene apprezzato dalla critica specializzata. Si apre per il gruppo un'intensa attivit\u00e0 live, che porta i tre degli \"ODM\" tra il 1997 e il 1998 a calcare i palchi di Italia, Croazia, Slovenia, Repubblica Ceca e Slovacchia. Suoneranno tra l'altro come gruppo spalla per gruppi quali Blonde Redhead, The Cows, Kepone, Fluxus, Uzeda e pi\u00f9 avanti, nel 1999, con dEUS e Jon Spencer Blues Explosion.\nNel luglio del 1998 Massimo Sartor lascer\u00e0 la band e verr\u00e0 sostituito da Giulio Favero, giovane chitarrista dell'area indie padovana e precedentemente batterista dei Geyser. Proprio con l'arrivo di Giulio la sonorit\u00e0 della band si sposta pi\u00f9 verso il blues e il rock degli anni ottanta (Birthday Party, The Cramps, Scratch Acid, Butthole Surfers).\nAnni 2000.\nNel gennaio 2000 arriva il secondo disco \"1000 Doses of Love\", sempre con la Wide Records, una sorta di concept album dedicato all'amore e al suo fallimento. Il tour in questione durer\u00e0 due anni e li porter\u00e0 a suonare con band come Therapy?, Demolition Doll Rods, Delta 72, Melvins e nuovamente Jon Spencer Blues Explosion.\nNel settembre del 2001 si chiudono nel Red House Recordings di Senigallia per registrare il terzo disco, che uscir\u00e0 nel novembre dello stesso anno col titolo \"You Kill Me\" e che sancir\u00e0 il passaggio all'etichetta Gamma Pop. Il disco viene accolto molto positivamente da critica e pubblico. Da qui suoneranno per oltre un centinaio di date in Italia e una dozzina all'estero, parteciperanno al programma televisivo \"MTV Supersonic\" eseguendo tre brani live e realizzeranno il loro primo videoclip, \"You Kill Me\" (regia di G. Cecinelli / Digital Desk, Roma) che verr\u00e0 programmato da varie emittenti musicali (MTV, All Music, Rock TV, etc.). Suonano inoltre in diversi festival estivi come Radio Sherwood Festival (Padova), Rockaralis (Cagliari), Frequenze Disturbate (Urbino, con Giant Sand), Arezzo Wave, Goa-Boa Festival (Genova) e Tora! Tora!.\nNel marzo 2003 partono per il loro primo tour europeo che li porter\u00e0 a esibirsi a Berlino, Vienna, Lugano, Bruxelles, Amburgo.\nDopo 4 anni, 2 dischi e circa 200 concerti, Giulio Favero matura la decisione di lasciare la band per dedicarsi principalmente all'attivit\u00e0 di produttore discografico, ma rester\u00e0 comunque a collaborare per le registrazioni in studio e in qualit\u00e0 di produttore. Arriver\u00e0 a sostituirlo Carlo Veneziano (Treviso 1983), giovane chitarrista dell'underground trevigiano col quale nel maggio del 2003 iniziano a comporre nuovo materiale e a suonare dal vivo. Durante un concerto il batterista Dario Perissutti si lussa una spalla e viene sostituito per una dozzina di date da Gianluca Schiavon (gi\u00e0 con Santo Niente, Moltheni e successivamente Yuppie Flu).\nDopo una trentina di concerti tra cui alcune date del Tora! Tora!, Arezzo wave e una data del \"Rock TV tour\" (che andr\u00e0 in onda sulla stessa emittente Rock TV), a gennaio 2004 tornano in studio per realizzare il quarto album, tra il Blocco A di Padova e il Red House Recordings Studio di Senigallia. Sar\u00e0 registrato e missato da Giulio Favero (che come citato continua a collaborare con la band) e masterizzato da Giovanni Versari al Nautilus Mastering di Milano.\nIl successivo disco esce il 21 giugno 2004, coprodotto dalle etichette Ghost Records e Midfinger Records e si intitola \"Take Me Away\". Contiene 11 brani (di cui tre brani di Favero e i rimanenti di Carlo Veneziano) che tracciano un nuovo cambiamento nel sound della band, stavolta meno aggressivo, pi\u00f9 votato alla melodia, talvolta con qualche spruzzo di garage, che conferma per\u00f2 la loro attitudine. In estate tornano dal vivo e partecipano a vari festival, tra gli altri Arezzo Wave, Neapolis Festival (con AIR, David Byrne e Arab Strap), Ghost Day (organizzato dell'etichetta varesina) con ospiti come Zu, Karate ed Ex, nuovamente alcune date del Tora! Tora! tra cui il \"Brand new: day\" a Fiumicino (RM).\nNel settembre 2004, Mauro Lovisetto, web-designer, grafico e fotografo trevigiano, alla sua prima esperienza come regista, realizza il loro secondo videoclip, \"Tell Me Marie\", dirigendolo in uno studio di Padova per poi elaborarne un montaggio ricco di grafiche dinamiche, ambientazioni irreali e velocissime sequenze fotografiche. Il video comincia ad essere trasmesso dalle varie emittenti TV musicali da met\u00e0 ottobre e a fine novembre viene premiato al MEI di Faenza (RA) come miglior videoclip indipendente dell'anno.\nNello stesso periodo si esibiscono in due negozi FNAC per presentare \"Take Me Away\", con un inedito showcase acustico suonando \"Mad at Me\", due inediti (\"In Your Arms\" e \"Gloria\"), ed una versione completamente riarrangiata di \"Just a Boy\". La band continuer\u00e0 a suonare live per tutto il 2005, esibendosi tra l'altro in vari festival tra cui il Tora! Tora!, l'Arezzo Wave, Piemonte Music Festival, Frequenze Disturbate (per la seconda volta), Metarock a Pisa e il Marcon Music Festival, e come spalla dei Mot\u00f6rhead a Cagliari.\nDopo 8 anni di live e 4 dischi, nel settembre 2005 Dario Perissutti lascia il gruppo e viene sostituito dal giovane Francesco Valente, proveniente dall'underground triestino, che debutta il 24 settembre a Basigliano, per poi continuare il rodaggio in un breve tour in Germania (25, 26, 27 ottobre) ad Amburgo, Berlino e Francoforte.\nNel novembre 2005 Pierpaolo Capovilla e Francesco Valente, insieme all'ex chitarrista Giulio Favero e al cantante-chitarrista dei Super Elastic Bubble Plastic, Gionata Mirai, danno vita al progetto Il Teatro degli Orrori, il cui nome si richiama al \"Teatro della crudelt\u00e0\" di artaudiana memoria. La band suona qualche data nel 2006 e comincia un vero e proprio tour nel 2007. Il 6 aprile 2007 pubblicano il loro primo disco, \"Dell'impero delle tenebre\" prodotto dall'etichetta La Tempesta Dischi/Venus.\nAnni 2010.\nDopo aver tralasciato per qualche anno il progetto in favore de Il Teatro degli Orrori, nel mese di giugno del 2010, a distanza di 6 anni dall'ultimo disco, la band ha annunciato che sarebbe tornata ad esibirsi in un nuovo tour nel mese di ottobre, dove ha riproposto integralmente \"You Kill Me\" e alcuni brani inediti, con una nuova formazione che prevede, oltre a Pierpaolo Capovilla, il rientro di Giulio Favero alla chitarra e l'ingresso di Luca Bottigliero dei Mesmerico alla batteria.\nIl 12 ottobre 2010 pubblicano sempre per La Tempesta Dischi/Venus il cofanetto \"The Box\", che contiene i quattro album precedentemente incisi dalla band.\nIl 28 giugno 2011 pubblicano il loro quinto album \"A Better Man\". L'album, pubblicato per La Tempesta Dischi, vanta le collaborazioni di tanti artisti italiani e non: Eugene Robinson (Oxbow), Franz Stahl (Scream), Bob Rifo (Bloody Beetroots), Enrico Gabrielli (Calibro 35), Rodrigo D'Erasmo (Afterhours), Jacopo Battaglia (Zu) e Aucan.\nNel dicembre 2016 si riuniscono (con Franz Valente alla batteria e Carlo Veneziano alla chitarra) per alcune date e per registrare un nuovo disco, coadiuvati ai cori da Giulia Parin (Julinko) e Anna Carazzai (Love in Elevator, Lume) nel brano \"crying shame\".\nIl 23 febbraio 2018, esce (per la tempesta international, goodfellas) il nuovo disco \"you don't exist\", preceduto dall'uscita in radio del singolo omonimo.\nLa copertina \u00e8 firmata dall'artista veneziano Michele Bubacco. Registrato e mixato da Federico Grella e dalla band stessa presso i Dirty Sound Studio di Verona e masterizzato da Tommaso Benedetto agli YourOhm Studio B di Pordenone."}
{"id": "1042290", "revid": "307923", "url": "https://it.wikipedia.org/wiki?curid=1042290", "title": "Anna Marongiu", "text": "Artista sarda della prima met\u00e0 del Novecento, \u00e8 stata pittrice, autrice di incisioni, acqueforti e illustrazioni.\nBiografia.\nSin dall'infanzia mostr\u00f2 una spiccata vocazione artistica e una innata capacit\u00e0 espressiva. Studi\u00f2 pittura con Coromaldi e, contemporaneamente frequent\u00f2 l'Accademia Inglese in Roma, partecipando giovanissima a diverse esposizioni, con opere di varia tecnica e con disegni a penna.\nApprese da Carlo Alberto Petrucci, direttore della Calcografia di Stato, oggi Istituto Nazionale della Grafica, la tecnica dell'incisione ad acquaforte, in cui doveva rivelare le sue qualit\u00e0 di artista. Alla ricchezza di fantasia accoppiava una perfezione grafica e una non comune vigoria di espressione dei sentimenti, da quello religioso a quello chimerico, dal drammatico all'umoristico.\nNegli ultimi anni della sua breve esistenza si dimostr\u00f2 esperta anche nell'uso del bulino, dando prove della capacit\u00e0 raggiunta nell'esercizio di tale raro e arduo mezzo espressivo.\nSvolse attivit\u00e0 anche in campo illustrativo, elaborando serie figurative a commento dei manzoniani \"Promessi Sposi\" e del \"Sogno di una notte di mezza estate\" di Shakespeare e lasciando inedita un'ampia raccolta di disegni a penna e ad acquerello - ispirati dal \"Circolo Pickwick\" di Charles Dickens - che attualmente sono custoditi presso il \"Dickens House Museum\" di Londra.\nPartecip\u00f2 a diverse mostre in Sardegna: nel 1938 tenne la prima \"personale\" a Cagliari, presso la \"Galleria Palladino\". Fu presente a numerose manifestazioni d'arte, in Italia e all'estero, tra le quali quelle svolte a Bordeaux (1932), a Riga (1935), ad Abbazia (1936), ad Atene (1937), a Bucarest (1937), e in America Centrale (1939). Partecip\u00f2 alla \"Mostra dell'incisione Italiana Moderna\" a Roma (1940). Sue opere furono presentate alla Mostra delle incisioni italiane a Sassari (1950), che era curata dalla Calcografia Nazionale e alla mostra \"L'arte nella vita del Mezzogiorno\" a Roma (1953).\nAnna Marongiu per\u00ec tragicamente in un incidente aviatorio a Ostia, il 30 luglio 1941.\nProduzione artistica.\nNel 1942 una prima mostra retrospettiva fu organizzata presso la Galleria di Roma, presentata da Carlo Alberto Petrucci, cui fecero seguito analoghe iniziative promosse a Cagliari negli anni 1946, 1947 e 1969 dall\"'Associazione Amici del Libro\" e dal \"Soroptimist Club\". Una scelta di suoi lavori \u00e8 stata esposta nella Mostra antologica \"Quaranta anni d'incisione in Sardegna\", realizzata a Quartu S. Elena (Cagliari) nel marzo 1986.\nTra le sue opere si conservano i bozzetti delle pitture con le quali avrebbe dovuto decorare, secondo un incarico ricevuto, la cappella dell'Ospedale Traumatologico di Iglesias. Per eventi connessi al periodo bellico si lamenta la perdita, in epoca successiva alla morte, di diversi lavori, tra i quali, quasi totalmente, la serie di rami incisi riproducenti paesaggi della citt\u00e0 natale, in cui l'artista aveva lasciato significativa testimonianza della propria maturit\u00e0.\nSei acqueforti ritenute particolarmente significative (di cui tre complete di matrice e disegno preparatorio) sono state accolte nel 2005, per la loro conservazione, dall'Istituto Nazionale della Grafica, in Roma.\nAd Anna marongiu \u00e8 intitolato dal 1947 il \"Gabinetto delle Stampe\", annesso alla Biblioteca dell'Universit\u00e0 di Cagliari, presso il quale, alle 57 acqueforti gi\u00e0 da tempo custodite, si sono recentemente aggiunte, su donazione della famiglia, le matrici di 34 opere."}
{"id": "1042303", "revid": "2036605", "url": "https://it.wikipedia.org/wiki?curid=1042303", "title": "Battaglia di Herdonia (212 a.C.)", "text": "La prima battaglia di Herdonia fu combattuta nel 212 a.C., durante la seconda guerra punica, tra l'esercito cartaginese di Annibale e l'esercito romano guidato dal pretore Gneo Fulvio Flacco a \"Herdonia\", moderna Ordona (Foggia): l'esercito romano fu completamente annientato cancellandone la presenza in Apulia per diverso tempo.\nContesto storico.\nDopo la schiacciante vittoria a Canne (216 a.C.), Annibale raggiunse i primi importanti risultati politico-strategici. Alcuni centri cominciarono ad abbandonare i Romani, come Campani, Atellani, Calatini, parte dell'Apulia, i Sanniti (ad esclusione dei Pentri), tutti i Bruzi, i Lucani, gli Uzentini e quasi tutto il litorale greco, i Tarentini, quelli di Metaponto, di Crotone, di Locri e tutti i Galli cisalpini, e poi \"Compsa\", insieme agli Irpini. Annibale, con il grosso dell'esercito, si diresse in Campania dove riusc\u00ec ad ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma.\n\"Casus belli\".\nDopo anni di scontri nell'Italia meridionale, i consoli romani dell'anno 212 a.C., Q.Fulvio Flacco e Appio Claudio Pulcro, per tener lontano Annibale da Capua, decisero di separarsi. Fulvio si diresse nel territorio cumano, mentre Claudio in Lucania. Il condottiero cartaginese, incerto inizialmente sul da farsi, decise di inseguire Appio Claudio, che a sua volta port\u00f2 in giro il nemico come volle, per poi fare ritorno a Capua una seconda volta. Durante la marcia, i Cartaginesi ebbero l'occasione di affrontare un nuovo combattimento a loro favorevole, dove massacrarono un esercito romano di 16.000 armati.\nFrattanto i consoli, tornati a Capua, ricominciarono ad assediare la citt\u00e0 con grandissima violenza raccogliendo e preparando ogni cosa fosse necessaria. A \"Casilinum\" fu ammassato il grano; alla foce del Volturno, dove si trova la citt\u00e0 omonima, fu fortificata una rocca e posto un presidio romano; anche a Pozzuoli venne messo un presidio per dominare il mare e il vicino fiume. In queste due fortezze sul mare e a Ostia venne portato tutto il frumento che era stato inviato dalla Sardegna e quello che il pretore Marco Giunio Silano aveva raccolto in Etruria, affinch\u00e9 l'esercito romano ne avesse in abbondanza durante l'inverno. Annibale non voleva abbandonare Capua in una situazione tanto critica, ma quando alcuni messaggeri giunsero dalla \"Apulia\" e lo informarono che il pretore Gneo Fulvio Flacco, dopo aver assalito con successo alcune citt\u00e0 apule passate dalla parte dei Cartaginesi, si era abbandonato, lui e il suo esercito, a una tale trascuratezza da sopprimere ogni disciplina militare, il condottiero cartaginese mosse il suo esercito in direzione dell'Apulia. Egli era impaziente di poter assalire un nuovo esercito romano, meglio se comandato da un comandante inetto.\nIntanto il pretore Gaio Claudio Nerone part\u00ec dalla Lucania per marciare verso Suessula, portando con s\u00e9 sei legioni romane e sei legioni di alleati di Roma.\nBattaglia.\nLe legioni romane erano accampate nei pressi di \"Herdonia\". E quando arriv\u00f2 loro la notizia che i nemici si stavano avvicinando, poco manc\u00f2 che non si riversassero fuori dal campo senza aver ricevuto il comando del pretore Fulvio. Erano convinti di poter vincere a loro piacimento. La notte successiva Annibale, avendo saputo che negli accampamenti romani vi erano stati tumulti e che i soldati avevano minacciato il proprio comandante perch\u00e9 desse il comando d'attacco, pose 3.000 soldati armati alla leggera nelle fattorie e nei boschi dei dintorni. Ordin\u00f2 loro che ad un segnale convenuto uscissero tutti insieme dai loro nascondigli. Ordin\u00f2 poi a Magone il Sannita di bloccare con circa 2.000 cavalieri tutti i passaggi da cui riteneva che i Romani potessero fuggire.\nPortati a termine questi preparativi durante la notte, l'alba seguente condusse l'esercito in campo. E neppure Flavio ebbe qualche impedimento a combattere, trascinato dall'impeto improvviso dei suoi soldati. Le schiere dei Romani si disposero secondo il capriccio dei soldati: la prima legione e l'ala sinistra si disposero in prima linea, in modo che lo schieramento risultasse estendersi tutto in lunghezza. E nonostante i tribuni protestassero, non vi poteva essere nelle retrovie alcuna resistenza, in quanto il nemico avrebbe potuto sfondare lo schieramento in qualunque punto. I soldati non sembravano curarsene.\nE quando la battaglia inizi\u00f2, i Romani non furono in grado di sostenere neppure le grida dei nemici, n\u00e9 il loro primo assalto. Il comandante romano, che Tito Livio paragona in stoltezza e avventatezza a Marco Centenio Penula, anche se non paragonabile per coraggio, appena vide che l'esito della battaglia era compromessa e che i suoi arretravano e subivano l'assalto cartaginese, afferrato un cavallo, fugg\u00ec con circa 200 cavalieri.\nConseguenze.\nIl resto dello schieramento, respinto e poi accerchiato alle spalle ed alle \"ali\", fu fatto a pezzi. Dei 18.000 soldati romani ne sopravvissero solo poco pi\u00f9 di 2.000. I nemici poi si impadronirono degli accampamenti."}
{"id": "1042311", "revid": "1632387", "url": "https://it.wikipedia.org/wiki?curid=1042311", "title": "Necrophobic", "text": "I Necrophobic sono un gruppo death metal con influenze black metal, proveniente dalla Svezia e formatisi alla fine degli anni ottanta.\nStoria.\nI Necrophobic si formano a Stoccolma nel 1989 per volere del chitarrista David Parland e del batterista Joakim Sterner, nell'intento di creare un gruppo di death metal con testi blasfemi. In quegli anni nella scena della citt\u00e0 molti gruppi underground erano influenzati dalle sonorit\u00e0 dei grinders inglesi Carcass, Napalm Death ecc. mentre loro attingevano influssi soprattutto da Morbid Angel, Slayer e Bathory. Negli anni dal 1990 al 1992 la band si crea un folto seguito grazie ai demotapes \"Slow Asphyxiation\", \"Unholy Prophecies\" e il 7 pollici \"The Call\" che donano alla band una buona reputazione dando visibilit\u00e0 e mettendola in contatto con la label tedesca Black Mark Records, della cui scuderia facevano parte anche Bathory ed Edge of Sanity, che offre loro il primo contratto discografico. \nAssestata la formazione con l'entrata del cantante Anders Strokirk e del bassista Tobias Sideg\u00e5rd, la band incide nel 1993 \"The Nocturnal Silence\", composto da nove canzoni death metal registrate nel tempio del death svedese, i Sunlight Studios (Entombed, Dismember, Grave etc\u2026) del produttore Thomas Skogsberg. A differenza degli altri gruppi di Stoccolma come Entombed e Dismember, i Necrophobic si differenziano per un suono pi\u00f9 cupo ed atmosfere infernali, trademark che non sar\u00e0 mai lasciato dal gruppo. Durante il periodo tra il 1993 e il 1996, il gruppo si trov\u00f2 ad affrontare seri problemi di formazione, prima con il cantante Anders, che fu sostituito alla voce dal bassista Sideg\u00e5rd e poi dal chitarrista Parland (poi nei Dark Funeral con il soprannome Blackmoon), che fu sostituito da Martin Halfdan. I Necrophobic continuarono quindi come terzetto (Sterner, Sideg\u00e5rd, Halfdan) e registrarono nel 1996 il mini cd \"Spawned by Evil\", raggiunti poi dal chitarrista Sebastian Ramstedt non ancora in pianta stabile. Solo nel febbraio del 1997 la band d\u00e0 alle stampe il secondo full length \"Darkside\" che vede in parte un assestamento del sound del gruppo. Registrato sempre ai Sunlight Studios, in questo platter le influenze black metal si faranno molto consistenti soprattutto nella voce di Sideg\u00e5rd e nelle atmosfere malvagie create da un sound aperto delle chitarre con largo uso di tapping. Questa particolarit\u00e0 sar\u00e0 poi tipica di pochissimi altri gruppi (Dissection, Unanimated, Dawn, in parte anche i primi Naglfar) per i quali si conier\u00e0 il termine death/black svedese. La copertina fu disegnata da Christian \"Necrolord\" Walhin e mostra un pantheon infernale con tanto di gigantesche statue di arcigni draghi alati.\nSolo nell'inverno del 1999 la band rientrer\u00e0 in studio per registrare il suo terzo album \"The Third Antichrist\", che prosegue il cammino del precedente disco. Durante il tour in Germania nell'agosto del 2000, il chitarrista Halfdan decide di lasciare il gruppo per dedicarsi ad altre forme di metal estremo, e nello stesso periodo la band si trov\u00f2 costretta ad affrontare anche grane con la sua etichetta Black Mark. Infatti, nonostante il buon riscontro conseguito con gli album, i Necrophobic ebbero una scarsa promozione da parte della label, cosa che costrinse il gruppo a firmare con l'olandese Hammerheart Records nel 2001. In questo periodo si completa anche la formazione con l'entrata del chitarrista Johan Bergeback proveniente dai Morpheus. Completato del nuovo materiale, la band d\u00e0 alle stampe solo nel 2002 \"Bloodhymns\" che risulta essere il loro disco pi\u00f9 fresco ed ispirato ma non disconstandosi comunque di una virgola dal loro trademark.\nDopo il relativo tour di supporto all'album, problemi con l'etichetta portarono i Necrophobic a sciogliere il contratto con la Hammerheart (nel frattempo trasformata in Karmageddon Media) e alla fine del 2004 firmano un nuovo deal discografico con la svedese Regain Records (un tempo conosciuta come Wrong Again). Durante il 2005 la band compone nuovo materiale ed entra in studio per registrare il quinto album \"Hrimthursum\" (letteralmente Giganti di Ghiaccio), coerente con il death/black proposto fino ad ora con in pi\u00f9 alcune parti progressive che allungano la durata media delle canzoni. \nNel 2009 esce \"Death to All\". Il 4 settembre 2013, un mese prima dell'uscita di \"Womb of Lilithu\", il cantante Tobias Sideg\u00e5rd viene arrestato ed incarcerato per diciotto mesi con l'accusa di violenza domestica nei confronti di sua moglie e delle sue figlie. In seguito a questo fatto, il gruppo ha assunto come nuovo cantante Anders Strokirk, licenziando il vecchio: l'album seguente, \"Mark of the Necrogram\", \u00e8 stato pubblicato nel 2018."}
{"id": "1042320", "revid": "14641", "url": "https://it.wikipedia.org/wiki?curid=1042320", "title": "Pierre Brocard", "text": ""}
{"id": "1042323", "revid": "1305772", "url": "https://it.wikipedia.org/wiki?curid=1042323", "title": "Kali (disambigua)", "text": ""}
{"id": "1042324", "revid": "38120", "url": "https://it.wikipedia.org/wiki?curid=1042324", "title": "Ti Racconto di me", "text": ""}
{"id": "1042325", "revid": "1776051", "url": "https://it.wikipedia.org/wiki?curid=1042325", "title": "Trasporti in Guinea Equatoriale", "text": "Questa voce raccoglie le principali tipologie di Trasporti in Guinea Equatoriale.\nTrasporti su rotaia.\nRete ferroviaria.\nLa ferrovia \u00e8 inesistente nella Guinea Equatoriale.\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 2.703\u00a0km (dati 1999)\nReti filoviarie.\nAttualmente in Guinea Equatoriale non esistono filobus. \nAutolinee.\nNella capitale, Malabo, ed in poche altre zone abitate della Guinea Equatoriale, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 4 (dati 2005)\na) con piste di rullaggio pavimentate: 3\nb) con piste di rullaggio non pavimentate: 1"}
{"id": "1042326", "revid": "50026", "url": "https://it.wikipedia.org/wiki?curid=1042326", "title": "T.hermanni hermanni", "text": ""}
{"id": "1042329", "revid": "50026", "url": "https://it.wikipedia.org/wiki?curid=1042329", "title": "T.hermanni boettgeri", "text": ""}
{"id": "1042331", "revid": "50026", "url": "https://it.wikipedia.org/wiki?curid=1042331", "title": "T.hermanni hercegovinensis", "text": ""}
{"id": "1042336", "revid": "2139626", "url": "https://it.wikipedia.org/wiki?curid=1042336", "title": "Giudice sportivo", "text": "Il giudice sportivo \u00e8 la persona posta al vertice legislativo di una federazione, la quale assegna l'incarico.\nStoria.\nLa figura del \"giudice sportivo\" non mai \u00e8 esistita nel calcio italiano prima del 1959, ma di fatto esercitata dai dirigenti pi\u00f9 anziani ex giocatori ed ex dirigenti in epoche precedenti la fondazione dell'Associazione Italiana Arbitri avvenuta nel 1911. \nNon \u00e8 per caso che alla costituzione sia dei Comitati Regionali nel 1909 ci fosse sempre in seno a questi enti federali FIGC una \"commissione giudicante\", composta da ex calciatori e dirigenti anziani, che si riuniva i giorni successivi le partite domenicali (di solito il luned\u00ec raccogliendo i rapporti arbitrali inoltrati a mezzo posta oppure portati a mano) e collegialmente stabiliva le punizioni sportive.\nA cambiare radicalmente le cose fu la Carta di Viareggio stilata nel 1926 dai tre esperti nominati dal CONI.\nFu la presidenza FIGC di Leandro Arpinati a recepire le intenzioni del Presidente del C.I.T.A. Giovanni Mauro nel porre in ogni direttivo federale la figura del \"consulente arbitro\" (soprattutto formata da arbitri a riposo) che in seguito, dopo il 1945, fu ufficialmente definito come \"Fiduciario A.I.A.\".\nDefinizione.\nPoi, per lungo tempo in Italia, \u00e8 stata una carica ricoperta anche dai magistrati. Successivamente, il Consiglio Superiore ha vietato loro di svolgere incarichi per federazioni sportive.\nLa struttura della magistratura e il numero di gradi variano in base al singolo ente: la Federazione calcistica italiana, per esempio, riconosce al giudice il valore di 1\u00ba grado. Il 2\u00ba \u00e8 invece delegato alla Corte di Giustizia Federale, con valore definitivo. Ad essa compete anche la decisione finale in caso di illeciti, oltre che per i ricorsi di atleti (tesserati) e societ\u00e0.\nIl campionato nazionale contempla la figura a partire dalla stagione 1959-1960, visto che fino a quel momento le decisioni erano prese collegialmente dal Comitato o dalla Lega che gestiva ogni campionato.\nAll'atto del tesseramento e dell'iscrizione, atleti e societ\u00e0 si impegnano ad accettare le deliberazioni della giustizia sportiva rinunciando all'eventuale intervento di quella ordinaria: il mancato rispetto della clausola (detta \"compromissoria\") ha spinto il Parlamento a regolamentare la questione. L'unico TAR competente in suddetti casi \u00e8 quello della Regione Lazio.\nPer la stagione 2016-2017, giudici sportivi delle leghe professionistiche sono stati Gerardo Mastrandrea (LNP A), Emilio Battaglia (LNP B) e Pasquale Marino (LICP).\nSanzioni.\nLa figura, in materia di infrazioni sportive, pu\u00f2 irrogare i seguenti provvedimenti sanzionatori:"}
{"id": "1042338", "revid": "2008079", "url": "https://it.wikipedia.org/wiki?curid=1042338", "title": "Giorno di ghiaccio", "text": "In meteorologia, un giorno di ghiaccio \u00e8 un giorno nel quale la temperatura massima rilevata sia uguale o inferiore agli 0\u00a0\u00b0C. I giorni di ghiaccio sono anche detti giorni senza disgelo poich\u00e9 appunto \u00e8 impossibile che il ghiaccio formatosi o la neve caduta possano sciogliersi.\nNon si confonda un giorno di ghiaccio con un giorno di gelo: con quest'ultimo termine s'intende infatti un qualsiasi giorno in cui viene registrata una temperatura minima di 0\u00a0\u00b0C, che comunque, durante il giorno, aumenta e supera lo zero.\nIn Italia.\nI giorni di ghiaccio in Italia sono rari, anche nella parte settentrionale. Solo nella stagione invernale, nel caso di episodi con freddo rilevante, con aria proveniente dall'Artico o dalla Siberia diventano in qualche modo frequenti anche nelle localit\u00e0 di pianura.\nSulle montagne, invece, i giorni di ghiaccio sono molto frequenti in inverno, e a quote elevate possono dirsi normali per la stagione invernale. Addirittura sono indispensabili per mantenere le coltri di ghiaccio perenne sulle vette delle montagne, dove diventano frequenti anche d'estate.\nIn Europa.\nI giorni di ghiaccio sono rari in Europa Occidentale e diventano sempre pi\u00f9 frequenti a mano a mano che ci allontana dal mare. Per esempio, sono rari in Inghilterra e Irlanda e relativamente pi\u00f9 frequenti nella Spagna centrale e nella Francia non marittima. Sono frequenti d'inverno in Germania meridionale, Austria, nei Balcani, in Scandinavia (ma non nella Norvegia costiera) e in tutta l'Europa centro-orientale. Una sequenza di giorni di ghiaccio pu\u00f2 provocare notevoli accumuli di ghiaccio sulle piante, che, se non sono coperte da uno spesso strato di neve isolante, possono rimanere danneggiate."}
{"id": "1042344", "revid": "14691", "url": "https://it.wikipedia.org/wiki?curid=1042344", "title": "Wala abate", "text": ""}
{"id": "1042355", "revid": "28592", "url": "https://it.wikipedia.org/wiki?curid=1042355", "title": "Risorgimentale", "text": ""}
{"id": "1042358", "revid": "28592", "url": "https://it.wikipedia.org/wiki?curid=1042358", "title": "Viadotti", "text": ""}
{"id": "1042359", "revid": "135182", "url": "https://it.wikipedia.org/wiki?curid=1042359", "title": "Trafori", "text": ""}
{"id": "1042363", "revid": "1718925", "url": "https://it.wikipedia.org/wiki?curid=1042363", "title": "Federazione sportiva", "text": "Una federazione sportiva \u00e8 l'organo di governo di uno sport in un determinato ambito amministrativo o geografico (un Paese o una sua suddivisione ben identificata, una regione geografica delimitata, un continente o l'intero ambito mondiale).\nDescrizione.\nIl concetto di \"federazione sportiva\" si applica normalmente al governo di uno sport all'interno di uno Stato sovrano, ma possono esistere eccezioni: per esempio, in ambito calcistico, il Regno Unito \u2014 laddove dal punto di vista delle discipline olimpiche si presenta come un Paese unificato sotto la denominazione di Gran Bretagna \u2014 presenta quattro federazioni, ciascuna avente giurisdizione sul territorio dei suoi quattro Paesi costituenti (Inghilterra, Galles, Irlanda del Nord e Scozia); addirittura, nel rugby (sia a 13 che a 15) la federazione irlandese \u00e8 extranazionale, perch\u00e9 rappresenta l'intera isola d'Irlanda, che amministrativamente \u00e8 suddivisa tra Repubblica d'Irlanda e Regno Unito.\nAncora, il Comitato Olimpico Francese ha per esempio competenza sullo sport di tutto il territorio e quindi la Francia compete alle Olimpiadi come Paese unico, ma a livello calcistico e rugbistico Tahiti, pur essendo un territorio francese d'oltremare, ha sue proprie federazioni per motivi pratici, che competono a livello internazionale nella regione oceaniana.\nGeneralmente, non si d\u00e0 compresenza di federazioni per lo stesso sport nella stessa giurisdizione; solo una di esse verr\u00e0 riconosciuta a livello ufficiale.\nObiettivi.\nEsistono federazioni di carattere nazionale, continentale e mondiale (internazionale) cui \u00e8 demandata la gestione della disciplina in base all'area geografica di interesse. Per la partecipazione alle competizioni organizzate da una federazione, all'atleta sono richiesti il tesseramento presso la stessa e l'iscrizione ad una societ\u00e0 (affiliata alla federazione).\nTalune discipline, come ad esempio il golf, organizzano competizioni distinte per amatori e professionisti.\nNell'Unione Europea.\nAlcune sentenze della Corte di giustizia dell'Unione Europea hanno stabilito che le federazioni sportive -sia delle discipline individuali che di squadra- hanno il diritto ad autoregolamentare e decidere in autonomia le modalit\u00e0 di selezione degli atleti ammessi a rappresentarle nelle competizioni internazionali.\nPur garantendosi un principio meritocratico e di libera circolazione dei cittadini e dei servizi, \u00e8 stato rilevato che \u00e8 legittima non solamente una modalit\u00e0 di selezione non esclusivamente basata sui risultati agonistici e su previsioni statistiche, ma anche la valutazione pi\u00f9 completa e discrezionale da parte di tecnici e allenatori sportivi."}
{"id": "1042366", "revid": "599013", "url": "https://it.wikipedia.org/wiki?curid=1042366", "title": "Strega bianca", "text": ""}
{"id": "1042369", "revid": "834", "url": "https://it.wikipedia.org/wiki?curid=1042369", "title": "Sindromi cliniche", "text": ""}
{"id": "1042383", "revid": "38120", "url": "https://it.wikipedia.org/wiki?curid=1042383", "title": "Strega Bianca", "text": ""}
{"id": "1042384", "revid": "30610", "url": "https://it.wikipedia.org/wiki?curid=1042384", "title": "Conca aquilana", "text": "La Conca Aquilana \u00e8 una conca interna appenninica, appartenente al medio corso della Valle dell'Aterno, situata nell'Abruzzo interno, nel circondario della citt\u00e0 dell'Aquila, da cui trae il nome. Gran parte del territorio rientrava all'interno della comunit\u00e0 montana Amiternina con la popolazione attuale dell'intera area che \u00e8 di circa 120.000 abitanti.\nDescrizione.\nPosta tra le dorsali orientali e centrali dell'Appennino centrale abruzzese, nell'alta provincia dell'Aquila, \u00e8 una delle macroaree di bassa quota della provincia dell'Aquila (assieme al Fucino, alla Valle Peligna e all'Alto Sangro), caratterizzata da un territorio mediamente vasto, in buona parte pianeggiante, circondato a nord-est dalla catena del Gran Sasso d'Italia, a sud dalla catena del Velino-Sirente ed il gruppo montuoso di Monte Ocre-Monte Cagno, a ovest da altre dorsali montuose minori (gruppo montuoso Monte San Rocco-Monte Cava e di Monte Calvo) e a nord dai Monti dell'Alto Aterno, sviluppandosi ad un'altitudine media di circa 700 m sul livello del mare. Il valico di Sella di Corno la collega verso la Piana Reatina.\nTali catene la separano geograficamente dalle sub-regioni del Teramano a nord-est, della Marsica a sud-ovest, dal Cicolano ad ovest, il Reatino a nord-ovest, mentre trova sbocco nella media Valle dell'Aterno, la Valle Subequana e la Piana di Navelli. Dalla conca aquilana partiva anticamente il Tratturo L'Aquila-Foggia nell'ambito della transumanza.\nGeologia.\nL'intera area, assieme a tutta la Valle dell'Aterno, \u00e8 classificata a rischio sismico 1 e 2 e ad alta pericolosit\u00e0 sismica con vari importanti terremoti in epoca storica (vedi terremoti dell'Aquila). Ancora pi\u00f9 a rischio sono le zone pi\u00f9 basse della conca con terreni alluvionali nei pressi del corso del fiume Aterno soggetti a fenomeni di amplificazione sismica.\nClima.\nIl clima \u00e8 quello tipico delle zone interne appenniniche con accentuata continentalit\u00e0 che favorisce accentuate escursioni termiche sia giornaliere che annuali mantenendo relativamente bassi i livelli di umidit\u00e0 relativa. Il territorio \u00e8 noto anche per vistosi fenomeni di inversione termica sia d'inverno che d'estate. D'inverno si assiste a frequenti e diffuse gelate mentre le nevicate dagli anni 80 in poi sono diminuite sia in frequenza che in accumulo in linea con i cambiamenti climatici che hanno coinvolto l'Italia peninsulare e l'intero arco appenninico.\nStoria.\nNel pleistocene la conca costituiva un bacino chiuso ed ospitava, con ogni probabilit\u00e0, un gigantesco lago che si estendeva da Cagnano Amiterno fino oltre San Demetrio ne' Vestini e che costituiva un unico bacino lacustre con quello di Sulmona. Proprio sul fondale lacustre, protetto da limo, venne trovato nel 1954, nel territorio dell'attuale comune di Scoppito, il famoso scheletro di mammuth, poi esposto nel Forte spagnolo dell'Aquila.\nCon la fine dell'era glaciale si \u00e8 assistito al prosciugamento del lago, ma la zona \u00e8 storicamente considerata ricca d'acqua come testimoniano i nomi della citt\u00e0 dell'Aquila (da \"Acquilis\") e le frazioni di Onna (da \"Unda\", onda) e Bagno; la conca \u00e8 oggi attraversata in tutta la sua lunghezza dal fiume Aterno, oltre che da numerose altre sorgenti e torrenti.\nIn epoca romana era parte della regione geografica della Sabina. La conca fu colpita da gravi terremoti nel 1461, nel 1703 e nel 2009.\nEconomia.\nLa Conca Aquilana ospita uno dei 4 poli industriali della provincia dell'Aquila (gli altri sono localizzati a Carsoli-Oricola, Avezzano-Fucino e Sulmona-Conca Peligna) nelle localit\u00e0 di Sassa Scalo/Scoppito a ovest e Pile/Bazzano/San Demetrio ad est. \u00c8 presente un polo farmaceutico con Sanofi-Aventis, Domp\u00e9 e Menarini e un polo elettronico-ingegneristico con Thales Alenia Space e Technolabs oltre ad altre aziende come Edimo ecc... La restanta parte della popolazione \u00e8 impegnata nel commercio e nei servizi.\nInfrastrutture.\nLa conca \u00e8 percorsa dalla Strada statale 17 dell'Appennino Abruzzese ed Appulo-Sannitico, dalla strada statale 80 del Gran Sasso d'Italia e 80 dir, dalla Strada provinciale 1 Amiternina e dalla Strada Provinciale Mausonia, oltre alle strade comunali. \u00c8 percorsa anche dalla linea ferroviaria Terni-Sulmona. Servizi di radiodiffusione e telediffusione sono presenti sul Monte Luco, sul Monte Munito e Monte La Serra."}
{"id": "1042395", "revid": "28592", "url": "https://it.wikipedia.org/wiki?curid=1042395", "title": "Garighe", "text": ""}
{"id": "1042397", "revid": "123727854", "url": "https://it.wikipedia.org/wiki?curid=1042397", "title": "Teatro Piccinni", "text": "Il teatro comunale Niccol\u00f2 Piccinni, conosciuto semplicemente anche come teatro Piccinni, \u00e8 il pi\u00f9 antico teatro della citt\u00e0 di Bari. A causa dell'incendio che nel 1991 ha distrutto il teatro Petruzzelli, \u00e8 stato per quasi un ventennio la sala pi\u00f9 importante del capoluogo sia per capienza sia per tradizione. Il Piccinni \u00e8 inoltre, per dimensioni, il quarto teatro all'italiana della regione, dopo lo stesso Petruzzelli, il Politeama Greco di Lecce e il Verdi di San Severo.\nIl Politeama \u00e8 rimasto chiuso ed inattivo per circa nove anni, a causa di lunghi e meticolosi lavori di restauro e per problemi burocratici. \u00c8 stato riaperto il 5 dicembre 2019, con una maratona di concerti sinfonici, jazz e di commedia, incominciata alle ore 18 e conclusasi alle ore 23 del giorno successivo, 6 dicembre 2019, festa di San Nicola, patrono della citt\u00e0. La lunga maratona \u00e8 stata \"offerta\" dal comune di Bari ai suoi cittadini, i quali hanno potuto fruire di tali spettacoli gratuitamente.\nDurante la maratona nel teatro, all'esterno sono stati organizzati spettacoli di artisti di strada.\nIl teatro si trova sul corso Vittorio Emanuele II, importante via cittadina, nei pressi dei Giardini Isabella d'Aragona.\nStoria.\nAll'inizio del XIX secolo il Comune di Bari disponeva di un proprio teatro ospitato nell'antico Palazzo del Sedile (risalente al XVI secolo) nella citt\u00e0 vecchia; tuttavia esso era fatiscente e del tutto inadatto a ospitare un pubblico numeroso. Inoltre, con l'apertura del borgo murattiano la citt\u00e0 si era espansa al di fuori delle antiche mura, dunque era necessario costruire un nuovo edificio teatrale.\nI lavori iniziarono nel 1836 e furono conclusi solo nel 1854: il 30 maggio di quell'anno il Teatro, ancora senza denominazione ufficiale, fu inaugurato con un allestimento del \"Poliuto\" di Gaetano Donizetti.\nPer quanto riguarda il nome, il Consiglio Decurionale aveva proposto inizialmente d'intitolare il nuovo Teatro a Maria Teresa d'Asburgo-Teschen, consorte di Ferdinando II delle Due Sicilie; tuttavia ella, a lavori gi\u00e0 ultimati e col Teatro gi\u00e0 inaugurato, espresse il suo diniego ad associare il suo nome a un luogo mondano. Cos\u00ec nel 1855 il Teatro fu intitolato al compositore barese Niccol\u00f2 Piccinni.\nEventi e rappresentazioni.\nTra i direttori d'orchestra che hanno diretto al Teatro di Bari, si annovera Antonino Palminteri, presente sul podio del Piccinni nella stagione teatrale a cavallo tra il 1898 e il 1899, portando in scena Opere quali:\"La Boh\u00e8me\", \"La Favorita\", \"Il re di Lahore\", \"La Gioconda\". Gli esiti delle rappresentazioni furono eccellenti e apprezzatissimi, in particolare dalla Stampa che in occasione della messa in scena del \"Don Carlos\" cos\u00ec si espresse: \"al Piccinni di Bari per il Don Carlos, primo artista si \u00e8 rivelato il Cav. Palminteri che, coi mezzi limitatissimi di cui dispone, ha raggiunto effetti mirabili per precisione, per colore, per bellezza\"."}
{"id": "1042399", "revid": "125193598", "url": "https://it.wikipedia.org/wiki?curid=1042399", "title": "Dawson Leery", "text": "Dawson Wade Leery \u00e8 il protagonista del telefilm drammatico \"Dawson's Creek\", \u00e8 interpretato da James Van Der Beek e doppiato nella versione italiana da Francesco Pezzulli.\nDescrizione del personaggio.\nIl personaggio di Dawson \u00e8 un po' atipico rispetto al classico adolescente, \u00e8 molto riflessivo e pacato e per niente impulsivo, esatto opposto all'amico Pacey Witter, per questo suo atteggiamento molto spesso criticato da quest'ultimo, perch\u00e9 non si gode la vita e pensa sempre troppo alle conseguenze ed \u00e8 stato talmente maniacale da tentare di riprendere di nascosto con la sua videocamera il suo primo bacio con Jen Lindley.\nEstremamente leale verso gli amici e ligio sempre al dovere tanto da non aver neanche mai marinato la scuola, infatti in un episodio viene spinto da Jen a saltare le lezioni ma lui fa finta e scappa.\nL'unica volta che ha litigato con il suo migliore amico \u00e8 stato nella terza stagione dove lui e Pacey si contendono le attenzioni di Joey Potter, scatenando l'eterno triangolo di amicizia-amore che \u00e8 stato cardine delle stagioni a seguire."}
{"id": "1042408", "revid": "647919", "url": "https://it.wikipedia.org/wiki?curid=1042408", "title": "Frati Cappuccini", "text": ""}
{"id": "1042409", "revid": "110157", "url": "https://it.wikipedia.org/wiki?curid=1042409", "title": "Battistero di San Giovanni in Tumba", "text": "Il battistero di San Giovanni in Tumba, detto erroneamente Tomba di Rotari, assieme alla chiesa di Santa Maria Maggiore forma il complesso monumentale di San Pietro. Si trovano a Monte Sant'Angelo, in provincia di Foggia.\nStoria.\nPer tanti anni, a seguito dell'interpretazione errata di un'epigrafe, si \u00e8 pensato che si trattasse della tomba del re Rotari (ad oggi non vi \u00e8 certezza alcuna che sia stato seppellito a Monte Sant'Angelo). Infatti non si sa di preciso se il re longobardo Rotari sia mai giunto a Monte Sant'Angelo, tuttavia gli viene attribuito un testamento, nel quale avrebbe espresso il desiderio di esservi sepolto, cosicch\u00e9 si \u00e8 voluto riconoscere il suo mausoleo in questa singolare costruzione. In realt\u00e0 risulta pi\u00f9 attendibile che Rotari, essendo morto a Pavia fosse seppellito in quella citt\u00e0.\nL'ipotesi pi\u00f9 attendibile \u00e8 che il Battistero di San Giovanni in Tumba fu fondato nei primi anni del XII secolo da un certo Pagano, originario di Parma ma residente a Monte Sant'Angelo, e da un Rodelgrimo, nativo del Gargano, entrambi rintracciati in un documento del 1109 che li identifica come cognati.\nDescrizione.\nPochi metri dividono il colonnato della basilica di San Michele (quest'ultima patrimonio dell'UNESCO) dalla pi\u00f9 antica chiesa del paese: San Pietro, sede della prima parrocchia cittadina, che venne demolita nel 1891 per ragioni storiche. Di essa restano il seicentesco rosone a traforo posto sul portale d'ingresso, le basi di quattro colonne di granito, e la struttura absidale a semicatino scavata da nicchie risalente al XII secolo. \nA sinistra dell'abside si accede al Battistero dedicato a San Giovanni Battista che, nei primi del XII secolo, Rodelgrimo e suo cognato Pagano da Parma fecero sopraelevare e coprire a cupola. L'appellativo \"Tomba di Rotari\" \u00e8 dovuto all'errata interpretazione del nome del costruttore e del vocabolo \"tumba\" (cupola).\nDegni di attenzione sono i bassorilievi che sormontano l'ingresso e i capitelli e gli affreschi interni.\nA destra dell'ingresso di San Pietro si apre l'atrio che conduce alla Chiesa di Santa Maria Maggiore."}
{"id": "1042410", "revid": "767487", "url": "https://it.wikipedia.org/wiki?curid=1042410", "title": "Branchiobdellida", "text": "I branchiobdellidi sono anellidi di piccoli dimensioni, solitamente ectoparassiti di crostacei d'acqua dolce. Le specie pi\u00f9 grandi arrivano sino al centimetro, mentre quelle pi\u00f9 piccole sono di grandezza inferiore al millimetro. La forma del corpo \u00e8 allungata, a bacchetta o a pera, ed \u00e8 appiattito ventralmente o dorsoventralmente. Il numero di segmenti varia da 15 a 16, ed \u00e8 solitamente suddiviso in questo modo: i primi quattro costituiscono il capo, con il primo segmento adibito a bocca (peristomio); il corpo \u00e8 costituito invece da undici segmenti. Ogni segmento del corpo risulta essere diviso da un solco in due altri anelli, uno pi\u00f9 grande (anteriore) ed uno pi\u00f9 piccolo (posteriore). Sull'anello anteriore, in alcune specie, si sviluppano estensioni a forma di piccoli bastoncelli. L'organo orale, il peristomio, \u00e8 suddiviso in due labbra, una superiore ed una dorsale. Quella superiore pu\u00f2 essere dotata di piccoli tentacoli. Il canale alimentare si apre con una faringe muscolosa nella cui parte anteriore sono situate due mascelle. L'esofago \u00e8 un breve segmento a cui segue lo stomaco, diviso in setti. Una costrizione separa lo stomaco dall'intestino, anch'esso suddiviso in camere. Un altro setto segna il passaggio all'intestino, che si restringe sino a formare il retto. L'ano si apre nel decimo segmento del corpo dell'anellide."}
{"id": "1042415", "revid": "124912976", "url": "https://it.wikipedia.org/wiki?curid=1042415", "title": "Emilio Zapico", "text": "Carriera.\nFormato nella scuola della Formula Seat spagnola, accede nel 1973 al Campionato Europeo Turismo, con buoni risultati al volante di una Ford Escort. \nVenne iscritto al Gran Premio di Spagna 1976 di Formula 1 dal team \"Mapfre\" con una vecchia Williams FW04, utilizzata in seguito anche da Brian McGuire. Terminer\u00e0 a sette decimi di secondo dalla qualificazione e non prese di conseguenza il via alla competizione. \nPass\u00f2 poi alle gare delle vetture sport prototipo e turismo. Mor\u00ec nel 1996 in un incidente aereo."}
{"id": "1042417", "revid": "123175844", "url": "https://it.wikipedia.org/wiki?curid=1042417", "title": "Joey Potter", "text": "Josephine Lynn \"Joey\" Potter \u00e8 uno dei personaggi della serie televisiva \"Dawson's Creek\". \u00c8 interpretata da Katie Holmes e doppiata nella versione italiana da Ilaria Latini (stagioni 1\u20134).\nDescrizione del personaggio.\nJoey Potter, il cui nome le fu dato in onore a Jo March, una delle ragazze del libro preferito dalla madre, \"Piccole donne\", \u00e8 una ragazza che deve affrontare una situazione familiare molto delicata. Sua madre \u00e8 morta di cancro quando lei aveva circa tredici anni, suo padre \u00e8 in carcere per spaccio di droga. Joey vive con sua sorella Bessie, il fidanzato di quest'ultima e il piccolo Alexander, loro figlio. Hanno un bed &amp; breakfast. \u00c8 chiaro che una realt\u00e0 familiare di questo tipo ha suscitato le maldicenze della gran parte dei compaesani di Joey, anche se lei non ci presta particolare attenzione. \nIl suo migliore amico \u00e8 Dawson. Con lui ha condiviso tutta la sua vita, con lui ha affrontato situazioni e problemi, per lui prova un sentimento sincero e profondo. Amore, o comunque qualcosa di molto simile. Durante il telefilm, i due avranno un rapporto tormentato segnato anche dal fatto che Joey si innamora dalla terza stagione in poi del ribelle Pacey, migliore amico di Dawson, con il quale partir\u00e0 per l'estate sulla sua barca, la True Love. La storia tra Joey e Pacey sar\u00e0 duratura, importantissima e intensa e metter\u00e0 a dura prova l'amicizia tra la ragazza e Dawson. Durante una gita in montagna decider\u00e0 di fare per la prima volta l'amore con Pacey. I due si lasceranno durante il ballo studentesco perch\u00e9 Pacey in confronto a lei si sente una nullit\u00e0. Dopo iniziali contrasti, fa amicizia con Jen bench\u00e9 siano decisamente diverse. \nJoey frequenter\u00e0 il college a Boston dove far\u00e0 amicizia con Audrey, sua compagna di stanza. Durante quel periodo inizier\u00e0 prima una storia con Charlie, un ex di Jen, e poi con Eddie, un ragazzo conosciuto nel bar dove lavora. Quando quest'ultimo se ne andr\u00e0 per seguire il suo sogno, la ragazza prover\u00e0 a rimettersi con Pacey, ancora interessato a lei, ma il ritorno di Eddie far\u00e0 finire subito la storia. In questo periodo del college, nonostante qualche difficolt\u00e0, Joey cercher\u00e0 comunque di mantenere salda la sua amicizia con Dawson. Nell'ultima puntata la ragazza decider\u00e0 che Dawson \u00e8 la sua anima gemella, mentre Pacey il suo vero amore."}
{"id": "1042418", "revid": "2128848", "url": "https://it.wikipedia.org/wiki?curid=1042418", "title": "Tesi di Cassiciacum", "text": "La Tesi di Cassiciacum, che definisce le argomentazioni della posizione di resistenza cattolica del cosiddetto sedeprivazionismo, \u00e8 una tesi teologica elaborata dal teologo domenicano francese Michel Gu\u00e9rard des Lauriers riguardante la situazione della Chiesa cattolica dopo il Concilio Vaticano II (1962-1965). Redatta una prima volta in una versione pi\u00f9 ristretta, consistente in 18 pagine dattiloscritte datate nella Pasqua del 6 marzo nel 1978, \u00e8 stata poi pubblicata nel N\u00b0 1 dei \"Cahiers de Cassiciacum\" (in lingua italiana \"Quaderni di Cassiciacum\") nel maggio 1979.\nOrigine del nome.\nIl genitivo \"di Cassiciacum\" attribuito alla \"Tesi\", proviene dalla rivista \"Cahiers de Cassiciacum,\" nel cui primo numero (maggio 1979) tale tesi venne estensivamente formulata dal P. Gu\u00e9rard des Lauriers. Il nome latino richiama quello della localit\u00e0, oggi Cassago Brianza, dove Sant'Agostino d'Ippona nel 387 si ritir\u00f2 in meditazione e preghiera prima di ricevere il battesimo.\nLa \"Tesi\".\nLa \"Tesi\" sostiene che almeno dal 7 dicembre 1965 la Sede Apostolica sia da ritenersi \"formalmente\" vacante a seguito dell'approvazione della Dichiarazione Conciliare \"Dignitatis Humanae\" sulla libert\u00e0 religiosa, documento assertore di una dottrina gi\u00e0 solennemente condannata in passato dal Magistero della Chiesa.\nDal 1965 si ritiene quindi che la cattedra di San Pietro sia occupata solo \"materialmente\" dagli eletti dei Conclavi convocati (tutti validi fino a prova del contrario). Le persone elette dai Conclavi sarebbero rimaste solo \"in potenza\" \"papi\", in quanto soggetti umani meramente designati al papato, e quindi, propriamente e in senso stretto, non papi. Tali \"papi\" (impropriamente e in senso lato, in quanto solo canonicamente eletti), insegnando in veste di pastori della Chiesa dottrine gi\u00e0 condannate come eretiche dal Magistero ecclesiastico, manifesterebbero pubblicamente \"di fatto\" di essere privi di quell'Autorit\u00e0 di origine divina che preserva il Papa dall'errore sia nel suo Magistero straordinario che in quello ordinario e universale. Quella del papa \u00e8 difatti un'Autorit\u00e0 sovrannaturale che, previa un'elezione valida, solo Cristo, e non il Conclave, attribuisce direttamente al suo Vicario in terra, garantendone il carattere di infallibilit\u00e0 magisteriale e il primato giuridico. Se ne desume che al momento dell'accettazione dell'elezione al papato, gli eletti dal Conclave (almeno dal card. G.B. Montini sino all'attuale J.M. Bergoglio) abbiano accettato solo verbalmente e esteriormente, ponendo in realt\u00e0 interiormente un ostacolo (\"obice\") all'accettazione, impedendo cos\u00ec la comunicazione da parte di Dio del carisma divino normalmente spettante. Tale ostacolo \u00e8 individuato nella mancanza da parte dell'eletto dell'\u00abintenzione oggettiva ed abituale di procurare e di realizzare il bene e il fine della Chiesa\u00bb.\nQuesta situazione durerebbe fino a quando: (1) non ci fosse un ravvedimento dell'eletto (in seguito o meno ad una pubblica ammonizione da parte dei Vescovi residenziali o di un Concilio imperfetto) con la conseguente rimozione dell'ostacolo interno da lui opposto all'accettazione del papato, e l'inevitabile condanna degli errori eterodossi sanciti dal Concilio Vaticano II e di quelli perpetuati continuativamente negli anni tramite atti giuridicamente invalidi (promulgati cio\u00e8 senza Autorit\u00e0 effettiva): in quel momento l'eletto diverrebbe legittimamente papa; oppure quando (2) il Concilio imperfetto, accertando la pertinacia nell'eresia e ratificando la deposizione dell'eletto gi\u00e0 operata da Dio, provvederebbe a convocare il nuovo Conclave.\nLa \"Tesi\" \u00e8 sostenuta in Italia dall'Istituto Mater Boni Consilii, al quale Michel Gu\u00e9rard des Lauriers manifest\u00f2 la propria simpatia, approvandone la finalit\u00e0."}
{"id": "1042419", "revid": "7979272", "url": "https://it.wikipedia.org/wiki?curid=1042419", "title": "Garadiabolo", "text": ""}
{"id": "1042421", "revid": "466539", "url": "https://it.wikipedia.org/wiki?curid=1042421", "title": "Louise Brown", "text": "Biografia.\nI suoi genitori, Lesley e John Brown, decisero di ricorrere alla fecondazione assistita (metodica sviluppata da Robert Geoffrey Edwards e Patrick Steptoe), dopo aver provato inutilmente a concepire per nove anni, a causa di un problema alle tube di Falloppio di Lesley. Sebbene i Brown sapessero che la procedura era sperimentale, i medici non dissero loro che fino a quel momento non era ancora nato nessun bambino attraverso quel metodo. Louise nacque alle 23:47 all'Oldham General Hospital (Inghilterra), attraverso un parto cesareo programmato. Alla nascita pesava 2,608\u00a0kg. Il parto fu ripreso su nastro. Louise ha una sorella, Natalie, anch'ella concepita in vitro, che \u00e8 stata la prima \"figlia della provetta\" a mettere al mondo un bimbo, nel 1999.\nLa Brown ha sposato Wesley Mullinder, una guardia giurata, il 4 settembre 2004. Il 20 dicembre 2006 ha dato alla luce un figlio, Cameron, concepito naturalmente. Nel 2013 ha partorito un altro maschio, Aiden. Dopo aver lavorato per qualche tempo come bambinaia, \u00e8 stata assunta in un ufficio postale. Vive a Bristol."}
{"id": "1042424", "revid": "2075918", "url": "https://it.wikipedia.org/wiki?curid=1042424", "title": "Storia dei sistemi operativi", "text": "La storia dei sistemi operativi descrive l'evoluzione durante tutto il periodo di sviluppo dei calcolatori elettronici, sviluppandosi parallelamente alla storia del computer e, pi\u00f9 in generale, della storia dell'informatica.\nClassificazione.\nLa storia dei sistemi operativi pu\u00f2 essere suddivisa in varie generazioni, ognuna delle quali composta da esemplari sempre pi\u00f9 evoluti, affidabili e veloci rispetto a quelli della generazione precedente. Le generazioni possono essere cos\u00ec schematizzate:\nIl secondo dopoguerra.\nIn un periodo delimitabile tra il 1945 e il 1955 gli elaboratori elettronici erano ammassi di valvole termoioniche, occupavano intere stanze, erano lentissimi e cos\u00ec costosi che potevano permetterseli soltanto grossi centri di calcolo o Universit\u00e0 o sovrani particolarmente facoltosi. Inoltre questi calcolatori erano molto inaffidabili, in quanto le valvole che li componevano si rompevano spesso. In questo periodo non esisteva ancora il concetto di Sistema Operativo; infatti il programma da eseguire veniva inserito ad ogni esecuzione in codice binario attraverso dei primitivi lettori di schede perforate e dopo alcune ore il risultato veniva inviato a una stampante. Il programma doveva contenere \"tutte\" le istruzioni necessarie, comprese ad esempio le singole operazioni di input/output verso dispositivi fisici: queste procedure a basso livello andavano riportate identiche in tutti i programmi, a differenza dei sistemi odierni, in cui \u00e8 il sistema operativo che le implementa, e nei programmi \u00e8 necessario solo richiamarle.\nGli anni '50 e '60.\nTra il 1955 e il 1965, grazie alla rivoluzionaria invenzione del \"transistor\" gli elaboratori (chiamati \"mainframe\") divennero abbastanza affidabili da poter essere costruiti e venduti in serie, anche se erano comunque macchine grosse e costosissime tanto che gli unici acquirenti possibili erano ancora una volta i Centri di Calcolo, le Universit\u00e0 e le banche.\nPer eseguire dei programmi (o come venivano chiamati, \"job\"), un programmatore doveva scrivere il proprio programma su carta, trasferirlo su schede, caricarlo nel computer, attendere il termine dell'esecuzione e la stampa del risultato. Tale operazione era molto dispendiosa in termini di tempo e non permetteva di sfruttare la CPU della macchina durante le lunghe fasi di caricamento di dati e programmi: non essendo infatti stata ancora introdotta la tecnologia di accesso diretto alla memoria (DMA) durante le fasi di input/output il processore era totalmente utilizzato per il controllo di queste operazioni. \u00c8 per questo che si adott\u00f2 la soluzione del sistema batch (a \"lotti\"): l'idea di base era quella di dividere su macchine distinte le tre operazioni di caricamento dei dati, elaborazione vera e propria e stampa. Il calcolo veniva affidato ad un calcolatore centrale costoso come l'IBM 7094 mentre gli elaboratori satelliti utilizzati per le altre due operazioni erano macchine pi\u00f9 economiche come gli IBM 1401.\nIl sistema operativo di questi \"mainframe\" doveva erogare pochi semplici servizi: gestione dell'input/output, interpretazione dei comandi contenuti nelle schede controllo, e pilotaggio dell'esecuzione di programmi, sia quelli lanciati dall'utente, sia le utilit\u00e0 di sistema. I sistemi operativi tipici per questi elaboratori, per lo pi\u00f9 programmati in Fortran e in Assembly erano il Fortran Monitor System (FMS) e l'IBSYS.\nGli anni '60 e '70.\nDai primi anni sessanta cominci\u00f2 a farsi strada il concetto di dispositivo virtuale e astrazione. Prima di ci\u00f2 un programmatore che avesse voluto comandare ad esempio una stampante, doveva conoscere, nei minimi dettagli, il funzionamento a basso livello della periferica, mentre a partire dall'introduzione del concetto di periferica virtuale il sistema operativo avrebbe fatto da intermediario tra utente e periferica. Nello stesso periodo i sistemi operativi iniziarono a supportare il DMA e lo Spool.\nIl DMA (\"Direct Memory Access\") \u00e8 il sistema che permette di trasferire interi blocchi di dati da memoria secondaria a memoria centrale in modo completamente indipendente dal processore, il quale pu\u00f2, nel frattempo, eseguire altre operazioni. Lo Spool (\"Simultaneous Peripheral Operations On Line\") \u00e8 un sistema che permette di gestire in maniera efficiente le code di job di stampa. \nLa multiprogrammazione.\nIn questo periodo vennero anche introdotte delle \"politiche di ordinamento dei \"job\". Essi venivano caricati ed eseguiti in maniera sequenziale, ma l'ordine di esecuzione dei programmi era gestito da opportune politiche implementate nel sistema operativo. Siamo ancora lontani da ci\u00f2 che sar\u00e0 poi il \"time-sharing\" supportato da tutti i sistemi operativi moderni, tuttavia \u00e8 il germe che dar\u00e0 il via alla implementazione della multiprogrammazione negli anni successivi.\nL'IBM System/360.\nNell'aprile del 1964 l'IBM present\u00f2 una famiglia di computer chiamata IBM System/360, prima realizzazione di una netta distinzione tra \"architettura hardware\" e \"implementazione\". Tutti gli elaboratori della suite, che andavano da piccole macchine a grandi \"mainframe\" utilizzavano varianti dello stesso sistema operativo, l'OS/360, che supportava sia il calcolo scientifico che quello commerciale. Tuttavia questa eccessiva diversificazione tra i diversi computer rese difficile scrivere codice efficiente che rispettasse tutti i requisiti che erano in conflitto tra di loro. Il risultato fu un sistema operativo enorme e molto complesso scritto da migliaia di programmatori. OS/360 conteneva centinaia di errori che resero necessarie diverse revisioni. Ogni nuova versione correggeva alcuni problemi, introducendone per\u00f2 degli altri.\nUn esauriente rapporto sull'esperienza con OS/360 \u00e8 descritto da Fred Brooks sul suo saggio sull'Ingegneria del Software intitolato \"The Mythical Man-Month: Essays on Software Engineering\"\". In questo e in molti altri sistemi operativi dell'epoca venne implementata la multiprogrammazione, che rendeva possibile la presenza di pi\u00f9 programmi in memoria contemporaneamente. Questo rendeva necessaria la presenza di hardware specializzato per proteggere i programmi dalle reciproche interferenze. Quando un \"job\" in esecuzione aveva bisogno di effettuare un'operazione di I/O il sistema operativo lo sospendeva e al suo posto faceva girare un altro \"job\". Quando l'operazione di I/O si concludeva, il primo \"job\" tornava pronto all'esecuzione e attendeva il suo turno attendendo la sospensione di uno degli altri. Questi sistemi ottimizzavano l'uso delle risorse disponibili ma non lo sviluppo dei programmi, infatti il tempo che intercorreva tra il caricamento dei programmi e la disponibilit\u00e0 dei risultati era spesso di alcune ore, per cui il pi\u00f9 piccolo errore poteva far perdere al programmatore un sacco di tempo.\nLa nascita di Unix.\nDagli anni sessanta esiste il concetto di \"time-sharing\": ogni utente dispone di un dispositivo di ingresso (la tastiera) e un dispositivo di uscita (un \"monitor\" o una telescrivente), e ha la possibilit\u00e0 di inviare comandi al sistema operativo ottenendo subito una risposta. Infatti in questi sistemi con \"time-sharing\" un programma resta in esecuzione fino a quando esso richiede un'operazione di I/O, oppure occupa la CPU per pi\u00f9 di un certo intervallo di tempo prestabilito (detto \"quanto temporale\").\nNel 1962 venne realizzato al MIT il primo sistema di \"time-sharing\" su un IBM 7094: il CTSS. Fu in realt\u00e0 il Multics la vera rivoluzione. Venne sviluppato congiuntamente dal MIT, dalla General Electric e dai Bell Laboratories, ed era in grado di supportare centinaia di utenti in \"time-sharing\". La realizzazione fu per\u00f2 molto pi\u00f9 complessa del previsto, tanto che i \"Bell Laboratories\" abbandonarono il progetto. Tuttavia Multics introdusse molte nuove idee che influenzarono non poco i successivi sistemi operativi. Se da un lato esistevano questi \"supercomputer\" dall'altro negli stessi anni vi fu lo sviluppo dei minielaboratori, dei quali un importante esponente fu il PDP-1 del 1961 che costava \"solo\" 120.000 $ (cio\u00e8 il 5% del prezzo di un IBM 7094) e che ebbe un gran successo. Per questi sistemi vennero progettati appositi sistemi operativi, il pi\u00f9 famoso dei quali fu senza dubbio Unix.\nUnix fu progettato a partire dal 1969 da un gruppo di ricercatori della AT&amp;T presso i \"Bell Laboratories\", tra cui erano presenti Ken Thompson (che lavor\u00f2 anche al progetto Multics), Dennis Ritchie e Douglas McIlroy. Esso prese notevole spunto dal padre Multics, e grazie all'ottimo lavoro di queste persone divenne un sistema molto interattivo, affidabile e ricco di funzionalit\u00e0, tanto che, nelle sue varianti ed evoluzioni, tuttora domina il mercato delle \"workstation\". Da esso furono realizzate varianti come \"Berkeley Software Distribution\" (BSD) e sistemi Unix-like come MINIX (usato in ambito didattico) e successivamente l'ormai famosissimo Linux sviluppato dallo studente finlandese Linus Torvalds. Oggigiorno i sistemi operativi \"*NIX\" sono conformi allo standard POSIX (che uniforma l'interprete dei comandi e le API dei programmi), offrendo una compatibilit\u00e0 reciproca di base necessaria a non stroncarne lo sviluppo.\nGli anni '80 e i \"personal computer\".\nVerso gli anni ottanta, grazie alla tecnologia LSI (\"large scale integration\") la costruzione di \"chip\" integrati divenne massiccia e port\u00f2 all'abbattimento dei prezzi dell\"'hardware\", facendo sorgere l'era dell'elaboratore personale o \"personal computer\". Queste macchine erano piccole, economiche ed avevano prestazioni simili a quelle dei calcolatori medio-grandi di 10-20 anni prima. I primi modelli erano dotati di sistemi operativi monoutente con accesso interattivo e supporto al \"time-sharing\". Il pi\u00f9 importante tra i primi sistemi operativi per \"personal computer\" era il CP/M-80 della Digital Research per le CPU 8080, 8085 e Z-80. Era basato sui sistemi operativi della Digital Equipment Corporation specialmente quelli per l'architettura PDP-1. MS-DOS (o \"PC DOS\" quando fornito da IBM) era originariamente basato proprio sul CP/M-80.\nLa concorrenza tra Microsoft e Apple.\nSteve Jobs era tra quelli che credevano nell'idea del \"personal computer\". All'epoca era difficile immaginare cosa potesse farsene una persona di un \"computer\" in casa. Egli invece continu\u00f2 per la sua strada fondando Apple Computer Inc. il 1\u00ba aprile 1976 assieme a Steve Wozniak e Ronald Wayne. \nJobs, dopo aver casualmente visto l'interfaccia a finestre sviluppata da Xerox Corporation qualche anno prima, si convinse che il futuro del personal computer sarebbe stato legato all'interfaccia grafica, e cos\u00ec Apple lanci\u00f2 nel 1984 Mac OS il primo sistema operativo per \"personal computer\" con interfaccia grafica. Questa fu una vera rivoluzione tanto che nello stesso anno sarebbe nato l'X Window System in ambiente Unix e il 20 novembre 1985 Microsoft avrebbe commercializzato Windows.\nAll'inizio Windows non era definibile come un sistema operativo: era piuttosto un'estensione di MS-DOS. Fu con il rilascio di Windows 3.0, nel 1990, che Microsoft si impose sul mercato. Oltre alle maggiori performance che garantiva alle applicazioni rispetto alle versioni precedenti, Windows 3.0 forniva un ambiente \"multitasking\" migliorato rispetto alle precedenti versioni di MS-DOS, grazie all'introduzione del supporto alla memoria virtuale, e divenne cos\u00ec un degno rivale dell'Macintosh (su cui girava Mac OS) di Apple. A partire da Windows 3.1 fu introdotto il supporto alla multimedialit\u00e0 (perfezionato via via nelle successive \"release\"), mentre con l'introduzione di Windows 95 si pass\u00f2 definitivamente dal calcolo a 16 bit a quello a 32 bit.\nGli anni '90, l'avvento di Internet e la nascita di Linux.\nA fianco di Microsoft ed Apple il mercato delle \"workstation\" e dei grandi elaboratori era comunque dominato da UNIX. Un fenomeno interessante che inizi\u00f2 a prendere piede da met\u00e0 degli anni ottanta fu lo sviluppo delle reti di calcolatori, fenomeno che ha poi portato all'incredibile crescita di Internet. Nacquero cos\u00ec i \"sistemi operativi di rete\" e i \"sistemi operativi distribuiti\".\nI primi altro non sono che normali sistemi operativi ai quali vengono aggiunti i \"software\" per il collegamento a macchine remote e quindi alle relative risorse condivise come \"file\" e stampanti. I secondi sono sistemi operativi che girano su sistemi a pi\u00f9 processori oppure che inviano i processi da elaborare ad altri computer della rete. Essi sono dotati di particolari politiche di \"scheduling\" che permettono un'efficace allocazione dei processi tra le CPU disponibili. Inoltre anche il sistema di archiviazione (il \"file system\") \u00e8 unico, anche se in realt\u00e0 \u00e8 distribuito tra vari nodi della rete.\nEsempi della prima classe di sistemi di rete sono tutte le versioni di Windows dalla \"Windows for Workgroups 3.1\" e dalla \"NT\" in poi, mentre UNIX e derivati fanno parte di entrambe le categorie in quanto supportano entrambe le tecnologie.\nNel 1991 Linus Torvalds svilupp\u00f2 un kernel Unix-like, capace per\u00f2 di girare sulla piattaforma x86. Cos\u00ec nacque Linux. Fu quando venne abbinato al progetto GNU di Richard Stallman, portavoce della filosofia del software libero, che inizi\u00f2 la fortuna di GNU/Linux in quanto la combinazione risultava, e lo \u00e8 tuttora, un sistema operativo efficiente ed affidabile.\nGli anni 2000.\nA partire dal 2000 sono stati immessi sul mercato una grande variet\u00e0 di sistemi di elaborazione dalle pi\u00f9 disparate dimensioni e \"performance\" a costi contenuti; questo permette una diffusione pervasiva degli elaboratori elettronici nelle pi\u00f9 diverse attivit\u00e0 umane. Inoltre sono oggi sempre pi\u00f9 diffuse le interconnessioni tra i vari dispositivi in modalit\u00e0 sia \"wired\" che \"wireless\". Tutte queste innovazioni hanno portato allo sviluppo di sistemi operativi per le pi\u00f9 svariate architetture, in particolare per dispositivi \"handheld\" come smartphone e Tablet PC (Symbian OS, Android, iOS, Windows Phone, ecc.).\nPer qualunque architettura venga sviluppato un sistema operativo moderno esso deve fornire il supporto, oltre a quanto visto sinora, a molteplici esigenze quali:\nLa linea di sviluppo dei sistemi operativi moderni per il mercato \"consumer\" \u00e8 principalmente incentrato su multimedialit\u00e0, connettivit\u00e0 e risparmio energetico."}
{"id": "1042428", "revid": "547034", "url": "https://it.wikipedia.org/wiki?curid=1042428", "title": "Cooltoon", "text": "Cooltoon \u00e8 stata un'emittente televisiva completamente dedicata all'animazione di culto destinata a un pubblico adulto e di adolescenti, in onda dal 1\u00ba maggio 2007 al 1\u00ba aprile 2011 sulla piattaforma satellitare italiana di Sky.\nStoria.\nI programmi di maggior successo che la rete aveva mandato in onda sono stati \"Capitan Harlock\", \"Ranma \u00bd\" ridenominato dal canale \"Le avventure di Ranma \u00bd\", \"He-Man\", \"Fat Albert\", \"BraveStarr\", \"City Hunter\" e \"Gordian\".\nOltre alla trasmissione di cartoni animati storici, come quelli appena citati, Cooltoon aveva in seguito rinnovato il suo palinsesto trasmettendo anime pi\u00f9 recenti come \"Great Teacher Onizuka\", \"Inuyasha\" e le nuove inedite puntate di un cult come \"Lam\u00f9\".\nIl cambio di denominazione.\nA fine aprile 2008, Fox International Channels Italy aveva fatto causa a Chellomedia in quanto il nome inizialmente avrebbe costituito una violazione del marchio \"Cult\", gi\u00e0 utilizzato dalla rete televisiva Cult, dal 2006 di propriet\u00e0 di Fox. Di conseguenza, il tribunale di Roma ha successivamente bloccato l'uso del marchio \"Cultoon\", costringendo il gruppo editore del canale a sostituirlo con il pi\u00f9 simile \"Cooltoon\".\nLa chiusura.\nDal 1\u00ba aprile 2011 Cooltoon ha cessato definitivamente le proprie trasmissioni sulla piattaforma satellitare Sky Italia."}
{"id": "1042434", "revid": "339392", "url": "https://it.wikipedia.org/wiki?curid=1042434", "title": "Foden 6x8 LMT", "text": ""}
{"id": "1042437", "revid": "339392", "url": "https://it.wikipedia.org/wiki?curid=1042437", "title": "Foden 6x8 LMT (trasporto)", "text": ""}
{"id": "1042438", "revid": "339392", "url": "https://it.wikipedia.org/wiki?curid=1042438", "title": "Foden 4x8 LMT", "text": ""}
{"id": "1042439", "revid": "1610933", "url": "https://it.wikipedia.org/wiki?curid=1042439", "title": "Lepre californiana", "text": ""}
{"id": "1042447", "revid": "120184919", "url": "https://it.wikipedia.org/wiki?curid=1042447", "title": "Jen Lindley", "text": "Jennifer \"Jen\" Lindley \u00e8 un personaggio della serie televisiva \"Dawson's Creek\". \u00c8 interpretata da Michelle Williams e doppiata nella versione italiana da Stella Musy.\nDescrizione del personaggio.\nJen viene da New York ed \u00e8, apparentemente, una ragazza trasgressiva e piuttosto superficiale. Mal si abitua alla ristrettezza e alla provincialit\u00e0 di Capeside. Ufficialmente il trasferimento della giovane nel pittoresco paesino del Massachusetts \u00e8 causato dalla malattia del nonno di Jen, di cui quest'ultima dovrebbe occuparsi. In realt\u00e0 il trasferimento \u00e8 avvenuto grazie ai genitori, che vogliono allontanare la ragazza da pericolose compagnie newyorkesi. Con questi ultimi Jen non instaurer\u00e0 mai buoni rapporti propri a causa della loro freddezza e dei loro segreti.\nI rapporti tra Jen e sua nonna sono all'inizio molto difficili perch\u00e9 Jen \u00e8 una ragazza ribelle ed atea mentre sua nonna \u00e8 una fervente cristiana. In seguito, davanti alla comprensione della nonna verso l'omosessualit\u00e0 del suo amico Jack, che si trasferir\u00e0 poi a casa loro, le due donne iniziano ad andare d'accordo.\nNel corso del telefilm scopriamo che la trasgressivit\u00e0 di Jen deriva dal cattivo rapporto con i suoi genitori e specialmente da una scoperta che la ragazza fece quando aveva 13 anni: suo padre in atteggiamenti molto espliciti con una ragazza, che abitava nello stesso edificio, poco pi\u00f9 grande di lei e per la quale Jen provava molta ammirazione. Inoltre la madre, che non vede di buon occhio Jen, ha avuto una figlia da un'altra relazione, Eva, provocante come lei e che tenta senza successo di sedurre Dawson.\nEntrer\u00e0 nella compagnia di Dawson, che subito sar\u00e0 molto attratto da lei, Pacey con cui instaurer\u00e0 un'amicizia e un rapporto di \"amici con benefici\" che non verr\u00e0 mai consumato, e Joey con cui dapprima avr\u00e0 dei contrasti, ma con cui dopo condivider\u00e0 un'amicizia.\nAnche il personaggio di Jen subir\u00e0 delle evoluzioni: da ragazzina tutta droga, ragazzi e discoteche, diventer\u00e0 pi\u00f9 responsabile ed emerger\u00e0 tutta la sua sensibilit\u00e0 e la sua simpatia. Diventer\u00e0 la migliore amica dell'omosessuale Jack.\nLa vita sentimentale della ragazza, sempre piuttosto ricca e variegata, avr\u00e0 come amori principali Dawson, Henry, Charlie e C.J., avr\u00e0 una figlia di nome Amy, nel telefilm non si parla esplicitamente del padre della piccola, ma si suppone sia C.J. Jen morir\u00e0 nell'ultima puntata dell'ultima stagione, per un problema al cuore che aveva sin da piccola, lascer\u00e0 la piccola Amy a Jack suo amico fidato e \"anima gemella\" e al suo compagno Doug fratello di Pacey."}
{"id": "1042448", "revid": "834", "url": "https://it.wikipedia.org/wiki?curid=1042448", "title": "Sir Herbert Read", "text": ""}
{"id": "1042450", "revid": "468049", "url": "https://it.wikipedia.org/wiki?curid=1042450", "title": "Julie Andrews", "text": "Julie Andrews \u00e8 considerata una leggenda vivente, vincitrice di numerosi premi, fra cui un Oscar, cinque Golden Globe, due Emmy, tre Grammy, due BAFTA, un People's Choice Award, uno Screen Actors Guild, un AFI Award, un David di Donatello, un Leone d'oro, tre \"nomination\" al Tony Award (una rifiutata) e insignita dell'onorificenza di dama di commenda dell'Ordine dell'Impero Britannico, del Premio Kennedy e della Lincoln Medal. La Andrews \u00e8 una Disney Legend e ha una sua stella sull'Hollywood Walk of Fame, al 6901 dell'Hollywood Boulevard.\nDotata di una portentosa voce di quattro ottave, \u00e8 una bambina prodigio di successo nel circuito del \"music-hall\" inglese degli anni quaranta. Appena adolescente fa il suo debutto a Broadway, protagonista del musical \"The Boy Friend\". Successivamente, \u00e8 stella di classici del teatro musicale come \"My Fair Lady\" e \"Camelot\" e di programmi pionieristici della televisione americana come \"High Tor\" - il primo film TV mai realizzato - e \"Cinderella\" il programma che detiene il titolo di show pi\u00f9 visto nella storia della televisione.\nA ventisette anni gira il suo primo film: \"Mary Poppins\", al quale seguono altre pellicole di grande successo, come \"Tutti insieme appassionatamente\", \"Hawaii\", \"Il sipario strappato\" e \"Millie\", che la consacrano come l'attrice pi\u00f9 pagata e richiesta nella Hollywood degli anni sessanta. Durante un periodo di declino nel cinema del decennio successivo - causato soprattutto dalla sua determinazione a non scendere a compromessi con uno \"star system\" che l'avrebbe voluta eterna \"ragazza della porta accanto\"\n- incrementa le sue apparizioni televisive e dal vivo. Nello stesso periodo incomincia la sua seconda carriera, quella di scrittrice per l'infanzia, nella quale \u00e8 impegnata fino ad oggi; il suo ultimo libro (il trentanovesimo, oltre a due autobiografie) sar\u00e0 pubblicato nel 2022. Negli anni ottanta vive un \"revival\" cinematografico con film quali \"10\", \"S.O.B.\" e \"Victor Victoria\", girati dal secondo marito, il regista Blake Edwards. Negli anni novanta torna a trionfare nel teatro musicale di Broadway ma, nel 1997, un'operazione non riuscita alle corde vocali la priva della sua gloriosa voce di cantante.\nNegli anni duemila arriva un secondo \"revival\" cinematografico, grazie a commedie di successo come \"Pretty Princess\" e \"Principe azzurro cercasi\", e \"blockbuster\" animati ai quali presta la propria voce, fra questi i \"sequel\" di \"Shrek\" e \"Cattivissimo me\". Negli anni dieci del 2000 intraprende le carriere di regista teatrale (la sua regia del sessantesimo anniversario di \"My Fair Lady\" batte il record di incassi della Sydney Opera House) e di autrice e produttrice televisiva, ideando e conducendo la serie Netflix \"Julie's Greenroom\".\nNel 2020 la Andrews \u00e8 molto attiva sui social media, per intrattenere i bambini durante il lockdown, ed \u00e8 la narratrice di \"Bridgerton\", il secondo programma pi\u00f9 visto nella storia di Netflix.\nLa sua discografia comprende 4 album di platino e la colonna sonora di \"Tutti insieme appassionatamente\" \u00e8 il disco di maggior successo del ventesimo secolo (109 settimane nella \"top ten\" di Billboard).\nBiografia.\nGli anni quaranta: bambina prodigio.\nFiglia d'arte, nel periodo della seconda guerra mondiale, la madre Barbara Ward Morris e il patrigno Ted Andrews erano un duo musicale di un certo successo nel circuito del \"vaudeville\" inglese.\nIl cognome di Julie viene cambiato legalmente con quello del patrigno quando la bimba ha cinque anni. Poco dopo, con loro grande sorpresa, i genitori scoprono che la bambina \u00e8 un vero e proprio fenomeno. A soli sette anni, ha un'estensione vocale di 4 ottave ed \u00e8 capace di strabilianti virtuosismi da soprano leggero. Julie studia canto con il celebre soprano inglese Lilian Stiles-Allen e, dagli otto anni, appare negli spettacoli dei genitori. Nel 1947, appena dodicenne, \u00e8 gi\u00e0 solista all'Hippodrome, nel West End di Londra, nella rivista \"Starlight Roof\", raggiungendo la notoriet\u00e0 come \"la pi\u00f9 piccola primadonna della Gran Bretagna\". L'anno seguente incide il suo primo disco e canta, accanto a Danny Kaye, nella \"Royal Variety Performance\", alla presenza del re del Regno Unito Giorgio VI, della regina consorte Elizabeth Bowes-Lyon (la futura Regina Madre) e della principessa Elisabetta (futura Regina Elisabetta II). Segue un periodo di gavetta nel circuito del \"music hall\" britannico e alla radio, fino all'inizio degli anni cinquanta.\nGli anni cinquanta: Broadway e i primi programmi televisivi.\nNel 1954, la diciottenne Julie Andrews approda a Broadway. Produttori statunitensi la scelgono per interpretare la protagonista nella versione americana del \"musical\" inglese \"The Boy Friend\", di Sandy Wilson, il cui successo fa di lei la stella emergente del teatro.\nL'anno seguente le viene affidato il ruolo principale nel \"musical\" pi\u00f9 longevo dell'epoca: \"My Fair Lady\", accanto a Rex Harrison, e la sua performance passa alla storia. La parte della volgare fioraia, trasformata in raffinata lady da un cinico professore di fonetica, richiede doti di attrice comica e drammatica e notevoli capacit\u00e0 canore; persino Maria Callas si meraviglia della professionalit\u00e0 della giovane che eccelle su tutti i fronti in otto spettacoli settimanali. La Andrews ripete il trionfo americano a Londra, trascorrendo un totale di tre anni e mezzo nello spettacolo. Il ruolo le fa ottenere la sua prima candidatura al Tony Award. Una seconda candidatura arriva pochi anni dopo per l'interpretazione della Regina Ginevra accanto al Re Art\u00f9 di Richard Burton, in \"Camelot\", il \"musical\" di Broadway preferito dal presidente Kennedy; fatto questo che far\u00e0 valere alla sua amministrazione l'appellativo postumo di \"Camelot\", appunto. Gli LP dei due spettacoli sono i dischi pi\u00f9 venduti nei rispettivi anni di uscita. \"My Fair Lady\" detiene il primato di colonna sonora teatrale pi\u00f9 venduta di sempre.\nDi questo periodo sono anche i primi due \"special\" televisivi di Julie Andrews: \"High Tor\" (1956), il primo film TV della storia, nel quale recita con Bing Crosby, e \"Cinderella\" (1957), \"musical\" televisivo scritto apposta per lei dagli autori Richard Rodgers &amp; Oscar Hammerstein II, per il quale ottiene la sua prima candidatura al premio Emmy. 120 milioni di telespettatori vedono il film trasmesso in diretta, un record imbattuto.\nNel 1959 la Andrews sposa lo scenografo e costumista Tony Walton (vincitore di un premio Oscar per \"All That Jazz - Lo spettacolo comincia\", 3 premi Tony e un Emmy), dal quale avr\u00e0, nel 1962, la sua unica figlia: Emma Walton Hamilton (oggi autrice per l'infanzia, spesso in coppia con la madre). I coniugi divorziano nel 1967.\nGli anni sessanta: i \"blockbuster\" cinematografici.\nAll'inizio degli anni sessanta la Andrews \u00e8 gi\u00e0 una stella del teatro ma non \u00e8 ancora apparsa al cinema. Per questo motivo Jack Warner, il produttore della versione cinematografica di \"My Fair Lady\", affida il ruolo da lei creato sulle scene a un'affermata superstar del cinema, Audrey Hepburn, facendola doppiare nel canto da un'interprete specializzata, Marni Nixon. Considerato uno dei casi d'ingiustizia pi\u00f9 clamorosi della storia di Hollywood, il fatto suscita aspre polemiche.\nPochi mesi dopo Walt Disney propone alla Andrews il ruolo di Mary Poppins, promettendole successo e popolarit\u00e0 di gran lunga superiori a quelli che le avrebbe regalato il film di Warner. Nel 1964 fa il suo debutto al cinema nella parte della governante volante per la quale ottiene diversi riconoscimenti, fra cui il premio Oscar alla miglior attrice. Il film la lancia nell'empireo delle dive internazionali e fa s\u00ec che Mary Poppins diventi un personaggio iconico, \"status\" che mantiene fino a oggi. La colonna sonora del film \u00e8 il disco pi\u00f9 venduto del 1965, battendo i Beatles e i Rolling Stones. Nel 2013 il film \u00e8 stato scelto per la preservazione nel National Film Registry della Biblioteca del Congresso degli Stati Uniti.\nJulie Andrews \u00e8 la prima diva hollywoodiana senza un contratto pluriennale con una \"major\", quindi la prima libera professionista della storia del cinema. Lo \"studio system\" entra in crisi nella met\u00e0 degli anni sessanta, i vecchi contratti da sette o pi\u00f9 film consecutivi diventano proibitivi e la Andrews passa da uno studio all'altro e con ingaggi limitati ad ogni singolo film.\nNel 1965 interpreta il ruolo che segner\u00e0 la sua consacrazione al cinema: Maria, protagonista di \"Tutti insieme appassionatamente\". Il \"musical\", prodotto dalla 20th Century Fox e diretto da Robert Wise, vince cinque Academy Award tra cui quello per il miglior film (la Andrews guadagna la sua seconda candidatura all'Oscar e il suo secondo Golden Globe) e rimane a tutt'oggi al terzo posto della classifica dei film pi\u00f9 visti al cinema di tutti i tempi. Alla televisione la pellicola detiene il primato di film pi\u00f9 visto in assoluto ed \u00e8 considerata il classico natalizio per antonomasia. Anche questo film \u00e8 stato scelto per la preservazione nel National Film Registry. La colonna sonora del film \u00e8 in vetta alla classifica dell'intera discografia del ventesimo secolo e al secondo posto (dietro \"21\" di Adele) di tutti i tempi.\nGi\u00e0 nel 1964 la Andrews gira il primo di tanti film nei quali va contro l'immagine sdolcinata che le sue due pellicole pi\u00f9 celebri le hanno affibbiato: \"Tempo di guerra, tempo d'amore\", una commedia antimilitarista sceneggiata da Paddy Chayefsky e diretta da Arthur Hiller, la vede impegnata in appassionate scene d'amore con James Garner; in \"Hawaii\" (il campione d'incassi del 1966) di George Roy Hill dimostra notevoli doti di attrice drammatica nei panni della moglie vittima di un Max von Sydow missionario di met\u00e0 Ottocento.\nNel 1966 \u00e8 ormai l'attrice pi\u00f9 pagata di Hollywood, il suo nome in locandina \u00e8 garanzia di successo al botteghino, tanto che la casa di produzione convince Alfred Hitchcock a scritturarla, insieme a Paul Newman, per il thriller \"Il sipario strappato\". Il film, pur non essendo uno dei capolavori del maestro del brivido, si rivela uno dei suoi maggiori successi commerciali.\nDell'anno seguente \u00e8 \"Millie\" (1967), pellicola diretta da George Roy Hill con la quale l'attrice torna alla commedia musicale e il film batte il record d'incassi della Universal Pictures. Tutti i suoi lavori fino a quel momento sono degli straordinari successi al botteghino americano e la Andrews sembra infallibile.\nNel 1968, per\u00f2, \"Un giorno... di prima mattina\" di Robert Wise, sfarzosa biografia musicale della diva degli anni trenta Gertrude Lawrence, si rivela inaspettatamente un clamoroso fiasco al botteghino. Il personaggio centrale - una donna alcolizzata, opportunista e promiscua - delude i \"fan\" della Andrews, che speravano in un'altra commedia musicale per famiglie. Questa, per\u00f2, \u00e8 la direzione in cui l'attrice vuole orientarsi e rifiuta il ruolo di protagonista nei tanti \"musical\" per bambini che le vengono proposti (\"Il favoloso dottor Dolittle\", \"Oliver!\", \"Citty Citty Bang Bang\").\nI suoi successi sul piccolo schermo continuano per tutto il decennio con programmi passati alla storia della TV americana, come \"Julie &amp; Carol at Carnegie Hall\" (1962), accanto all'attrice comica Carol Burnett (il programma vince un Emmy e una Rosa d'Oro al Festival di Montreux), \"The Julie Andrews Show\" (1965), con Gene Kelly, e \"Una sera con Julie Andrews e Harry Belafonte\" (1969), in cui i due divi protagonisti si scambiano il primo bacio interrazziale della storia della televisione.\nGli anni settanta e ottanta: i film con Blake Edwards.\nNel 1969 la Andrews sposa in seconde nozze Blake Edwards, il regista statunitense gi\u00e0 autore di classici quali \"Operazione sottoveste\" (1959), \"Colazione da Tiffany\" (1961), \"La Pantera Rosa\" (1963), \"La grande corsa\" (1965) e \"Hollywood Party\" (1968). Da questo momento e fino alla met\u00e0 degli anni novanta, quando Edwards si ritira a vita privata, l'attrice lavora, in ambito cinematografico, pressoch\u00e9 esclusivamente con il marito, tranne che in tre occasioni: \"E io mi gioco la bambina\" (1980), di Walter Bernstein, con Walter Matthau e Tony Curtis; \"Duet for One\" (1986), di Andrej Kon\u010dalovskij, con Alan Bates, Liam Neeson e Rupert Everett e \"Cin cin\" (1991), di Gene Saks, con Marcello Mastroianni.\nIl film che d\u00e0 inizio al loro sodalizio artistico, \"Operazione Cr\u00eapes Suzette\" (1970), costituisce il primo di numerosi esperimenti che il marito/regista opera sull'immagine pubblica della moglie/attrice. Edwards (con William Peter Blatty, l'autore de \"L'esorcista\") scrive una sceneggiatura in chiave di commedia, nella quale la Andrews \u00e8 una spia sotto copertura che, fra uno spogliarello e baci appassionati nella doccia, seduce il maggiore Rock Hudson per carpirgli segreti militari. I produttori della Paramount Pictures, per\u00f2 - avendo investito un budget stratosferico, nella speranza di bissare il successo di \"Tutti insieme appassionatamente\" - esigono un \"musical\" tradizionale e interferiscono fino a causare la rottura con il regista. Il risultato finale \u00e8 un ibrido fra una commedia musicale e altri generi che non convince i critici e il tonfo al botteghino \u00e8 colossale. I gusti del pubblico sono in veloce mutamento e film meno costosi come \"Easy Rider\" e \"Un uomo da marciapiede\" aprono la strada alla cinematografia pi\u00f9 violenta degli anni settanta, mandando in agonia il \"musical\" cinematografico. (Nel 1992 Blake Edwards presenta - con grande successo - al Festival di Cannes il suo \"director's cut\" del film, pi\u00f9 snello e meno musicale).\nEdwards comincia le prime di tante battaglie legali contro le case di produzione che interferiscono nella lavorazione dei suoi due film successivi. La Andrews rifiuta il ruolo della protagonista in \"Pomi d'ottone e manici di scopa\", poi assegnato ad Angela Lansbury, e la coppia, in piena rotta di collisione con Hollywood, si trasferisce in Europa con la prole (fra propri e adottati hanno cinque figli).\nJulie Andrews scrive i suoi primi due romanzi e si esibisce in concerti dal vivo (Londra, Las Vegas, \"tourn\u00e9e\" del Giappone) ma si dedica soprattutto alla televisione. Vince il suo primo Emmy con la serie \"The Julie Andrews Hour\" (1972/73), in cui duetta con ospiti come Mama Cass, James Stewart, Sammy Davis Jr., Henry Mancini e tanti altri. Inoltre \u00e8 presentatrice/soubrette di un gran numero di special televisivi come \"Julie and Carol at Lincoln Center\" (con Carol Burnett, 1971), \"Julie's Christmas Special\" (con Peggy Lee e Peter Ustinov, 1973), \"Julie Andrews - One Step Into Spring\" (1978) e moltissimi altri. Edwards produce e dirige alcuni di questi special: \"Julie\" (1972), \"Julie and Dick at Covent Garden\" con Dick Van Dyke (1974) e \"Julie: My Favourite Things\" con Peter Sellers (1975).\nIn questi anni marito e moglie girano un solo film insieme, \"Il seme del tamarindo\" (1974), una produzione inglese con coprotagonista Omar Sharif, che per\u00f2 poco contribuisce a ridar loro il vecchio successo al cinema.\nIl trionfo al botteghino arriva subito dopo, per il regista, con i seguiti della sua fortunata serie de \"La Pantera Rosa\" (1975, 1976, 1978) con Peter Sellers nei panni dell'imbranato Ispettore Clouseau. Grazie alla popolarit\u00e0 planetaria di questi film, gli Edwards tornano a Hollywood e il regista pu\u00f2 realizzare la sceneggiatura che fino a pochi anni prima nessun produttore avrebbe toccato: in \"10\" (1979) mette la propria moglie accanto a Dudley Moore e Bo Derek in una commedia sexy il cui esito strepitoso porta i due coniugi, per la prima volta nel loro sodalizio artistico, sulla cresta dell'onda e Julie Andrews ottiene l'undicesima \"nomination\" al Golden Globe.\nNel 1981 esce la commedia dissacratoria \"S.O.B.\", con William Holden (al suo ultimo film) e un \"cast\" stellare. \u00c8 una pellicola dagli accenti autobiografici, ispirata agli avvenimenti che, una decina di anni prima, causarono il tonfo al botteghino di \"Operazione Cr\u00eapes Suzette\". Julie Andrews interpreta un'attrice di \"musical\" per famiglie costretta dal marito/produttore a denudarsi in un film pornografico, mettendo in subbuglio una Hollywood ipocrita e senza scrupoli. Contraddistinto da uno \"humour\" graffiante e provocatorio, il film fa scalpore alla sua uscita in quanto il personaggio della Andrews appare in \"topless\", fa uso di stupefacenti e utilizza un buon numero di parolacce.\nIl film seguente della coppia viene considerato il capolavoro del regista: in \"Victor Victoria\" (1982) Edwards affida alla moglie il personaggio complesso di una donna che finge di essere un ragazzo gay che si esibisce come \"drag queen\" nella Parigi degli anni trenta. Il ruolo le vale numerosi riconoscimenti, fra cui la sua terza candidatura all'Oscar, un Golden Globe e un David di Donatello come miglior attrice straniera. Completano il cast James Garner, Robert Preston e Lesley Ann Warren.\nA questo seguono opere pi\u00f9 agrodolci e sperimentali, come: \"I miei problemi con le donne\" (1983) con Burt Reynolds (dongiovanni seriale che si innamora della sua psicologa, interpretata da Julie Andrews), e \"Cos\u00ec \u00e8 la vita\" (1986) con Jack Lemmon, un film autobiografico, girato nella casa di Malibu dei coniugi, interpretato da amici e parenti e senza sceneggiatura. Edwards scrive il soggetto e i profili psicologici dei personaggi con il suo psicanalista Milton Wexler, lasciando che gli attori improvvisino i dialoghi sul set. Julie Andrews conquista la sua quattordicesima candidatura al Golden Globe.\nNegli anni ottanta la Andrews va in tourn\u00e9e con due concerti (Giappone 1980 e Stati Uniti 1987-89), incide due album (\"Love Me Tender\", con ospite Johnny Cash, e \"Love Julie\") e lancia tre programmi televisivi: \"Julie Andrews' Invitation to the Dance\" con Rudolph Nureyev (1980), \"Julie Andrews a Salisburgo\" (1987) con Pl\u00e1cido Domingo e \"Julie &amp; Carol Together Again\" (1989) che la vede, per la terza volta, affiancata all'attrice comica Carol Burnett.\nGli anni novanta: il ritorno a Broadway e la perdita della voce.\nNel 1991 Julie Andrews \u00e8 protagonista de \"L'ultimo abbraccio\", film per la televisione di successo sul tema dell'AIDS, con Hugh Grant nel ruolo di suo figlio. Nello stesso anno viene distribuito il suo unico film cinematografico di questo decennio, \"Cin cin\", una co-produzione italiana che, nonostante la regia di Gene Saks, Marcello Mastroianni come co-protagonista e i costumi di Gianni Versace, \u00e8 un fiasco commerciale. Nel 1992 \u00e8 nominata ambasciatrice dell'UNIFEM, il fondo delle Nazioni Unite che si batte per i diritti civili delle donne; firma un contratto con la Philips Classics per incidere una serie di nuovi CD, fra cui \"The King and I\" con Ben Kingsley; e canta alla Casa Bianca, con Neil Diamond, alla presenza del Presidente degli Stati Uniti e della First Lady, nel tradizionale concerto di Natale. Nel 1993 torna in Giappone per dei concerti dal vivo, trasmessi anche alla TV di quel paese.\nL'ultima collaborazione con il marito Blake Edwards avviene nel 1995, con l'adattamento teatrale di \"Victor/Victoria\". L'avvenimento costituisce il debutto in teatro del regista e del compositore Henry Mancini, e il ritorno a Broadway della diva dopo un'assenza di 35 anni (poco tempo prima era tornata alle scene in \"Putting It Together\" di Stephen Sondheim ma su un palcoscenico dell'Off-Broadway). Dopo una gestazione complessa (divergenze fra il regista e il coreografo Rob Marshall, Mancini viene a mancare prima di riuscire a finire la partitura e Frank Wildhorn lo sostituisce), lo spettacolo \u00e8 un successo di pubblico, ma la critica \u00e8 meno convinta. L'entusiasmo nei confronti della protagonista \u00e8 unanime, ma la regia lascia perplessi i pi\u00f9, che la definiscono troppo cinematografica.\nQuando vengono annunciate le candidature ai premi Tony, \"Victor/Victoria\" ne riceve solo una per la migliore attrice protagonista. Il fatto viene visto dalla compagnia come un attacco personale da parte del mondo del teatro newyorkese all'Edwards regista di Hollywood e Julie Andrews decide di compiere un atto fino a oggi unico nella storia del premio: durante una speciale conferenza stampa al termine di una replica, rifiuta la candidatura (la sua terza), decisione che finisce sulle prime pagine dei giornali di mezzo mondo. L'episodio non fa che dare maggiore pubblicit\u00e0 allo \"show\" che registra il tutto esaurito per anni a venire.\nIl successo per\u00f2 viene interrotto da un evento drammatico: verso la fine del suo impegno nello spettacolo, nel 1997 la Andrews viene ricoverata in ospedale per quella che avrebbe dovuto essere una semplice operazione chirurgica alla gola (Liza Minnelli amichevolmente la sostituisce in \"Victor/Victoria\"). Un errore durante l'operazione le lascia sulle corde vocali delle cicatrici permanenti che la privano per sempre della sua voce di cantante. Una causa contro il chirurgo Scott Kessler si conclude con un risarcimento all'attrice di 20 milioni di dollari. Dopo mesi difficili, trascorsi in riabilitazione, la Andrews \u00e8 in grado di tornare al lavoro.\nAgli ultimi anni del decennio appartengono grandi \"show\" televisivi dei quali \u00e8 presentatrice, come \"Hey Mr Producer\" (1998) e \"My Favourite Broadway: The Leading Ladies\" (1999). Il film TV \"Tutta colpa della neve\" (1999) la vede in coppia con James Garner per la terza volta e risulta talmente popolare da essere ritrasmesso in diverse occasioni negli anni successivi. Nel 1999 la Yale University le conferisce la laurea ad honorem.\nGli anni duemila e duemiladieci: revival cinematografico e diversificazione della carriera.\nAll'inizio del nuovo millennio, accanto alle sue attivit\u00e0 di sempre, Julie Andrews diversifica la propria carriera, dedicandosi all'editoria, al doppiaggio, alla regia teatrale e produzione televisiva.\nNel 2000, con la figlia Emma Walton Hamilton, crea la Julie Andrews Collection per la casa editrice Harper Collins, pubblicando, nei 20 anni successivi, i propri libri per l'infanzia, una passione che coltiva dagli anni settanta, con numerosi \"best seller\" all'attivo, ma anche quelli di nuovi autori a sua scelta.\nNel 2008 e 2019 escono i primi due volumi della sua autobiografia. La terza parte \u00e8 in fase di scrittura.\nDopo gli anni '90, trascorsi principalmente fra teatro e televisione, dal 2000 vive un \"revival\" cinematografico, partecipando ad una serie di commedie leggere, alcune di grande successo: \"La fidanzata ideale\" (2000) con Colin Firth, \"Pretty Princess\" (2001) con Anne Hathaway, \"Insieme per caso\" (2002) con Rupert Everett e Kathy Bates, \"Principe azzurro cercasi\" (2004), ancora accanto alla Hathaway, e \"L'acchiappadenti\" (2010) con Dwayne Johnson. Inizia inoltre l'attivit\u00e0 di doppiatrice per film d'animazione e fantasy, quali \"Come d'incanto\" (2007) e le saghe di \"Shrek\" (2004, 2007, 2010) e \"Cattivissimo me\" (2010, 2017, 2022).\nNel Natale 2018 escono nelle sale di tutto il mondo \"Il ritorno di Mary Poppins\" e \"Aquaman\". Nel primo le viene proposto un milione di dollari per interpretare un cameo che lei rifiuta. Accetta invece di dare la voce a una creatura marina nel secondo. Per questo la stampa internazionale mette i due film in competizione. \"Aquaman\" stravince al botteghino, mentre il sequel di \"Mary Poppins\" ottiene risultati molto inferiori alle aspettative.\nLa sua carriera televisiva continua in diversi ambiti: \u00e8 attrice (per la seconda volta accanto a Christopher Plummer) in un adattamento del dramma \"On Golden Pond\" (2001), trasmesso in diretta sulla CBS, e nei due film della Walt Disney tratti dalla collana di libri per bambini \"Eloise\" (2003). \u00c8 presentatrice di una serie di documentari sul teatro musicale americano per la PBS (che, nel 2005, le vale il suo secondo Emmy) e di otto edizioni del concerto di capodanno, trasmesso da Vienna (2009-2017). Nel 2017 debutta su Netflix \"Julie's Greenroom\", una nuova serie per bambini, interpretata, scritta e prodotta da Julie Andrews.\nNonostante non sia piu in grado di cantare come prima, in seguito a un intervento chirurgico andato male nel 1997, la Andrews, fa diversi piccoli esperimenti canori fin dall'inizio del suo percorso di recupero. Nello special televisivo \"My Favourite Broadway: The Love Songs\" (2000), da lei presentato e girato dal vivo in un gremito teatro di Broadway, scatena una interminabile standing ovation intonando poche note da \"My Fair Lady\". La gamma \u00e8 ben lontana dalle quattro ottave che la contraddistinguevano ma i risultati sono abbastanza gradevoli da permetterle, negli anni successivi, altri piccoli momenti canori in TV e al cinema. Nel 2008 - coadiuvata da un quintetto di stelle emergenti di Broadway - si esibisce in concerti dal vivo in una tourn\u00e9e degli Stati Uniti che si conclude, con grande successo, all'Hollywood Bowl. \nNel 2009 le maggiori testate di tutto il mondo pubblicano la notizia secondo la quale, dopo anni di ricerche, gli scienziati Steven Zeitels e Robert Langer, potrebbero riuscire, grazie ad un gel a base di glicole polietilenico, a restaurare la voce della Andrews ma le sperimentazioni continuano fino ad oggi e i risultati non sembrano essere imminenti. La cantante \u00e8 presidente onorario dell'Institute of Laryngology and Voice Restoration, un dipartimento che si occupa di trovare fondi per la ricerca al Massachusetts General Hospital.\nNel 2010 d\u00e0 il suo concerto di addio alla O2 Arena di Londra ma continuer\u00e0 a esibirsi in giro per il mondo in spettacoli dal vivo non canori, come \"An Evening with Julie Andrews\", che porta in \"tourn\u00e9e\" dell'Australia e Nuova Zelanda (2013), del Regno Unito (2014), Irlanda (2015), ecc.\nNel 2005 debutta nella regia teatrale, dirigendo commedie musicali per teatri della East Coast e \"tourn\u00e9e\" degli Stati Uniti. Nel 2016 \u00e8 regista, alla Sydney Opera House, del \"revival\" per il sessantesimo anniversario di \"My Fair Lady\". Il \"musical\" \u00e8 un trionfo di critica, batte il record di incassi del teatro e nel 2017 miete altri successi in una \"tourn\u00e9e\" australiana.\nA questi anni appartengono anche alcuni fra i riconoscimenti pi\u00f9 importanti ricevuti dall'attrice: nel 2000, a Buckingham Palace, riceve l'investitura di Dama di Commenda dell'Ordine dell'Impero Britannico dalla Regina Elisabetta II e nel 2001 il presidente degli Stati Uniti le conferisce il Premio Kennedy. Nel 2011 vince due Grammy (uno alla carriera) e riceve la Lincoln Medal per le arti dalla first lady Michelle Obama. Nel 2019, alla Mostra internazionale d'arte cinematografica di Venezia, le viene assegnato il Leone d'oro alla carriera.\nNel 2010 scompare il marito dell'attrice, il regista Blake Edwards, e la Andrews \u00e8 al suo fianco fino all'ultimo. Nel 2015 festeggia il suo ottantesimo compleanno e l'evento \u00e8 di tendenza sui social media. Nel 2017 crea la sua prima pagina Facebook e da questa attacca l'amministrazione Trump per i tagli dei fondi all'arte e alla cultura.\nGli anni duemilaventi.\nAll'inizio della pandemia Julie Andrews modifica parte della sua casa negli Hamptons, trasformandola in uno studio televisivo e di registrazione, cos\u00ec da poter continuare le sue attivit\u00e0 e promuoverne di nuove, durante i periodi di restrizioni a causa del Coronavirus. Nell'aprile 2020, per intrattenere i bambini durante il primo lockdown, comincia una serie interattiva sui social media e lancia, con la figlia Emma, \"Julie's Library\", il suo primo podcast. In diretta, da casa sua, \u00e8 ospite di numerosi programmi TV, radiofonici e su piattaforme online. Nel 2021 partecipa virtualmente ad una variet\u00e0 di eventi, come il live streaming del concerto della Los Angeles Philharmonic Orchestra all'Hollywood Bowl e gli special televisivi per il Premio Kennedy a Dick Van Dyke e il cinquantesimo anniversario di Disney World.\nNel nuovo decennio continua il lavoro di doppiatrice: Presta la voce alla cattiva Marlena, mamma del protagonista della saga di \"Cattivissimo Me\", nello spot televisivo di Sky (2020). Riceve la sua nona nomination al premio Emmy per il doppiaggio del personaggio misterioso di Lady Whistledown, nella serie \"Bridgerton\", che, dopo appena un mese dal debutto, nel dicembre 2020, diventa il programma pi\u00f9 visto nella storia di Netflix fino ad allora. La Andrews \u00e8 narratrice del film \"The King's Daughter\" (2022), di Sean McNamara, con Pierce Brosnan. Dal 25 marzo torner\u00e0 nella seconda stagione di \"Bridgerton\" e il primo luglio uscir\u00e0 un film d'animazione la cui distribuzione \u00e8 stata posticipata a causa della pandemia: \"Minions 2 - Come Gru diventa cattivissimo\", in cui torna a doppiare Marlena.\nIn data spostata gi\u00e0 due volte, per il Covid-19 ma adesso stabilita per il 9 giugno 2022, ricever\u00e0 il premio alla carriera dall'American Film Institute, al Dolby Theatre di Los Angeles.\nPer l'autunno 2022 \u00e8 prevista l'uscita del quarantunesimo libro di Julie Andrews, illustrato dall'italiana Chiara Fedele.\nNel 2023 debutter\u00e0 come produttrice cinematografica di un nuovo film a tecnica mista live-action e animazione sulla Pantera Rosa e del remake di un suo vecchio successo: \"10\", diretto dal marito Blake Edwards nel 1979.\nRiferimenti nella cultura di massa.\nEssendo Julie Andrews un'icona non solo cinematografica ma anche culturale (non tanto in Italia ma nei paesi anglosassoni con particolare forza) il suo personaggio \u00e8 spesso citato o parodiato nella cultura popolare.\nTelevisione e cinema.\nJulie Andrews \u00e8 menzionata in (o il suo nome \u00e8 al centro di) numerose serie televisive: Da \"Charlie's Angels\" e \"Dallas\" a \"Will &amp; Grace\" e \"I Simpson\". Innumerevoli sono gli spot pubblicitari che adoperano canzoni della Andrews come jingle.\nNel film \"Il mio amico il diavolo\" del 1967 il nome \"Julie Andrews\" \u00e8 una parola magica che il demonio Peter Cook usa per esaudire i desideri del personaggio interpretato da Dudley Moore. Altri riferimenti all'attrice e i suoi lavori si trovano in film come: \"California Suite\", \"L'uomo del giorno dopo\", \"Il sesto senso\", \"Dancer in the Dark\", \"Snatch - Lo strappo\", \"Charlie's Angels: pi\u00f9 che mai\", \"The Producers - Una gaia commedia neonazista\", \"Attenti a quelle due\". Il carattere \"tradizionale\" dei primi musical dell'attrice \u00e8 spesso parodiato al cinema, per esempio in film quali: \"Yellow Submarine\", \"Monty Python - Il senso della vita\", \"Sister Act - Una svitata in abito da suora\", \"La famiglia Addams 2\", \"Che pasticcio, Bridget Jones!\", \"Capodanno a New York\". Riferimenti a Julie Andrews come icona gay si trovano in \"Jeffrey\"; \"Beautiful Thing\"; \"Baciami Guido\"; \"Love, Valour, Compassion\"; \"Making the Boys\" ed altri (vedi il paragrafo pi\u00f9 sotto).\nStatus di icona gay.\nDa sempre l'immagine pubblica di Julie Andrews ha una valenza ambigua, essendo l'attrice sia un personaggio per famiglie che un'icona presso le comunit\u00e0 LGBT, soprattutto nel mondo anglosassone. La Andrews stessa ha commentato sul suo unico status dicendo:\nLo studioso australiano Brett Farmer, nel suo saggio del 2007, \"Julie Andrews Made Me Gay\", rimarca come la posizione della cantante sia \"singolare in quanto \u00e8 una delle poche dive che godono di uno stesso livello di popolarit\u00e0 presso il pubblico gay e quello delle lesbiche\". La Andrews \u00e8 spesso menzionata come influenza formativa e pregna di significati nella narrativa sull'identit\u00e0 omosessuale, per esempio in \"The Queen's Throat: Opera, Homosexuality, and the Mystery of Desire\", \"Does Freddy Dance\" e \"Widescreen Dreams: Growing Up Gay at the Movies\". Lo stesso dicasi dei film nati sulla scia del New Queer Cinema (\"Jeffrey\" (1995) e \"Beautiful thing\" (1996), per esempio) e nella drammaturgia omosessuale degli ultimi venti anni (\"Love! Valour! Compassion!\" di Terrence McNally e \"Hushabye Mountain\" di Jonathan Harvey, fra i tanti). Nel documentario \"Disclosure\" del 2020 - incentrato sulle vite delle persone transgender e del loro impatto sulla cultura e sull'industria cinematografica - Julie Andrews viene descritta dagli intervistati come figura di identificazione chiave della loro adolescenza.. Numerosi sono gli artisti che citano la Andrews come punto cardine della loro formazione queer: da Rufus Wainwright e Rupert Everett a Ernesto Tomasini e Chris Colfer.\nI migliori amici dei suoi personaggi in \"Un giorno... di prima mattina\", \"10\", \"S.O.B.\" e \"Victor/Victoria\" sono gay. In quest\u2019ultimo lei stessa finge di essere un conte polacco, diseredato dalla famiglia perch\u00e9 omosessuale, che trova fortuna sui palcoscenici parigini degli anni \u201930. Ne \"L'ultimo abbraccio\" \u00e8 la madre solidale di un Hugh Grant disperato per l\u2019imminente perdita del compagno malato di AIDS. Nella serie televisiva scritta, interpretata e prodotta da lei nel 2017 - \"Julie's Greenroom\" - la Andrews ha voluto una bambina transgender nel cast di pupazzi creati dalla Jim Henson Company. Julie Andrews \u00e8 anche l'attrice che si \u00e8 travestita da uomo, pi\u00f9 di qualunque altra, nella storia del cinema e della TV.\nAll'inizio del nuovo millennio autori di studi sulla sessualit\u00e0 nell'arte e nella cultura, come Stacy Wolf e Peter Kemp, hanno proposto una lettura fino ad allora inedita dell'immagine proiettata dai suoi due film pi\u00f9 famosi, interpretandola come una forza trasgressiva, sovversiva e rivoluzionaria, piuttosto che quella di una governante sdolcinata dedicata a mantenere lo status quo tradizionale. Secondo questa lettura gli spettatori gay si identificherebbero in una Mary Poppins indipendente, anarchica e contro ogni ordine prestabilito. Il libro di Stacy Wolf, \"A Problem Like Maria - Gender and Sexuality in the American Musical\", analizza lo stile \"camp\" dell'attrice e dedica un intero capitolo a \"Tutti insieme appassionatamente\", studiandolo da una prospettiva \"queer\" e femminista, facendo luce sulla sua importanza per le spettatrici lesbiche.\nTeatro.\nJulie Andrews comincia la sua carriera a otto anni, nei numeri di variet\u00e0 della madre e del patrigno ma, dal momento che questi sono dei fuori programma, esistono pochi dettagli al riguardo. Il suo debutto ufficiale \u00e8 quello da solista, a 12 anni, nella rivista \"Starlight Roof\" (1947). Seguono sette anni di gavetta nel circuito del music hall inglese, in giro per il paese (ben documentati ma non riportati qui), spesso accompagnata al piano dalla madre. Ad ogni natale \u00e8 protagonista delle tradizionali \"English pantomime\" e nel 1954 fa il suo debutto a Broadway. Nonostante la sua folgorante carriera cinematografica e televisiva l'attrice non ha mai abbandonato il teatro, esibendosi in concerti, spettacoli, letture e apparizioni dal vivo per tutta la sua vita, fino all'autunno 2021.\nDiscografia parziale.\nAvendo inciso il suo primo disco nel 1948 (la \"Polonaise\" dall'opera \"Mignon\") Julie Andrews ha una delle carriere discografiche piu lunghe della storia: 69 anni, con una discografia nutrita e composita che conta album, colonne sonore, dischi di Natale e audiolibri per un totale di pi\u00f9 di cinquanta titoli, senza contare le tantissime riedizioni e compilation (solo una piccola selezione di queste viene elencata qui). La cantante \u00e8 vincitrice di tre premi Grammy.\nLe colonne sonore sono le incisioni di maggior successo della Andrews. Il Long playing di \"My Fair Lady\" \u00e8 l'album che registra le maggiori vendite per ben due anni consecutivi (1957 e 1958) ed \u00e8 l\"'Original Cast Album\" pi\u00f9 venduto di sempre. \"Camelot\" \u00e8 il disco pi\u00f9 venduto del 1961. \"Mary Poppins\" rimane al primo posto della classifica americana per 14 settimane consecutive, nel 1964, battendo Elvis e i Beatles, ed \u00e8 l'album pi\u00f9 venduto del 1965. Nel 2014 il disco sar\u00e0 inserito nella Grammy Hall of Fame. \"The Sound of Music\" rimane nella classifica americana pi\u00f9 a lungo di qualunque altro album del ventesimo secolo (5 anni e mezzo!) , riceve la certificazione di disco d'oro pi\u00f9 velocemente di qualunque colonna sonora della storia, e, con 9 milioni di copie acquistate in soli 4 anni, diventa il disco pi\u00f9 venduto di tutti i tempi fino ad allora. \"The Sound of Music\" batte ogni record anche all'estero, dominando le classifiche internazionali e mantenendo il primo posto per 75 settimane in Australia, 73 in Norvegia e 70 nel Regno Unito, diventando cos\u00ec l'album degli anni '60 pi\u00f9 venduto del mondo. 55 anni dopo, si trova ancora nella \"top ten\" annuale dei classici in catalogo della RCA.\nNota bene: I numerosi singoli tratti dagli album non vengono elencati. I seguenti sono solo quelli che contengono brani che prima delle edizioni su CD non erano disponibili in altro formato.\nRiconoscimenti.\nFonte principale della tabella:\nDoppiatrici italiane.\nNelle versioni in italiano delle opere in cui ha recitato, Julie Andrews \u00e8 stata doppiata da:\nDa doppiatrice \u00e8 sostituita da: "}
{"id": "1042452", "revid": "842", "url": "https://it.wikipedia.org/wiki?curid=1042452", "title": "Adobe dreamweaver", "text": ""}
{"id": "1042453", "revid": "1543377", "url": "https://it.wikipedia.org/wiki?curid=1042453", "title": "Safilo Group", "text": "Fondato nel 1934 in Veneto, il Gruppo Safilo \u00e8 tra i pi\u00f9 importanti player del mercato dell\u2019eyewear per design, produzione e distribuzione di occhiali da sole, montature da vista, caschi e maschere per lo sport e occhiali sportivi.\nLa societ\u00e0 dal dicembre 2005 \u00e8 quotata presso la Borsa valori di Milano, dove \u00e8 presente nell'indice FTSE Italia Small Cap con il codice SFL.\nStoria.\nLe origini delle attivit\u00e0 del Gruppo risalgono al 1934 quando Guglielmo Tabacchi acquista il primo complesso industriale italiano produttore di lenti e montature, attivo dal 1878 a Calalzo di Cadore, e fonda la \u201cSociet\u00e0 Azionaria Fabbrica Italiana Lavorazioni Occhiali\u201d, la pi\u00f9 storica azienda produttrice di occhiali nell\u2019industria dell\u2019eyewear. \nNel 1974, alla morte del fondatore, l'azienda viene guidata dai tre figli, Giuliano, Vittorio e Dino. \nNel 1996 vengono acquisite dal Gruppo la societ\u00e0 americana produttrice di occhiali sportivi Smith Sport Optics INC. e la societ\u00e0 austriaca Carrera Optyl. \nAlla fine del 2000 i fratelli Tabacchi hanno visioni strategiche diverse. Vittorio rileva cos\u00ec a caro prezzo le quote dei due fratelli acquisendo nel 2001 il controllo sulla societ\u00e0 attraverso un'operazione di \"leveraged buyout\" e con la nomina di un nuovo management con Roberto Vedovotto, ex McKinsey. E s'indebita fortemente. Quattro anni pi\u00f9 tardi, alla fine del 2005, Vittorio Tabacchi (affiancato dai figli Massimiliano e Samantha) porta la Safilo in Borsa con i debiti di circa 710 milioni di euro. Nel 2009 c'\u00e8 bisogno di una robusta ricapitalizzazione: interviene il fondo olandese \"Hal Investments\" (interamente controllato da HAL Trust, le cui azioni sono negoziate sul listino Euronext della Borsa di Amsterdam) che diventa l'azionista di riferimento, prima con il 37,2%, poi con il 42,2%. La partecipazione di Vittorio Tabacchi scende a poco pi\u00f9 del 9%.\nNel 2012 viene perfezionata l\u2019acquisizione di Polaroid Eyewear, leader nell\u2019ottica e nella tecnologia delle lenti polarizzate, oltre che produttore e distributore globale di articoli ottici. \nNell'ottobre 2013 Luisa Delgado, svizzera, \u00e8 nominata amministratrice delegata al posto di Roberto Vedovotto. Con l'assemblea della societ\u00e0 dell'aprile 2017 Eugenio Razelli sostituisce alla presidenza Robert Polet che rimane comunque nel consiglio d'amministrazione. I dipendenti sono in totale 7.128 di cui 1065 nella sede di Padova. I centri di distribuzione sono scesi da 20 a 6. Nel 2014 Safilo compie i suoi primi 80 anni di storia.\nNel febbraio 2018 la Delgado si dimette per \"motivi personali\" (viene anche sciolto il patto parasociale sottoscritto nel settembre 2013 tra la Delgado e Multibrands Italy B.V.), al suo posto va Angelo Trocchia, ex Unilever.\nA gennaio 2019, la partecipazione nel capitale sociale di Safilo dell\u2019azionista di riferimento Multibrands Italy B.V. \u00e8 aumentata al 49,8%, nell\u2019ambito dell\u2019aumento di capitale approvato dall\u2019Assemblea degli azionisti del 29 ottobre 2018. Nel 2020 vengono perfezionate le acquisizioni di Priv\u00e9 Revaux e Blenders Eyewear, due brand statunitensi in rapida crescita e fortemente orientati al digitale.\nPrincipali azionisti.\nLa propriet\u00e0 \u00e8 riferibile al fondo \"Hal Investments\" attraverso la sua controllata Multibrands Italy B.V. per il 49,843%. Secondo i dati depositati in occasione dell'ultima assemblea di bilancio del 29 Aprile 2021, gli altri soci principali di minoranza sono: BDL Capital Management per il 14,996%, mentre il resto del Mercato detiene il 35,161%. \nDati economici.\nSafilo ha chiuso l\u2019esercizio 2020 con un fatturato di 780,3 milioni di euro, in calo del 15,2% a cambi costanti e del 16,9% a cambi correnti rispetto ai 939,0 milioni di euro registrati nel 2019, a causa della forte flessione subita nel 1\u00ba semestre dell\u2019anno in seguito alle significative misure di blocco messe in atto dai governi di tutto il mondo per arginare la pandemia da Covid-19. La netta ripresa del business registrata dal Gruppo nel 3\u00ba trimestre, seguita dall'andamento positivo del 4\u00ba trimestre, hanno consentito a Safilo di chiudere il 2\u00ba semestre 2020 con vendite nette pari a 444,7 milioni di euro rispetto ai 443,1 milioni di euro del 2\u00ba semestre 2019, in crescita del + 4,5% a cambi costanti, + 0,4% a cambi correnti.\nNel 2020, le vendite del business organico di Safilo, escluse le acquisizioni, sono risultate in calo del 21,9% a cambi costanti, -21.5% a livello di business wholesale2, mentre il contributo derivante dalle recenti acquisizioni di Blenders Eyewear e Priv\u00e9 Revaux \u00e8 ammontato a 61,8 milioni di euro per l\u2019intero periodo di consolidamento, con i due business che hanno registrato insieme una crescita pro-forma4 del 66%.\nNell\u2019esercizio 2020, le vendite online totali di Safilo, comprensive delle acquisizioni, sono quasi triplicate rispetto al 2019, rappresentando circa il 13% delle vendite totali di Gruppo, da circa il 4% nel 2019.\nMarchi di propriet\u00e0.\nIl portafoglio Safilo comprende oltre trenta marchi principali. I marchi di propriet\u00e0 comprendono:\nMarchi in licenza.\nI marchi in licenza includono:\nL'heritage e la collezione Safilo.\nSafilo possiede la pi\u00f9 grande collezione privata italiana dedicata alla storia dell'occhiale, la \"Galleria Safilo\", che testimonia sette secoli di storia e racconta la storia dell'azienda Gli archivi ospitano pi\u00f9 di tremila occhiali delle collezioni dell\u2019azienda, oltre a un assortimento unico al mondo di oltre 250.000 paia di occhiali dalla fine del XIX secolo a oggi, dagli occhiali della Francia del Re Sole a quelli dei duchi di Windsor, Elton John ed Elvis Presley."}
{"id": "1042455", "revid": "709565", "url": "https://it.wikipedia.org/wiki?curid=1042455", "title": "Jack McPhee", "text": "Jack McPhee \u00e8 un personaggio della serie televisiva \"Dawson's Creek\". \u00c8 interpretato da Kerr Smith e doppiato nella versione italiana da Stefano Crescentini.\nDescrizione del personaggio.\nSi trasferisce assieme a sua madre e alla sorella Andie da Rhode Island. Vive una realt\u00e0 familiare difficile: il fratello maggiore, Tim, \u00e8 morto, il padre ha abbandonato la famiglia, la madre ha dei disturbi mentali irreversibili e la stessa sorella Andie ha un equilibrio psichico molto instabile.\nDopo una breve relazione con Joey capisce di essere omosessuale. Non sar\u00e0 facile abituarsi a questa nuova realt\u00e0, specialmente per l'ostilit\u00e0 e il pregiudizio altrui. Trover\u00e0 veri amici in Joey, Pacey, Dawson, ma soprattutto nell'anticonformista Jen, che diverr\u00e0 la sua migliore amica, e sua \"anima gemella\", e anche nella nonna della ragazza, che pur essendo molto devota alla chiesa, lo accoglier\u00e0 in casa come fosse suo nipote. Pi\u00f9 avanti nelle stagioni diventer\u00e0 pi\u00f9 sicuro di se stesso e avr\u00e0 varie storie sentimentali, ma la pi\u00f9 importante sar\u00e0 Doug Witter, il fratello maggiore del suo amico Pacey: insieme cresceranno la bambina di Jen, visto che quest'ultima morir\u00e0, proprio nell'ultima puntata e, come si apprende sempre nell'ultima puntata, anche la nonna della ragazza sta per morire."}
{"id": "1042460", "revid": "223320", "url": "https://it.wikipedia.org/wiki?curid=1042460", "title": "Bessie Potter", "text": ""}
{"id": "1042464", "revid": "256896", "url": "https://it.wikipedia.org/wiki?curid=1042464", "title": "Romanismo (neopaganesimo)", "text": ""}
{"id": "1042470", "revid": "124843614", "url": "https://it.wikipedia.org/wiki?curid=1042470", "title": "Teoria degli antichi astronauti", "text": "La teoria degli antichi astronauti, detta anche teoria del paleocontatto o paleoastronautica, \u00e8 l'insieme delle teorie che ipotizzano un contatto tra civilt\u00e0 extraterrestri e antiche civilt\u00e0 umane, quali Sumeri, Egizi, civilt\u00e0 dell'India antica e civilt\u00e0 precolombiane.\nQueste teorie, diffusesi a partire dalla met\u00e0 del XX secolo, non sono comunemente accettate dalla totalit\u00e0 della comunit\u00e0 scientifica e pertanto sono generalmente inquadrate nel pi\u00f9 vasto e controverso campo pseudoscientifico della cosiddetta archeologia misteriosa o pseudoarcheologia. Sono anche diffuse in ufologia, rientrando in particolare nel campo di indagine definito \"archeologia spaziale\", \"archeologia ufologica\" o clipeologia. \nOrigine.\nL'espressione \"astronauti del passato\" appare inizialmente in \"Flying Saucers on the Moon\" (1954) del giornalista e scrittore Harold T. Wilkins, seguito dall'astronomo e scrittore Morris Jessup in \"Chase of the UFO\" (1955), il quale pubblic\u00f2 l'anno seguente \"UFOs and the Bible\" dove accostava l'ufologia ai testi antichi.\nSi fa risalire la nascita della paleoastronautica al 1960 con la pubblicazione di un articolo del matematico russo Matest Agrest. In seguito le teorie sul presunto contatto tra civilt\u00e0 extraterrestri e alcune antiche civilt\u00e0 umane sono divenute popolari negli anni sessanta e soprattutto negli anni settanta con la pubblicazione dei libri di Jean Sendy, Erich von D\u00e4niken e Peter Kolosimo, autore di numerosi \"best seller\", tra cui \"Non \u00e8 terrestre\" (1968) e \"Astronavi sulla preistoria\" (1972).\nIl substrato di queste teorie era gi\u00e0 stato elaborato alcuni anni addietro, subito dopo gli anni cinquanta, con la nascita dell'ufologia in seguito alle prime testimonianze documentate di avvistamenti di UFO. All'ufologia si unirono le tesi gi\u00e0 elaborate da Charles Fort sull'apparente incoerenza cronologica di alcuni manufatti e il rinnovato interesse popolare degli anni sessanta nei confronti delle antiche civilt\u00e0 e delle loro mitologie. In ambito ufologico nacque la clipeologia o paleoufologia, rivolta allo studio delle presunte manifestazioni di UFO nelle epoche passate. Inizialmente la paleoastronautica si svilupp\u00f2 come una branca della clipeologia rivolta al periodo preistorico e protostorico, concentrando la sua attenzione su reperti archeologici di tali epoche.\nI sostenitori delle teorie sugli antichi astronauti non si limitano a sostenere, come fanno i clipeologi, che visite di alieni siano avvenute anche nei secoli passati, ma affermano che vi sia stata un'influenza aliena nello sviluppo della civilt\u00e0 e della specie umana arrivando a mettere in discussione, almeno in parte, la teoria evolutiva di Charles Darwin sostituendola talvolta con tesi creazioniste, secondo le quali la specie umana sarebbe stata geneticamente creata da entit\u00e0 superiori o per il tramite di angeli extraterrestri. O, in alcune interpretazioni, considerando la specie umana frutto di una evoluzione accelerata e pilotata in fasi successive da una supposta razza aliena. \nSe per la paleoantropologia l'uomo \u00e8 il risultato di un processo evolutivo endogeno durato tre milioni di anni, processo evolutivo che ha portato le protoscimmie africane ad assumere via via la statura eretta e a sviluppare la propria intelligenza andando a formare societ\u00e0 via via pi\u00f9 avanzate, per i sostenitori delle teorie degli antichi astronauti specie aliene sono sbarcate sulla Terra e attraverso numerosi e remoti contatti con popolazioni locali hanno indotto o anche solo favorito e guidato il percorso evolutivo della specie umana. Questi contatti, in taluni casi costituiti da soggiorni prolungati di extraterrestri sulla Terra, avrebbero influenzato lo sviluppo di alcune civilt\u00e0: tracce a testimonianza di questi eventi sarebbero riconoscibili, secondo i fautori di queste teorie, studiando con una certa \"forma mentis\" alcuni reperti preistorici.\nTra i principali divulgatori delle teorie degli antichi astronauti vi sono lo scrittore e giornalista italiano Peter Kolosimo e l'archeologo e scrittore svizzero Erich von D\u00e4niken, preceduti di alcuni anni dal francese Robert Charroux e dal britannico W. Raymond Drake. Kolosimo e von D\u00e4niken dalla seconda met\u00e0 degli anni sessanta hanno prodotto una serie di libri di grande presa popolare diffusi in molti paesi del mondo. Queste teorie sono state sostenute anche da alcuni religiosi, come il pastore presbiteriano e ufologo statunitense Barry Downing e il sacerdote cattolico spagnolo Salvador Freixedo. Fra gli altri che in seguito ripresero questa teoria vi sono gli scrittori Zecharia Sitchin e Robert K. G. Temple e lo pseudoscienziato Edgar Cayce.\nDiversi altri autori hanno teorizzato il riferimento a visite di alieni nei testi sacri o comunque mitologici: tra questi George Adamski, Desmond Leslie, Mario Pincherle, Mauro Biglino, padre Enrique L\u00f3pez Guerrero, Claude Vorilhon, Lloyd Pye, Corrado Malanga, Biagio Russo e Paolo Navone.\nIdee principali.\nEsistono diverse ipotesi sul cosiddetto paleocontatto, che sarebbe avvenuto tra la specie umana e specie aliene:\nArgomentazioni dei suoi sostenitori.\nSecondo i suoi sostenitori, elementi a favore della teoria degli antichi astronauti sarebbero riconoscibili nell'architettura e nell'arte antica. Sono stati individuati siti archeologici che, secondo i sostenitori della congettura, testimonierebbero il contatto tra la specie umana e visitatori extraterrestri, in cui la perizia costruttiva sarebbe la conseguenza dell'uso di tecnologie aliene. Gli ufologi, e in particolare i clipeologi, citano i siti di Giza, Baalbek, Yonaguni, le Linee di Nazca, i monoliti di Stonehenge, Pumapunku, oltre a incisioni rupestri e statuette rinvenute nelle Americhe, nelle isole del Pacifico, in Australia, in aree europee come la Scozia e in zone alpine, quali il Musin\u00e8 o la Valcamonica. Le popolazioni umane primitive avrebbero visto le forme di vita aliene come \"angeli\", \"spiriti\", \"dei\" o \"semidei\".\nInoltre, i teorizzatori della congettura degli antichi astronauti interpretano vari brani dell'antica letteratura sumera e alcuni testi sacri prodotti da antiche civilt\u00e0 del pianeta come possibili resoconti di un contatto a livello planetario. Sono spesso citati, ad esempio, l'Epopea di Gilgame\u0161, il R\u0101m\u0101ya\u1e47a (dove si parla di carri volanti chiamati Vimana), e alcuni libri della Bibbia, come il Libro di Ezechiele nel quale sembrano esservi descrizioni di oggetti tecnologicamente avanzati. A sostegno di tali teorie, troviamo pure la narrazione scintoista del \"tenson k\u014drin\" in cui, secondo quanto narrato nel \"Kojiki\" e nel \"Nihon shoki\", Ninigi, nipote di Amaterasu, sarebbe disceso dal \"takama no hara\" fino al picco di Takachiho a Hy\u016bga. Il \"tenson k\u014drin\" \u00e8 un esempio di un tipo comune di narrazione mitologica tra le popolazioni asiatiche, secondo cui il progenitore degli esseri umani o la divinit\u00e0 ancestrale dei governanti discendeva dal cielo.\nCritiche.\nLa teoria degli antichi astronauti non \u00e8 sostenuta da alcuna prova riconosciuta dalla comunit\u00e0 scientifica.\nI riferimenti in testi epici sono interpretati dalla scienza ufficiale come elementi mitologici o metafore poetiche; quelli in testi religiosi come visioni mistiche o allegorie. I ritrovamenti archeologici portati a sostegno della teoria degli antichi astronauti, descritti dai suoi fautori spesso come \"misteriosi\" o \"senza spiegazione\", trovano una spiegazione scientifica senza bisogno di ricorrere agli alieni.\nLa presenza di \"oggetti volanti non identificati\" nelle opere d'arte rinascimentali \u00e8 stata confutata sulla base dell'iconografia cristiana, che si rif\u00e0 ai testi sacri: vangeli canonici, vangeli apocrifi, racconti sulle vite dei santi.\nAlan F. Alford, autore di \"Gods of the New Millennium\" (1996), era un aderente della teoria degli antichi astronauti. Molto del suo lavoro si basa sulle teorie di Sitchin. Tuttavia, dopo un'analisi pi\u00f9 approfondita, trova ora fallace la teoria di Sitchin: \"Sono ormai saldamente del parere che queste divinit\u00e0 personificavano la caduta del cielo, in altre parole, la discesa degli d\u00e8i era una resa poetica del mito del cataclisma che era al centro di antiche religioni del Vicino Oriente.\"\nLa comunit\u00e0 cristiana creazionista \u00e8 a sua volta assai critica su molte delle teorie degli antichi astronauti: lo scrittore creazionista della \"giovane Terra\" Clifford A. Wilson ha pubblicato nel 1972 \"Crash Go the Chariots\", in cui ha tentato di screditare tutte le indicazioni fornite nel libro di von D\u00e4niken \"Gli extraterrestri torneranno\" (\"Chariots of the Gods\").\nIn un articolo pubblicato nel 2004 sulla rivista \"Skeptic\", Jason Colavito sostiene che von D\u00e4niken avrebbe plagiato molti dei concetti presenti nel libro \"Il mattino dei maghi;\" sostiene inoltre che questo libro, a sua volta, \u00e8 stato fortemente influenzato dai Miti di Cthulhu e che il nucleo della teoria degli antichi astronauti ha origine nei racconti di H. P. Lovecraft \"Il richiamo di Cthulhu\" e \"Alle montagne della follia\".\nAncient Astronaut Society.\nL\"'Ancient Astronaut Society\" \u00e8 una societ\u00e0 fondata il 14 settembre 1973 dall'avvocato Gene Philips con l'obiettivo di coordinare tutte le ricerche che si svolgono nell'ambito della teoria degli antichi astronauti, cercando di dimostrare l'esistenza di un primo contatto tra alieni scesi da navi spaziali e uomini avvenuto migliaia di anni fa. Ogni anno la Societ\u00e0 organizza almeno un congresso a cui partecipano ufologi e scienziati da tutto il mondo. Il primo si \u00e8 svolto a Chicago dal 26 al 28 aprile 1974.\nL'AAS pubblica il bollettino \"Ancient Skies\".\nInfluenza culturale.\nL'ipotesi del paleocontatto \u00e8 stata fonte di ispirazione per un gran numero di romanzi, film e serie televisive di fantascienza. La teoria compare ben prima della sua attestazione sia in opere fantastiche sia nella saggistica, a partire dal romanzo \"Edison's Conquest of Mars\" di Garrett P. Serviss (1898) e dai racconti di H. P. Lovecraft \"Il richiamo di Cthulhu\" (1926) e \"Alle montagne della follia\" (1931). Si trovano dei punti di connessione con questa teoria anche nel celebre racconto \"La sentinella\" (\"The sentinel\" in lingua originale) di Arthur C. Clarke e nelle sequenze iniziali del film di Stanley Kubrick \"\". In \"Ristorante al termine dell'Universo\" (1980) Douglas Adams usa l'ipotesi in chiave comica per spiegare l'origine dell'uomo moderno.\nCi sono state anche molte opere cinematografiche ispirate a questa teoria; questi includono: \"L'astronave degli esseri perduti\" del 1967, \"Moontrap - Destinazione Terra\" del 1989, la celebre serie di \"Stargate\" iniziata nel 1994, \"Alien vs. Predator\" (2004), \"Outlander - L'ultimo vichingo\" (2008), \"Il quarto tipo\" (2009), \"Prometheus\" (2012) di Ridley Scott, e \"Creators - The Past\" (2019). Nella commedia \"Killer Klowns from Outer Space\" (1988) i protagonisti azzardano l'ipotesi che i mostri titolari possano essere stati degli antichi astronauti che con il loro aspetto hanno ispirato la razza umana a creare i pagliacci.\nNel mondo del fumetto frequenti riferimenti a queste teorie si trovano nella serie Martin Myst\u00e8re in cui comunque l'argomento \u00e8 trattato in maniera critica dagli autori, i quali spesso danno voce alle teorie ufficiali a scapito delle prime.\nPer quanto riguarda l'animazione occidentale, figura il personaggio alieno di Gazoo da \"I Flintstones\", una puntata della serie Disney \"Gargoyles - Il risveglio degli eroi\" in cui viene rivelato che le statue Moai sull'Isola di Pasqua sono basate su un antico astronauta e in \"Futurama\" la teoria viene comicamente invertita in un episodio in cui una razza aliena rivela di avere appreso il viaggio spaziale dagli antichi Egizi. Negli anime giapponesi invece i pi\u00f9 emblematici sono \"Nadia - Il mistero della pietra azzurra\" e \"Neon Genesis Evangelion\".\nNell'ambito videoludico la serie di \"Halo\" mostra una complessa mitologia aliena con i Predecessori, i Covenant, i Flood e i Precursori, fra questi la Bibliotecaria, che per preservare gli umani li de-evolse sulla Terra permettendogli di rinascere nel corso della storia, mentre nella serie di \"Assassin's Creed\" viene in parte usata la teoria del paleocontatto ma in questo caso non si tratta di alieni ma di un'antica ed importante civilt\u00e0 tecnologicamente avanzata di esseri antropomorfi, che abit\u00f2 il pianeta Terra fino a 75000 anni prima del presente, chiamata Isu (scientificamente Homo Sapiens Divinus). Costoro erano dotati di un intelletto e di una longevit\u00e0 superiore, riuscirono a modificare i geni degli ominidi presenti sulla Terra aggiungendo al DNA di questi ultimi una parte del loro codice genetico per creare il genere umano a loro immagine e somiglianza con lo scopo di utilizzarli come schiavi. Gli Isu, a seguito della guerra avvenuta con gli umani che si ribellarono ed a seguito del grande cataclisma che colp\u00ec la Terra si estinsero, lasciando il mondo in mano agli esseri umani che col passare dei millenni li ricordarono come d\u00e8i, ispirando le divinit\u00e0 delle varie mitologie."}
{"id": "1042478", "revid": "33689", "url": "https://it.wikipedia.org/wiki?curid=1042478", "title": "Tomcat", "text": ""}
{"id": "1042480", "revid": "125348338", "url": "https://it.wikipedia.org/wiki?curid=1042480", "title": "Domus dei Coiedii", "text": "La Domus dei Coiedii \u00e8 una \"domus\" (abitazione privata) di epoca romana che fa parte del parco archeologico della citt\u00e0 romana di Suasa, a Castelleone di Suasa (AN).\nStoria.\nLa sua scoperta risale agli scavi archeologici effettuati dal dipartimento di archeologia dell'Universit\u00e0 di Bologna, tra il 1987 e gli anni novanta. Gli scavi e gli studi hanno permesso di ricostruire l'evoluzione edilizia dell'antica domus.\nPrima fase.\nUna prima domus \u00e8 stata edificata nel I secolo a.C., tracce di questa fase rimangono in parte della planimetria attuale che ricalca la prima fase e attraverso saggi di scavo che hanno portato alla luce fondazioni, muri e pavimentazioni del I secolo a.C. circa 50\u00a0cm sotto l'attuale piano di calpestio.\nLa domus si affacciava per 10 metri sulla strada principale della citt\u00e0, il cardine massimo, e si estendeva in profondit\u00e0 nell'isolato per circa 30\u00a0m. Aveva la tipica struttura \"standard\" delle domus con due stanze laterali all'ingresso bipartito (in \"vestibulum\" e \"fauces\") dal quale si accedeva all'atrio di tipo tuscanico con tetto aperto a \"compluvium\" sorretto da travi di legno fissate nelle pareti e la vasca dell\"'impluvium\" che raccoglie l'acqua piovana, della quale \u00e8 rimasta la sottofondazione in ciottoli di fiume, i pozzetti per la decantazione dell'acqua e la canaletta di scarico.\nAttorno all'atrio si dispongono le diverse stanze che affacciandosi sull'atrio ricevevano l'illuminazione naturale; si possono riconoscere due \"cubicula\" (camere da letto) pavimentate a mosaico con tesserine di calcare bianco e rosa, il \"lararium\" (la stanza dei Lari, con funzione religiosa e d'archivio domestico) pavimentata con un mosaico bianco a cornice nera e soglia stilizzata a mosaico con stelle a quattro punte ed affrescata con pitture in terzo stile pompeiano, infine le \"alae\" (ambienti laterali) con una pavimentazione in cocciopesto rosso con inserti di pietre colorate a cui si sovrapporr\u00e0, nella seconda fase, una pavimentazione a mosaico bianco.\nProseguendo sull'asse della casa dall'atrio si accede al \"tablinum\": qui si incontra il primo mosaico figurato della domus: il \"mosaico del satiro ebbro\". Dal tablino si poteva accedere alla parte retrostante della casa: l\"'hortus\" piccolo spazio verde domestico.\nLa casa cos\u00ec strutturata \u00e8 stata frequentata dall'edificazione avvenuta nel I secolo a.C. fino all'ampliamento e ristrutturazione avvenuti agli inizi del II secolo d.C. Gi\u00e0 in questo periodo la propriet\u00e0 della casa era della famiglia dei Coiedii.\nLa \"domus\" e la \"gens Coiedia\".\nLa \"gens Coiedia\" \u00e8 attestata da tre iscrizioni: la prima gi\u00e0 ritrovata in un punto non meglio precisato dell'area urbana di Suasa nell'Ottocento e nota a Theodor Mommsen che l'ha trascritta in C.I.L. XI, 6163 narra il \"cursus honorum\" di Lucio Coiedio Candido, vissuto nel I secolo d.C. sotto l'imperatore Claudio, senatore romano, tribuno militare della Legio VIII Augusta e questore dell'erario di Saturno. Questa era un'iscrizione celebrativa pubblica che la municipalit\u00e0 suasana aveva dedicato a questo illustre personaggio ed era affissa in un luogo pubblico, probabilmente il foro della citt\u00e0.\nUn frammento della copia privata di questa iscrizione che fu conservata dalla famiglia dei Coiedii nella propria abitazione \u00e8 stata ritrovata nel 1992 all'interno della domus, nella piscina natatoria, ed ha reso possibile il collegamento tra la lussuosa abitazione e la storia di questo personaggio e la sua famiglia.\nUna terza iscrizione ritrovata nel 1971 a Banasa, (Marocco) nota coma Tabula Banasitana (C.I.L. AE 1971, 534) ci d\u00e0 testimonianza dell'esistenza di un certo \"Coiedius Maximus\", governatore della Mauretania. L'importanza della iscrizione risiede nel fatto che datandosi al 168/169 d.C. testimonia il perdurare della fortuna della famiglia dei Coiedii che proprio all'inizio del II secolo d.C. attua un ampliamento della propria dimora suasana.\nSeconda fase.\nNei primi decenni del II secolo, anni 120/140 circa, la famiglia dei Coiedii decide di ampliare la propria dimora a spese delle domus vicine. Queste vengono acquisite ed abbattute a terra e si attua una ristrutturazione e ampliamento della domus le cui dimensioni arrivano a 35 x 105\u00a0m, circa 3500\u00a0m2.\nMentre l'impianto della dimora originaria, pur con i dovuti interventi di ripavimentazione, rimane invariato, ricalcando gli ambienti del I secolo, le stanze che insistono sulle altre domus sono costruite secondo un nuovo progetto unitario che tiene conto delle nuove dimensioni della domus e non delle vecchie domus ormai abbattute.\n\u00c8 in questa fase che viene realizzato il nucleo di mosaici e i cicli pittorici ad affresco che abbelliscono la casa.\nL\"'hortus\" viene sostituito con un nuovo e pi\u00f9 ampio atrio tetrastilo (con il \"compluvium\" sorretto da quattro colonne) che rimane decentrato lateralmente rispetto al nuovo asse della domus. Sull'atrio tetrastilo si affacciano due sale di rappresentanza pavimentate con dei mosaici (il \"mosaico dell'acanto\" e il \"mosaico a cassettoni\").\nAl centro di simmetria della pianta della domus \u00e8 collocato l\"'oecus\" tricliniare, la sala dei banchetti, che viene ad essere l'ambiente pi\u00f9 importante. La pavimentazione vede un'ampia cornice musiva entro cui \u00e8 collocato un \"opus sectile\" rettangolare, cio\u00e8 un pavimento in pietre intagliate e intarsiate. Questa pavimentazione veniva riservata agli ambienti, pubblici o privati, pi\u00f9 prestigiosi in quanto era considerata la tecnica di pavimentazione pi\u00f9 preziosa che si conoscesse. Per realizzare questo \"opus sectile\" sono stati utilizzati 16 diversi tipi di pietre (porfido, marmo cipollino, portasanta, porfido verde antico, marmo rosso antico, pavonazzetto, giallo antico, bigio antico, brecce coralline) che furono intagliate sul posto e successivamente messe in opera. La decorazione \u00e8 geometrica e presenta una cerca simmetria mai perfetta, che viene interrotta o dall'uso di pietre differenti o da piccole variazioni geometriche. Ai piedi della parete Est sul tappeto musivo bianco sono stati introdotti dei simboli gladiatori stilizzati (una lancia, una verga, un pugnale, una palma, la protezione dell'avambraccio e uno scudo o ruota). La presenza di questi simboli ha fatto ipotizzare che si trattasse di un modo per esplicitare agli occhi degli ospiti che convenivano per i banchetti, l'attivit\u00e0 di promozione o organizzazione dei giochi gladiatori nel vicino anfiteatro che la famiglia dei Coiedii poteva aver sostenuto.\nIl triclinio era decorato con affreschi di color rosso e comunicava con due corridoi laterali tramite quattro porte e attraverso una quinta porta centrale si aveva accesso al corridoio del \"peristylium\".\nQuesto era un estesissimo giardino chiuso ai lati da tre ale di stanze che vi si affacciavano tramite un portico, ed occupava circa met\u00e0 della superficie della domus. Nell'ala Sud, parzialmente scavata, si sono recuperati tre ambienti che venivano frequentati in estate, infatti si \u00e8 visto che il piano di calpestio \u00e8 ribassato di un metro rispetto alle altre stanze e quindi gli ambienti che si affacciavano sul giardino erano all'epoca parzialmente interrati per poterli pi\u00f9 facilmente mantenere freschi. Queste stanze avevano pavimentazioni a mosaico (mosaico con cuori e pelte, mosaico dei cerchi allacciati, mosaico policromo del peristylium) e sono state recuperati anche consistenti crolli di affreschi in terzo stile pompeiano realizzati agli inizi del III secolo d.C.\nNella parte centrale del giardino sono stati trovati una piccola piscina semicircolare vicino al triclinio e simmetricamente tre stanze riscaldate che avevano probabilmente la funzione di piccole terme private.\nL'ala Nord \u00e8 stata interessata dopo il IV secolo d.C. dall'impianto sopra le stanze, prima di un quartiere produttivo, successivamente di due piccoli sepolcreti con sepolture umili e senza corredo databili al V secolo d.C., in una fase in cui la citt\u00e0 probabilmente era stata parzialmente abbandonata.\nTra il triclinio e l'ala Sud del peristilio nel III secolo d.C. \u00e8 stata ricavata una zona abitativa omogenea, forse destinata ad un nuovo nucleo familiare che si era formato, caratterizzata dal colore rosa dei mosaici. Questa zona \u00e8 composta da tre stanze: una \"dieta\", cio\u00e8 una sala da pranzo pavimentata con il \"mosaico di Medusa\", e due \"cubicula\" (camere da letto) pavimentate con mosaici a motivo erotico, il primo detto \"mosaico di Eros e Pan\" ed il secondo \"mosaico di Leda e il cigno\". Le pareti era decorate con affreschi che sono stati recuperati in fase di crollo. Attualmente \u00e8 stato restaurato e collocato al museo suasano l'affresco con \"Atena e l'invenzione del flauto\" che probabilmente si inseriva in un ciclo di affreschi dedicati alle muse.\nAd Ovest di questa zona si incontra un piccolo quartiere termale privato inglobato nell'abitazione. \u00c8 costituito da una piscina natatoria, il \"praefurnium\" (sala della caldaia) in cui si riscaldava l'acqua per la piscina e si produceva il vapore che veniva fatto circolare attraverso le \"suspensurae\" nelle intercapedini sotto il pavimento e le pareti del \"calidarium\" (la sauna), che \u00e8 pavimentato con un mosaico con cornice a treccia a doppio capo ed ha un \"\u00e9mblema\" policromo a motivo marino (polpo e pesci) al centro di un motivo a \"cerchi allacciati\".\nTerza fase.\nA partire dal III secolo d.C. sono stati effettuati degli interventi di diversa entit\u00e0 che hanno modificato in parte la domus.\nIn particolare si ha la costruzione dell'\"ambiente S\", una stanza di 10x10\u00a0m circa, sopraelevata di 1\u00a0m rispetto al resto della casa, a cui si poteva accedere solamente dalla strada (cardine massimo) attraverso una scalinata. Di questa stanza si ignora la funzione, ma \u00e8 stata avanzata l'ipotesi che poteva trattarsi di luogo di assemblea o di riunione, forse la sede di un \"collegium\" cittadino. L'ambiente \u00e8 stato pavimentato con un grande mosaico policromo detto \"mosaico di Tritoni e Nereidi\", che vede in due campi distinti una coppia di delfini imbrigliati ed un polpo, e quattro coppie di Tritoni e Nereidi\nAlla terza fase si fanno risalire anche alcuni interventi di restauro/rattoppo effettuati nel III secolo circa dai romani stessi per recuperare la funzionalit\u00e0 di alcune pavimentazioni (il mosaico a cassettoni e il mosaico dell'acanto). Inoltre si segnalano diverse tamponature e rifacimenti delle pavimentazioni in alcune stanze di servizio adiacenti alla strada.\nL'abbandono e l'oblio.\nLa domus come tutta la citt\u00e0 romana di Suasa si spopol\u00f2 gradualmente tra III e VI secolo d.C. La guerra greco-gotica (535-553) fu l'evento bellico che determin\u00f2 il definitivo abbandono della citt\u00e0 romana che essendo una citt\u00e0 di fondovalle non era militarmente difendibile. La popolazione si disperse e si spost\u00f2 sulle alture circostanti fortificando le ville romane.\nLa domus fu anch'essa abbandonata e come tutta la citt\u00e0 divent\u00f2 una cava di materiali, prelevabili da chiunque passasse. Tracce di frequentazione tarda si ritrovano nelle stanze adiacenti alla strada ed \u00e8 qui che sono state ritrovate una testa di Augusto e una statua acefala, oltre a molti materiali estranei al conteso abitativo provenienti da altri edifici della citt\u00e0 e abbandonati in queste stanze che fungevano da ripostiglio.\nMentre la strada rimase sempre in uso, la domus lentamente croll\u00f2 e fu ricoperta prima dalla vegetazione e successivamente da uno strato di terra che era trasportato dalla pioggia che dilavava la collina soprastante. Cos\u00ec nel giro di pochi decenni i ruderi della citt\u00e0 e della domus furono progressivamente sommerse da uno strato di terra argillosa che le ha in parte preservate per i secoli seguenti.\nOggi.\nDopo secoli di oblio la \"domus\" \u00e8 stata riportata alla luce da una serie di campagne di scavo svolte dall'universit\u00e0 di Bologna e tuttora in corso nella zona del giardino. Tra il 11 e il 29 settembre 1989 i mosaici e l\"'opus sectile\" della domus sono stati oggetto di un cantiere didattico dell'Istituto Centrale per il Restauro che ha permesso il consolidamento e i restauro delle pavimentazioni. Il 24 giugno 2000 la domus \u00e8 stata aperta al pubblico ed \u00e8 il fulcro del Parco archeologico della citt\u00e0 romana di Suasa.\nRimangono da scavare una piccola parte del giardino e il prospetto della domus sul cardine massimo, che \u00e8 sotterrato dalla strada moderna e potr\u00e0 essere portato alla luce solo dopo lo spostamento della stessa."}
{"id": "1042488", "revid": "339392", "url": "https://it.wikipedia.org/wiki?curid=1042488", "title": "Unione Donne Italiane", "text": ""}
{"id": "1042490", "revid": "200568", "url": "https://it.wikipedia.org/wiki?curid=1042490", "title": "Medan", "text": "Medan \u00e8 una citt\u00e0 dell'Indonesia, capoluogo della provincia di Sumatra settentrionale. Ha un'area metropolitana con una popolazione stimata attorno ai 4.000.000 abitanti.\nFondata nel 1590, il nucleo originario era posto alla confluenza dei fiumi Deli e Babura. Fino alla met\u00e0 dell'Ottocento Medan non ha avuto una crescita consistente. Quando gli olandesi, che governavano la zona gi\u00e0 dal 1658, cominciarono tutto attorno a piantare il tabacco, la citt\u00e0 divenne presto un importante scalo commerciale.\nDal 1915 \u00e8 la capitale della provincia di Sumatra settentrionale; dal 1918 ha ufficialmente il titolo di citt\u00e0 (\"kota\").\nLa citt\u00e0 ha avuto una crescita demografica enorme nel corso del XX secolo. Alla popolazione batak, originaria proprio del nord di Sumatra, si sono aggiunti abitanti di svariate popolazioni rendendo multietnica questa citt\u00e0. Tra le presenze pi\u00f9 massicce vanno segnalate quelle dei giavanesi, portati dai programmi di trasmigrazione interni volti a limitare il sovrappopolamento di Giava, dei cinesi, che hanno in mano la maggior parte dei commerci, e dei tamil. Di conseguenza, le lingue parlate sono l'indonesiano, il giavanese, il tamil, l'hokkien e l'inglese.\nIl porto di Belawan, sullo stretto di Malacca, \u00e8 vicinissimo alla citt\u00e0 che dispone anche di un aeroporto internazionale.\nAmministrazione.\nMedan \u00e8 una citt\u00e0 con lo status di reggenza. \u00c8 suddivisa in 21 \"kecamatan\" e 151 \"kelurahan\". I 21 \"kecamatan\" sono:\nGemellaggi.\nMedan \u00e8 gemellata con:"}
{"id": "1042493", "revid": "34928", "url": "https://it.wikipedia.org/wiki?curid=1042493", "title": "Ian Dallas", "text": ""}
{"id": "1042502", "revid": "287204", "url": "https://it.wikipedia.org/wiki?curid=1042502", "title": "Kevin Roche", "text": "Ha vinto nel 1982 il Pritzker Prize e nel 1993 l'AIA Gold Medal.\nBiografia.\nFino al 1945 ha frequentato la facolt\u00e0 di architettura presso l'Universit\u00e0 di Dublino. Ha Fatto pratica presso Michael Scott e poi in quelli di Maxwell Fry e Jane Drew. Nel 1948 si trasfer\u00ec negli Stati Uniti e ha lavorato all'Illinois Institute of Technology e all'United Planning Office. Dal 1950 al 1954 e \u00e8 stato impegnato nel reparto di progettazione di Eero Saarinen, dal 1954 al 1961 \u00e8 stato il socio principale. Nel 1961 in collaborazione con l'ingegnere John Dinkeloo ultimano i progetti pi\u00f9 importanti di Eero Saarinen, nel 1966 aprono uno studio indipendente. Dopo la morte di Dinkeloo, Roche ha continuato a gestire lo studio da solo."}
{"id": "1042503", "revid": "76963", "url": "https://it.wikipedia.org/wiki?curid=1042503", "title": "Dorothy Kilgallen", "text": "Di origini irlandesi, Dorothy era figlia di James Kilgallen, editorialista e giornalista per la Hearst Newspapers e di Mae Ahern. Oltre a Dorothy, i Kilgallen ebbero un'altra figlia, Eleanor. La notoriet\u00e0 di Dorothy fu principalmente dovuta alla sua rubrica giornalistica \"The Voice of Broadway\" (la voce di Broadway), e per il suo ruolo di esperta nella popolare trasmissione \"What's My Line?\".\nLa sua prematura e misteriosa morte fu da alcuni messa in relazione con le sue critiche all'operato della commissione Warren sull'omicidio di John Fitzgerald Kennedy.\nCarriera.\nReporter, editorialista e personaggio televisivo.\nI primi anni della carriera della Kilgallen furono come reporter a processi importanti. Segu\u00ec in questa veste il processo del Dottor. Sam Sheppard (che ispir\u00f2 in seguito la serie televisiva \"Il fuggitivo\"), di Bruno Hauptmann (accusato di rapimento e dell'uccisione del figlio di Charles Lindbergh), e dell'omicida Anna Antonio. La Kilgallen lavor\u00f2 in questo periodo per William Randolph Hearst e per altri editori.\nNel 1936, insieme ad altri reporter giornalistici, partecip\u00f2 ad una competizione che prevedeva il giro del mondo, e, pur essendo l'unica partecipante di sesso femminile, ottenne il secondo posto. Descrisse in seguito la sua esperienza nel libro, \"Girl Around The World\", che ispir\u00f2 in seguito la pellicola, \"Fly Away Baby\" del 1937.\nNel 1938, dopo il suo ritorno a New York, Dorothy Kilgallen cominci\u00f2 la sua attivit\u00e0 di editorialista nella rubrica \"The Voice of Broadway\" per il \"New York Journal-American\" di Hearst. La rubrica si occupava principalmente dello show business dell'area di New York ma spesso sconfinava in altri argomenti, compresa la politica. Il successo ottenuto port\u00f2 la giornalista a viaggiare spesso per tutta la nazione.\nA partire dal 1945 la Kilgallen inaugur\u00f2 un talk-show radiofonico di successo, \"Breakfast with Dick and Dorothy,\" insieme a suo marito, Richard Kollmar. Lo show veniva trasmesso dall'appartamento della coppia a Park Avenue dove i due, davanti alla colazione, chiacchieravano sulle notizie e i pettegolezzi del giorno.\n\"What's My Line?\".\nNel 1950, entr\u00f2 a far parte come ospite fissa nel gioco televisivo \"What's My Line?\", mandato in onda dalla CBS fino al 1967, a cui avrebbe partecipato per ben quindici anni. La trasmissione divenne presto un appuntamento fisso per i telespettatori statunitensi, grazie soprattutto al garbo e all'umorismo dei suoi ospiti. La Kilgallen veniva introdotta dal presentatore John Daly come: \"la popolare editorialista la cui rubrica \"Voice of Broadway\" appare in tutti i giornali da costa a costa\". Nel suo ruolo di ospite ella portava un tocco di raffinatezza newyorchese, distinguendosi per l'acutezza con cui poneva domande ai concorrenti.\nFu antagonista e avversaria giurata di Frank Sinatra contro cui si scagliava spesso nei suoi editoriali. Ironicamente i due furono amici per diversi anni, fino a quando la Kilgallen non inizi\u00f2 a criticare le amicizie di Sinatra all'interno del crimine organizzato.\nScetticismo nei confronti della Commissione Warren.\nDorothy Kilgallen si dichiar\u00f2 pubblicamente scettica circa le conclusioni del rapporto della Commissione Warren sull'assassinio del presidente John Fitzgerald Kennedy e scrisse parecchi articoli di giornale in merito. La Kilgallen ottenne una copia della testimonianza di Jack Ruby rilasciata alla commissione, prima che venisse resa di dominio pubblico, e la fece pubblicare sulla prima pagina del \"Journal American\" nell'agosto 1964, sul \"Philadelphia Inquirer\", sul \"Seattle Post-Intelligencer\", e su altri giornali.\nMorte.\nL'8 novembre 1965, la Kilgallen venne rinvenuta cadavere al terzo piano della sua abitazione a Manhattan. La causa di morte dichiarata, risultante dall'autopsia, fu un collasso cardiaco dovuto a una combinazione fatale di alcol e barbiturici. Molti anni dopo lo scrittore Mark Shaw sarebbe riuscito a dimostrare come le indagini sulla morte della giornalista furono condotte in modo scorretto e che ella fu senza dubbio vittima di un omicidio. \nL'11 novembre i genitori della Kilgallen, il marito e i figli, furono tra le circa 2,600 persone che parteciparono al suo funerale presso la chiesa St. Vincent Ferrer. Tra gli altri partecipanti ci furono John Daly, Arlene Francis, Bennett Cerf, Steve Allen, Ed Sullivan, il produttore cinematografico Joseph E. Levine, Bob Considine e Joan Crawford. Dorothy Kilgallen venne sepolta nel Gate of Heaven Cemetery di New York.\nLa domenica successiva, 14 novembre, durante la trasmissione in diretta di \"What's My Line?\", il suo posto fu occupato da Kitty Carlisle, che aveva gi\u00e0 sostituito temporaneamente la Kilgallen in tre puntate precedenti. La donna disse davanti alla telecamera che sebbene occupasse in quel momento la sedia di Dorothy, \"nessuno avrebbe mai potuto prendere il suo posto.\""}
{"id": "1042505", "revid": "125709066", "url": "https://it.wikipedia.org/wiki?curid=1042505", "title": "Augusto di Prima Porta", "text": "LAugusto di Prima Porta, nota anche come Augusto loricato (dalla lor\u00ecca, la corazza dei legionari), \u00e8 una statua romana che ritrae l'imperatore Augusto. Alta 2,04 metri, \u00e8 realizzata in marmo bianco ed \u00e8 conservata nei Musei Vaticani, nella Citt\u00e0 del Vaticano (all'interno del territorio di Roma). Venne ritrovata il 20 aprile 1863 nella villa di Livia, l'abitazione di Livia Drusilla, moglie di Augusto, a Prima Porta.\nStoria.\nGeneralmente si ritiene che la statua sia databile agli anni successivi la restituzione delle insegne romane da parte dei Parti nel 20 a.C. Questa data \u00e8 certamente un \"terminus post quem\". Alcuni credono per\u00f2 che la statua sia stata concepita verso l'8 a.C., al termine delle campagne di \"pacificazione\" nelle province di Tiberio. \nComunque la datazione della statua \u00e8 stata oggetto di studi approfonditi e di dibattiti. \u00c8 possibile che quella pervenutaci sia in realt\u00e0 la copia di un originale in bronzo dedicata all'imperatore dal senato nel 20 d.C. e posizionata in pubblica piazza, il cui autore potrebbe essere stato uno scultore greco. Alcuni storici e critici ritengono che Tiberio, figlio adottivo di Ottaviano, abbia regalato la statua in marmo alla madre Livia dopo la morte del patrigno. Si spiegherebbe cos\u00ec il ritrovamento di una statua con significati tanto propagandistici e che certamente dovevano destinarsi a un pubblico vasto all'interno di una casa privata come era la villa di Livia. E si spiegherebbe cos\u00ec la scelta delle raffigurazioni sull'armatura: la restituzione delle insegne romane perse nella campagna partica di Crasso e le conquiste occidentali. In entrambi questi successi molto merito ebbe, appunto, Tiberio che con questo dono si faceva garante e naturale prosecutore della politica augustea. D'altronde \u00e8 stato anche notato che la statua poteva essere un dono fatto dallo stesso Augusto alla moglie Livia e in questo senso la statua verrebbe a essere interpretata come un manifesto in sostegno di Tiberio, del quale si celebrano le imprese sia in oriente che in occidente.\nNel 1933 ne fu tratta una replica bronzea, priva dell'erote, per porla in via dei Fori Imperiali, a Roma, di fronte al Foro di Augusto.\nDescrizione.\nLa statua dell'imperatore \u00e8 raffigurata in piedi, con il braccio destro alzato e il gesto di attirare l'attenzione: si tratta della posa con cui si richiedeva il silenzio prima dell\"adlocutio\" (incitamento all'esercito prima della battaglia).\nLa figura indossa la corazza che \u00e8 decorata riccamente, al di sotto della quale porta la tunica corta militare. Un \"paludamentum\" (mantello che insieme al \"parazonium\" era il simbolo del generale romano quando comandava un esercito) gli avvolge i fianchi, ricadendo mollemente sulla mano sinistra, con un panneggio particolarmente elaborato. Nella stessa mano impugna la lancia. Sulla gamba destra \u00e8 riportato un bambino: Eros, a cavallo di un delfino. Eros era figlio di Venere e il delfino \u00e8 un omaggio a Venere, simboleggia infatti la nascita della dea avvenuta dall'acqua. Infatti Augusto apparteneva alla gens Iulia, che si riteneva discendere da Venere, madre di Enea, tramite il figlio di questi Ascanio o Iulo.\nL'imperatore \u00e8 ritratto, almeno nel volto, con le sue reali fattezze, anche se idealizzate nella celebrazione della sua carica.\nLa lorica.\nL'iconografia della statua \u00e8 spesso stata accostata a certe immagini evocate dal \"Carmen saeculare\" di Orazio. D'altronde, se prendiamo come vera l'ipotesi della realizzazione della statua durante l'impero di Ottaviano e non durante quella di Tiberio, le due opere sono abbastanza contemporanee. Il \"Carmen\" infatti viene letto pubblicamente per la prima volta nel 17 a.C. durante i Ludi Saeculares, voluti dall'imperatore per celebrare la venuta della nuova Pax romana e dell'et\u00e0 dell'oro gi\u00e0 preannunciata da Virgilio nella \"IV ecloga\".\nLa corazza imperiale era tipicamente in pelle con inserti in metallo. \u00c8 scolpita come aderente, facendo risaltare il fisico atletico, che ricorda le sculture greche di certi eroi.\nGrande importanza simbolica hanno i rilievi che la decorano, con particolare riferimento alla storia contemporanea e all'ideologia di Augusto. Vi sono raffigurati:\nStile.\nLa statua riprende la corrente neoattica tipica dell'epoca, ispirandosi abbastanza fedelmente all'atteggiamento equilibrato del \"Doriforo\" di Policleto, adattandolo per\u00f2 all'arte romana.\nCentrale \u00e8 la simbologia dei rilievi sulla corazza, eseguiti con perizia e paragonabili a opere vicine, come l'ara di Domizio Enobarbo o l'Ara Pacis. Anche la statua \u00e8 opera di uno o pi\u00f9 artisti di quella cerchia."}
{"id": "1042506", "revid": "767487", "url": "https://it.wikipedia.org/wiki?curid=1042506", "title": "Herbert Butterfield", "text": "La sua opera pi\u00f9 conosciuta \u00e8 \"The Whig Interpretation of History\" (1931).\nBiografia.\nButterfield nacque a Oxenhope, nello Yorkshire, e studi\u00f2 alla \"Trade and Grammar School di Keighley\". Si laure\u00f2 all'Universit\u00e0 di Cambridge nel 1922. Butterfield ha insegnato all'Institute for Advanced Study di Princeton (1924-1925), e poi a Cambridge dal 1928 al 1979. Ha diretto il college di Peterhouse (1955-1968), e ricoperto la carica di vicecancelliere dell'Universit\u00e0 (1959-1961). Butterfield ha diretto il \"Cambridge Historical Journal\" dal 1938 al 1952. \u00c8 stato fatto cavaliere nel 1968. Spos\u00f2 Edith Joyce Crawshaw nel 1929, ed ebbe tre figli.\nI principali studi di Butterfield hanno avuto come tema la storiografia, la storia della scienza, la storia costituzionale del diciottesimo secolo, il Cristianesimo nella storia, e la teoria della politica internazionale. Da storico protestante praticante, Butterfiled era molto interessato ai temi religiosi, ma non credeva che gli studiosi potessero scientificamente scorgere l'opera di Dio negli avvenimenti storici."}
{"id": "1042508", "revid": "123774100", "url": "https://it.wikipedia.org/wiki?curid=1042508", "title": "Cheap Trick", "text": "I Cheap Trick sono un gruppo rock statunitense formatosi nel 1974 a Rockford, Illinois.\nBreve storia.\nA Rockford il chitarrista Rick Nielsen inizia a suonare la chitarra in varie band del posto insieme al concittadino Tom Petersson. Con una di queste, i \"Fuse\", arrivano anche ad incidere un disco nel 1968, le cui vendite per\u00f2 non sono incoraggianti. Subito dopo la band si scioglie, ma i due futuri Cheap Trick non rimangono inattivi, e nel 1971 conoscono il batterista Bun E. Carlos. Nascono cos\u00ec i Cheap Trick, la cui formazione sar\u00e0 completata nel 1974 con l'ingresso del cantante/chitarrista Robin Zander. I quattro iniziano a suonare localmente, e in varie occasioni aprono i concerti per artisti di fama mondiale. Nel 1976 proprio in uno di questi concerti sono notati da Jack Douglas, produttore degli Aerosmith, che fa ottenere loro un contratto discografico con la Epic Records.\nL'anno successivo esce il loro album omonimo \"Cheap Trick\", che, pur di buona fattura, non riscuote molto successo. Va decisamente meglio con i due lavori successivi, \"In Color\" e \"Heaven Tonight\", che contengono rispettivamente le hit \"I Want You To Want Me\" e \"Surrender\". La popolarit\u00e0 del gruppo \u00e8 massima in Giappone, e cos\u00ec nel 1978 la band decide di realizzare un disco \"live\" nella famosa Budokan Arena. Quando nel 1979 \"At Budokan\" viene pubblicato, improvvisamente la popolarit\u00e0 della band cresce ovunque.\nNel 1980 esce \"All Shook Up\", prodotto da George Martin. Poco dopo per\u00f2 Tom Petersson annuncia di voler abbandonare la band. In un primo momento viene assunto al suo posto Pete Comita, ma poco dopo viene sostituito da Jon Brant, che rimarr\u00e0 fino al 1987. Iniziano collaborazioni a varie colonne sonore per vari film, quali \"Top Gun\" e Heavy Metal.\nNel 1988 viene riassunto Tom Petersson, e il nuovo lavoro, \"Lap of Luxury\", riottiene i favori della critica, soprattutto per la presenza della hit \"The Flame\" che, unica canzone della band, raggiunge il primo posto nelle classifiche americane. Le cose per\u00f2 non vanno per il meglio con il successivo \"Busted\", ultimo album registrato con la Epic. Nel 1994 con \"Woke up with a Monster\" avviene un cambiamento, sia musicale che nel look.\nNel 2001 esce il live \"Silver\", per celebrare il 25\u00ba anniversario della band. Registrato a Rockford, vede la presenza di numerosi ospiti, tra cui i figli di Robin Zander e Rick Nielsen.\nDopo il loro ultimo album, \"Rockford\", uscito nel 2006, organizzano continuamente concerti negli Stati Uniti."}
{"id": "1042509", "revid": "110157", "url": "https://it.wikipedia.org/wiki?curid=1042509", "title": "Equazione di Ramanujan-Nagell", "text": "In teoria dei numeri, l'equazione di Ramanujan-Nagell \u00e8 la seguente equazione diofantea esponenziale:\nSi hanno soluzioni per questa equazione solo per\nche corrispondono a valori della \"x\" pari a 1, 3, 5, 11 e 181. Ci\u00f2 fu congetturato da Srinivasa Ramanujan e dimostrato da Trygve Nagell.\nGeneralizzazioni.\nL'equazione\nammette una soluzione unica per \"x\" e \"y\" interi positivi dispari ed \"n\"\u00a0\u2265\u00a03. Questa equazione fu presa in considerazione da Eulero, che non la pubblic\u00f2.\nBugeaud, Mignotte e Siksek hanno risolto completamente l'equazione:\nHerrmann, Luca e Walsh hanno risolto:\nAltri autori, tra cui Beukers, hanno studiato l'equazione:\ncon formula_6 intero. Ap\u00e9ry dimostr\u00f2 che, se formula_7 e formula_8, vi sono al pi\u00f9 due soluzioni. Browkin e Schinzel congetturarono che il numero di soluzioni \u00e8 pari a due se solo se formula_9 oppure formula_10 per qualche formula_11. Schinzel dimostr\u00f2 che, se formula_6 non \u00e8 della forma formula_13, l'equazione ha al massimo una sola soluzione con formula_14. La congettura completa di Browkin e Schinzel fu dimostrata da Beukers.\nBeukers ha anche considerato l'ulteriore generalizzazione\ncon formula_16 e formula_17 primo dispari non divisore di formula_6, dimostrando che vi sono al pi\u00f9 4 soluzioni in interi positivi formula_19 ed formula_20."}
{"id": "1042511", "revid": "21880", "url": "https://it.wikipedia.org/wiki?curid=1042511", "title": "Allocebus", "text": ""}
{"id": "1042513", "revid": "344646", "url": "https://it.wikipedia.org/wiki?curid=1042513", "title": "Contattista", "text": "Contattista \u00e8 un termine col quale, in ufologia, si indica un soggetto che afferma di essere entrato in contatto con asserite intelligenze aliene.\nIl caso del contattista si differenzia da quello dell'\"contattato\", soprattutto del \"rapito\" (cio\u00e8 chi si dichiara vittima di un presunto rapimento alieno), perch\u00e9 questi ultimi subiscono un'esperienza casuale non pianificata e perch\u00e9 i suoi contatti con i presunti alieni non avverrebbero in modo coatto ma consensuale e perch\u00e9 spesso egli si dichiara latore di un messaggio per l'umanit\u00e0. L'asserita visita che il contattista compie a bordo di un oggetto non identificato \u00e8 indicato con il termine \"ride\", che in lingua inglese significa letteralmente \"passaggio\", \"corsa\", o \"giro\". Generalmente, il contattista descrive questi esseri come di natura benevola.\nLe affermazioni comprendono anche una sorta di preavviso telepatico da parte delle creature extraterrestri. Gli incontri con gli alieni avvengono senza la presenza di altri testimoni e in luoghi appartati.\nIl contattista, sovente, scrive libri su quanto afferma gli sia accaduto o fonda movimenti, anche religiosi, dichiarandosi una sorta di ambasciatore degli extraterrestri e portavoce di loro messaggi al mondo.\nFra i pi\u00f9 celebri contattisti: Claude Vorilhon, sedicente ultimo messia o profeta e fondatore del Movimento Raeliano, George Adamski, Billy Meier, Carlos Diaz, Howard Menger, Fernando Sesma Manzano (protagonista di un presunto contatto con gli Ummiti), Elizabeth Klarer, Orfeo Angelucci, Riley Martin, Eugenio Siragusa.\nJacques Vall\u00e9e, ufologo, ha affermato che \"nessun investigatore serio si \u00e8 mai preoccupato delle affermazioni dei contattati\".\nNessun contattista ha mai esibito prove dimostrabili dei propri asseriti incontri con forme di vita aliene. Inoltre, mentre i contattati cercano talvolta di dar credibilit\u00e0 ai propri racconti mediante elementi indiretti a supporto delle proprie tesi, i contattisti non invocano quasi mai testimonianze indipendenti o prove indiziarie su quanto riferiscono."}
{"id": "1042514", "revid": "590", "url": "https://it.wikipedia.org/wiki?curid=1042514", "title": "Forattini", "text": ""}
{"id": "1042518", "revid": "2142040", "url": "https://it.wikipedia.org/wiki?curid=1042518", "title": "Ambrogio Viviani", "text": "Biografia.\nI primi anni.\nCremonese di nascita, Ambrogio Viviani ha militato per trentasei anni nell'Esercito italiano. Figlio del colonnello dei bersaglieri Francesco Viviani (decorato con una medaglia d'argento e una medaglia di bronzo al valore militare nella seconda e prima guerra mondiale), \u00e8 stato lui stesso ad aver dichiarato di aver scelto la carriera militare spinto dalla figura del padre, deportato in campo di concentramento negli anni della Seconda guerra mondiale e deceduto successivamente alla liberazione..\nEntrato nell'Accademia militare di Modena nel 1949, nel 1958 ottiene il brevetto di paracadutista presso la scuola militare di Pisa e successivamente frequent\u00f2 la Scuola di Guerra di Civitavecchia e quella tedesca. Si \u00e8 laureato in Scienze Strategiche presso l'Universit\u00e0 di Torino.\nGli incarichi di comando.\nViviani \u00e8 stato capo della sezione addestramento della Brigata cavalleria \"Pozzuolo del Friuli\", capo della sezione regolamenti dello Stato maggiore dell'Esercito, comandante del XXVIII battaglione bersaglieri, addetto militare all'estero.\nCapo della sezione controspionaggio del reparto D del servizio segreto italiano (SID) dal 1970 al 1974. Nominato colonnello, ha comandato il 3\u00ba Reggimento bersaglieri dal 1974 fino allo scioglimento nel 1975. Poi \u00e8 vicecomandante della 17\u00aa zona militare Piemonte-Liguria-Valle d'Aosta.\nPromosso generale di brigata, tra il 1979 e il 1980 ebbe il comando della 3\u00aa Brigata meccanizzata \u201cGoito\u201d e dal 1980 al 1981 quello della Brigata paracadutisti \"Folgore\".\nIl suo nome comparve nel 1981 tra quelli degli iscritti alla loggia P2 di Licio Gelli.. Nel 1986 rilasci\u00f2 al settimanale \"Panorama\" delle dichiarazioni relative alla Strage di Ustica, confermando la tesi sostenuta da Beppe Niccolai e ribadendo come le autorit\u00e0 americane fossero effettivamente a conoscenza di quanto accaduto e che l'aereo militare Argo 16, che per ordine del Governo italiano aveva riportato in Nord Africa i terroristi, a missione compiuta, era stato fatto precipitare per ordine dai servizi segreti israeliani.\nRaggiunse infine il grado di Generale di divisione, dopo essersi laureato in Scienze Strategiche.\nDeputato.\nSempre nel 1986, dopo un breve periodo di arresto per reticenza, si dimise per protesta contro il Ministro della Difesa Giovanni Spadolini. Si \u00e8 quindi interessato anche di politica.\nCandidato alla Camera nel 1987 nelle file del Partito Radicale, diviene deputato subentrando, nella X legislatura, il 20 aprile 1990 .\nIl 18 luglio 1991 \u00e8 passato poi al gruppo del Movimento Sociale Italiano. Il suo mandato parlamentare scade il 22 aprile 1992.\nGli ultimi anni.\nSi \u00e8 dedicato alla saggistica storica, e ha risieduto ad Oleggio con la moglie ed i figli fino alla morte e occasionalmente ha presieduto seminari di studio, tenuto conferenze, collaborato con organi di informazione. Negli ultimi anni ha collaborato con il programma \"Speciale Superquark\" condotto da Piero Angela per la realizzazione dello speciale \"Giuseppe Garibaldi. Storia di un eroe\".\nNel 2004 \u00e8 stato insignito del premio Agape dell'Associazione culturale \"Bartolomeo Colleoni\" di Milano per i meriti letterari e storiografici conseguiti e nel 2009 ha aperto le celebrazioni per la 15\u00aa ricostruzione storica della Battaglia di Magenta, in occasione del 150\u00ba anniversario dello scontro.\n\u00c8 scomparso nel 2013 all'et\u00e0 di 83 anni a seguito di un'emorragia cerebrale.\nLe opere.\nQuesti i titoli delle sue opere principali:\nPer l'Istituto Internazionale di Studi \"Giuseppe Garibaldi\", sono state inoltre realizzate le seguenti pubblicazioni:"}
{"id": "1042520", "revid": "834", "url": "https://it.wikipedia.org/wiki?curid=1042520", "title": "Bou", "text": ""}
{"id": "1042524", "revid": "6923", "url": "https://it.wikipedia.org/wiki?curid=1042524", "title": "Frat Pack", "text": "Frat Pack \u00e8 il nome non ufficiale con il quale si identifica un gruppo di attori cinematografici statunitensi.\nStoria.\nQuesti attori sono Ben Stiller, Jack Black, Will Ferrell, Vince Vaughn, Steve Carell e i fratelli Owen e Luke Wilson; questi hanno infatti lavorato insieme, nella loro collettivit\u00e0 o in sottogruppi pi\u00f9 ristretti, a svariate opere cinematografiche, tutte caratterizzate da uno sfondo comico o demenziale, in veste di attori principali e spesso anche in ruoli secondari o in camei. Alcuni di questi film vedono uno di questi attori anche nel ruolo di regista o di produttore.\nLa definizione \"Frat Pack\" \u00e8 stata coniata dal quotidiano \"USA Today\" e si ispira al pi\u00f9 noto e risalente gruppo artistico noto col nome di Brat Pack (che a sua volta si ispirava al Rat Pack, legato al nome di Frank Sinatra).\nOriginariamente nel Frat Pack, sorto nel 2004 dopo film come \"Starsky &amp; Hutch\" e \"L'invidia del mio migliore amico\", facevano parte solo Stiller, Black, Ferrell, Vaughn e i fratelli Wilson. Steve Carell venne annoverato nel gruppo solo dopo un altro articolo pubblicato da USA Today nel 2006, e lo stesso attore ufficializz\u00f2 il suo ingresso nel Pack in una puntata del \"Saturday Night Live\", asserendo di essere \u00abuno di loro, ora\u00bb."}
{"id": "1042527", "revid": "126257", "url": "https://it.wikipedia.org/wiki?curid=1042527", "title": "Porta Romana (Milano)", "text": "Porta Romana \u00e8 una delle sei porte principali di Milano, ricavata lungo i bastioni spagnoli, oggi quasi interamente demoliti. Caratterizzata dalla presenza dell'arco monumentale del 1596 voluto da Filippo III di Spagna, sorge al centro di \"piazza Medaglie d'Oro\", allo sbocco di \"corso di Porta Romana\".\nIn passato Porta Romana identificava anche uno dei sei sestieri storici in cui era divisa la citt\u00e0, il Sestiere di Porta Romana.\nStoria.\nLa porta spagnola (XVI secolo).\nLa Porta Romana attuale, che costituiva uno degli accessi principali alla citt\u00e0 di Milano, si erge sulla stessa via per Roma dove erano sorte le porte inserite nei precedenti due tracciati delle mura ed era originariamente parte integrante della cerchia di mura spagnole innalzata a partire dal 1548. L'antica via per Roma, che ricalcava l'asse del decumano dell'antica Mediolanum, era la cosiddetta Via Porticata, asse viario rettilineo che seguiva un tracciato corrispondente al moderno corso di Porta Romana..\nIl rifacimento monumentale del 1596.\nLa porta, ancor oggi in ottimo stato ma isolata rispetto ai Bastioni, venne eretta nel 1596 in occasione dell'ingresso di Margherita d'Austria-Stiria, promessa sposa di Filippo III di Spagna. Guardando a volo di uccello, le mura spagnole assomigliano ad un cuore con la \"punta\" rivolta verso la Porta Romana. La tradizione vuole che tale forma fu fatta dare apposta da Filippo III, come \"regalo di nozze\" alla sua futura sposa, e per i due secoli successivi quello di Porta Romana fu l'unico ingresso monumentale della citt\u00e0. La struttura presenta un arco bugnato d'ordine dorico, ispirato agli archi imperiali romani del II-III sec., a tre fornici, con fregi e sculture tipici della retorica simbolica barocca.\nUna leggenda milanese narra invece di come \"Lucifero\" abitasse \"Porta Romana\": trasfigurazione popolare del marchese Ludovico Acerbi, che si era meritato tale fama grazie ai suoi comportamenti eccentrici, e alle sontuose feste di cui era sede il suo palazzo durante la peste del 1630.\nPorta Romana nella cultura popolare.\nAlla porta \u00e8 ispirata una famosa ballata della \"mala\" milanese, \"Porta romana bella\", interpretata da Nanni Svampa, Giorgio Gaber e vari altri artisti. Nel 1980, per la regia di Bruno Corbucci, fu realizzato il film \"Delitto a Porta Romana\" con Tomas Milian e Bombolo."}
{"id": "1042528", "revid": "2184720", "url": "https://it.wikipedia.org/wiki?curid=1042528", "title": "All Good Things (Come to an End)", "text": "All Good Things (Come to an End) \u00e8 una canzone pop di Nelly Furtado appartenente al terzo album della cantante canadese \"Loose\" (2006).\n\u00c8 stata scritta da Nelly Furtado, Chris Martin, Timbaland e Nate \"Danja\" Hills, prodotta da questi ultimi e pubblicata come terzo singolo in Europa nel novembre 2006. Negli Stati Uniti \u00e8 uscito sul mercato musicale come quarto singolo.\nParte del brano \u00e8 stata tradotta o reinterpretata in collaborazione con vari artisti per il mondo: in Italia, ad esempio, \u00e8 stata pubblicata una versione della canzone in cui la Furtado duetta con il gruppo musicale pop italiano Zero Assoluto.\nScrittura e registrazione.\n\"All Good Things\" fu ideata verso la fine delle registrazioni di \"Loose\". Nelly Furtado si trovava alla cerimonia degli MTV Video Music Awards 2005 svoltasi nel mese di agosto a Miami, in Florida, quando si imbatt\u00e9 nel suo vecchio amico Chris Martin, leader dei Coldplay, con i quali aveva suonato alla cerimonia. La cantante lo inform\u00f2 che stava lavorando con Timbaland alla creazione di un nuovo album e Martin chiese di visitare lo studio di registrazione. Nelle settimane precedenti Timbaland aveva ascoltato spesso in studio l'album dei Coldplay \"X&amp;Y\", cos\u00ec la sera seguente la Furtado invit\u00f2 Martin a The Hit Factory.\nBench\u00e9 Timbaland e Martin avessero espresso in passato reciproca ammirazione, non si erano mai incontrati. Secondo Nelly Furtado, \"Erano davvero pi\u00f9 umili l'uno in presenza dell'altro\", ma Martin fu inizialmente agitato e spaventato dalla stazza di Timbaland e dal fatto che continuasse a chiamarlo \"Coldplay\". Furtado, che \u00e8 \"sempre l'istigatrice\", disse a Martin di sedersi alla tastiera e di cominciare a produrre musica. \"Chris doveva esprimere il suo James Brown interiore\", disse.\nMartin originariamente contribu\u00ec alla canzone cantandone una parte ma, in seguito ad una richiesta dell'esecutivo della sua casa di produzione, le sue performance canore furono eliminate dalla versione definitiva della canzone inclusa in \"Loose\". Nei cori del brano, allo stesso modo della versione italiana, prendono parte Jim Beanz e Ricky Belloni, che iniziano con un vocalizzo, facendolo anche quando la Furtado canta il ritornello: nella versione italiana, a differenza dell'originale, prendono parte anche gli Zero Assoluto.\nSecondo Nelly Furtado l'esecutivo \"non voleva che la sua voce suonasse cos\u00ec rock\". La versione della canzone con Martin come cantante trapel\u00f2 su Internet verso la fine di giugno 2006 e sar\u00e0 disponibile nella versione giapponese di \"Loose\". In Italia \u00e8 stata lanciata una versione della canzone in cui la Furtado duettava con il gruppo musicale pop italiano Zero Assoluto.\nLa cantante ha dichiarato di aver scelto Martin perch\u00e9, avendo lei \"una tendenza verso il malinconico\", considerava Martin \"Il genio del malinconico\". Disse poi che il processo di creazione della canzone si rivel\u00f2 \"magico\". Ha descritto la canzone come \"una fusione del ritmo hip-hop dal suono duro di Tim con quella malinconia che in cui Martin eccelle\" e di \"essere in mezzo\" alle due tendenze.\nPubblicazione.\nSul sito britannico di MSN la canzone venne descritta come \"una ballata emozionante che fa riflettere, con una forte melodia, presumibilmente con l'input di un uomo dei Coldplay, e parole che ci fanno tornare in mente \"I'm Like a Bird\"\"; al pezzo vennero assegnate 4,5 stelline di valutazione su cinque HMV UK nella sua recensione reputava il brano troppo in contrasto con i precedenti singoli (\"Maneater\" e \"Promiscuous\") e alla canzone vennero date, perci\u00f2, \"solo\" quattro stelline su cinque. Il singolo fu pubblicato in Europa nel settembre 2006 e ottenne subito il successo atteso, raggiungendo la top 5 delle maggiori classifiche.\nLa canzone \u00e8 uscita come quarto singolo di \"Loose\" negli Stati Uniti e in Australia.\nVideoclip.\nIl video della canzone, diretto da Gabriel Coss e Israel Lugo, \u00e8 stato girato in Porto Rico di seguito a \"Say It Right\", terzo singolo uscito in nord-America. Rappresenta una storia d'amore tra Nelly Furtado e un ragazzo: la Furtado cammina lungo una spiaggia nella foresta, dove trova un tavolo da pranzo che pende sottosopra da un albero. Alcune riprese mostrano come il ragazzo si avvicini al tavolo e si \"appenda\" a testa in gi\u00f9. Si vedono anche alcuni flashback di momenti in cui la Furtado e il ragazzo mangiano assieme al tavolo. Il video finisce con una loro inquadratura, abbracciati sotto un corso d'acqua. \"\u00c8 molto tropicale e romantico - ha affermato Nelly Furtado - e inoltre mi ricorda un vecchio video di Sarah McLachlan. Si avvicina ad un vero pezzo di cinema ed \u00e8 molto artistico.\"\nIl video segue la \"radio edit\" della canzone; debutt\u00f2 in Canada il 7 marzo sul canale musicale MuchMusic, mentre arriv\u00f2 negli Stati Uniti il 19 marzo su MTV, nel programma TRL. Il giorno successivo entr\u00f2 in classifica alla posizione numero 10, fino a raggiungere nelle puntate successive il secondo posto."}
{"id": "1042532", "revid": "729019", "url": "https://it.wikipedia.org/wiki?curid=1042532", "title": "Castello di Monte Sant'Angelo", "text": "Le prime testimonianze sulla struttura del castello di Monte Sant'Angelo, sito nell'omonimo paese in provincia di Foggia in Largo Roberto il Guiscardo, 2, risalgono ai tempi del vescovo Orso, vescovo di Benevento e di Siponto che avrebbe fatto edificare, negli anni 837-838, il \"castellum de Monte Gargano\", con successive modificazioni e rifacimenti.\nStoria.\nFino al IX secolo non c'era il castello, ma solo un castrum bizantino, poi il castello fu dimora di principi della signoria \"dell'Honor Sancti Angeli\": fu di Rainulfo Drengot, conte di Aversa, e poi di Roberto il Guiscardo che, dopo aver cinto la citt\u00e0 di mura, nell'XI secolo fece riedificare la parte pi\u00f9 antica, la torre dei Giganti (di forma pentagonale, alta 18 metri e con mura spesse 3 metri). La struttura venne assumendo importanza nella difesa del Gargano uno dei tre \"Castra exempta\" (privilegiati). Era bene della corona dell'Imperatore Federico II, che don\u00f2 alla terza sposa , la principessa Isabella d'Inghilterra, sorella di Re Enrico III d'Inghilterra, tra i doni di nozze , unitamente a Castel del Monte, di Andria, entrambi ereditati da Federico de Staufen , figlio legittimo d'Isabella e Federico II. Ospit\u00f2 Federico II di Svevia e la sua prediletta, sposa , la splendida Isabella d'Inghilterra, detta\" Isabella dal bel volto\" e per questo presenta opere architettoniche in stile federiciano, imponenti, ma raffinate come testimonia la sala duecentesca con un pilastro centrale e volte ogivali (\"la sala del Tesoro\").\nSotto la dominazione normanna furono edificate la torre dei Giganti e la torre Quadra, mentre Federico II fece costruire la cosiddetta sala del Tesoro.\nL'attuale fortificazione evidenzia soprattutto l'influenza degli Aragonesi che, per difendersi dai nemici, realizzarono il torrione a forma di mandorla e il fossato che precede il portale di ingresso.\nGli Angioini curarono assai il maniero, ma di esso si servirono come prigione di stato: famose sono le detenzioni di Filippa d'Antiochia (principessa sveva) che vi mor\u00ec nel 1273, e quella della regina Giovanna I di Napoli (forse ivi assassinata) e le cui spoglie sono presumibilmente a Monte Sant'Angelo, nella chiesa di San Francesco.\nDivenne anche dimora di principi durazzeschi: infatti qui nacque Carlo III di Durazzo, poi re di Napoli e d'Ungheria.\nNel XV secolo, tra il 1491 e il 1497, con l'invenzione delle armi da fuoco, furono indispensabili interventi sulla struttura che venne affidata a Francesco di Giorgio Martini (ingegnere militare del XV sec), ed assunse l'aspetto che conserva tuttora.\nNel 1552, sotto approvazione del Re Carlo IV, il feudo ed il castello furono acquistati dalla Famiglia Serra Grimaldi, la quale ne assunse i pieni diritti feudali. Dal 1552 fino alla fine del XVIII secolo, altre famiglie acquisirono potest\u00e0 del castello e annesso territorio feudale, (sotto rapporti di vassallaggio) tra le quali gli Arcella ed i Vischi.\nIl castello fu ceduto nel 1802 al Municipio di Monte Sant'angelo che ne assunse definitiva propriet\u00e0 nel 1810.\nNell'ultimo secolo il castello di Monte Sant'Angelo \u00e8 stato oggetto di diversi interventi di restauro.\nDescrizione.\nEsso \u00e8 situato nella parte alta del paese.\nLa sua fortezza risale alla prima met\u00e0 del IX secolo, quando Orso I, vescovo di Benevento, fece edificare, tra l'837 e l'838, un castrum bizantino, contribuendo cos\u00ec al venire ad esistenza del \"castellum del Monte Gargano\". In seguito i principi dell'Honor Montis Sancti Angeli fecero costruire la cosiddetta torre dei Giganti, una maestosa torre pentagonale alta 18 metri e con mura spesse 3 metri.\nIl castello era fornito di alcune zone residenziali in cui abitavano il \"capitaneus\", i funzionari e la guarnigione armata; ma anche di scuderie, magazzini, cisterne, mulino, forno, falegnameria, cappella, uffici amministrativi. Non mancavano locali destinati a carcere: un'orrida prigione \u00e8 situata nei sotterranei della torre dei Giganti. Di quell'epoca \u00e8 ancora ben conservata una sala duecentesca con un grande pilastro centrale e volte ogivali, comunemente detta sala del Tesoro.\nCon il passare del tempo il castello fu potenziato con due torri tronco-coniche, dal bastione orientale e da un sistema di cortine in muratura dotate di feritoie. In origine poi il castello era difeso da una muraglia, di cui non rimangono che i ruderi, e da un fossato valicabile per mezzo di un ponte levatoio, poi sostituito da uno fisso sostenuto da due archi.\nAlla costruzione si accede tramite un portale, il quale \u00e8 preceduto dal ponte a due archi collocato attraverso il fossato che anticamente circondava la fortezza. Entrando si incontra il posto di guardia posizionato sulla destra, e un ampio locale in cui si trovano le scuderie e il deposito delle munizioni. Sulla sinistra si aprono due porte: attraverso la prima si raggiunge l'esterno del castello, attraverso la seconda una scala che conduce alla sommit\u00e0 del sovrastante Torrione a carena.\nSi accede quindi al vestibolo, costituito da un cortile lungo 21 metri e largo pi\u00f9 di 4 metri, che immette nell'ampia corte interna, limitata dagli spalti che difendevano il fossato e da due torri cilindriche, fra le quali si apre il portale del corpo centrale del castello.\nDi qui una scala sale ai piani superiori, dove si pu\u00f2 visitare la sala del Tesoro: un ampio ambiente illuminato da un'unica finestra, con soffitto a volte sorretta da un massiccio pilastro centrale. Da questa scala, che doveva essere adibita alle feste e ai convivi, si accede da un lato agli appartamenti del castellano, dall'altro a quelli dei cortigiani.\nCollegamenti esterni.\nScheda \"Castello di Monte Sant'Angelo\" su Viaggiare in Puglia, con informazioni e tariffe per visitare il castello"}
{"id": "1042536", "revid": "1745361", "url": "https://it.wikipedia.org/wiki?curid=1042536", "title": "Senato del Regno (Italia)", "text": "Il Senato del Regno era una delle due camere del Parlamento del Regno d'Italia; i suoi membri non venivano eletti, lo diventavano di diritto o per nomina regia, restavano in carica a vita ed erano solo maschi.\nStoria.\nIl Senato del Regno nacque nel 1861, in seguito all'unit\u00e0 d'Italia, come diretta evoluzione del Senato Subalpino del Regno di Sardegna. La prima seduta dell'VIII legislatura si tenne il 18 febbraio di quell'anno.\nI senatori del Regno di Sardegna mantennero la propria carica e furono affiancati da componenti provenienti dai territori conquistati durante la seconda guerra italiana e dopo la spedizione dei Mille.\nTra il 1861 e il 1865 il Senato ebbe sede a Torino a Palazzo Madama. In seguito alla convenzione del 1864, la capitale fu poi trasferita a Firenze e Palazzo della Signoria divenne la nuova sede fino al 1871. Con il definitivo trasferimento della capitale a Roma, la sede del Senato divenne Palazzo Madama di Roma, omonimo di quello torinese.\nDurante il regime fascista non ci fu una \"fascistizzazione\" del Senato come avvenne per la Camera dei deputati, e i senatori nominati prima della marcia su Roma, tra cui Einaudi e Croce, mantennero la carica. Solo nel 1939, in coincidenza con la nascita della Camera dei fasci e delle corporazioni, vi furono ben 212 nomine. Con la caduta del fascismo il 25 luglio 1943, il re nomin\u00f2 nuovo presidente l'ammiraglio Paolo Thaon di Revel che entr\u00f2 in carica il 2 agosto.\nIl 20 luglio 1944 Pietro Tomasi della Torretta fu nominato ultimo presidente del Senato, carica dalla quale si dimise il 25 giugno 1946.\nNell'agosto del 1944, 302 senatori \u00abritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\u00bb furono deferiti all'Alta corte di giustizia per le sanzioni contro il fascismo (ad eccezione di 13 senatori che vennero nominati Consultori Nazionali). Nel novembre del 1944, 258 senatori vennero dichiarati decaduti. Successivamente, vari ricorsi vennero presentati presso la Corte di Cassazione - Sezione Civile, la quale in differenti momenti dichiar\u00f2 ammissibili i ricorsi di 32 senatori, reintegrandoli nella loro carica.\nPassaggio al Senato della Repubblica.\nIn seguito al referendum istituzionale del 2 giugno 1946 e all'elezione dell'Assemblea Costituente, il Senato del Regno cess\u00f2 le sue funzioni il 25 giugno 1946 per poi essere formalmente soppresso il 7 novembre 1947, scomparendo quindi definitivamente. Gi\u00e0 durante gli ultimi anni del regime fascista aveva perso di fatto quasi ogni potere e l'ultima seduta pubblica si svolse il 17 maggio 1940. Durante il ventennio, infatti, nonostante non fossero mancati gli innesti di membri fascisti, a causa del carattere vitalizio della carica, era rimasto un organismo non pienamente integrato nel sistema predisposto da Mussolini e quindi, col tempo, era stato sempre pi\u00f9 messo ai margini della vita politica.\nAl Senato del Regno si ispir\u00f2 il successivo Senato della Repubblica, entrato in funzione l'8 maggio 1948: la Costituzione ha reso il Senato un organo eletto a suffragio universale e diretto, come la Camera dei Deputati, con il diritto anche per le donne di votare ed essere votate. Come previsto dalla III disposizione transitoria della Costituzione gli ex Senatori del Regno, non dichiarati decaduti, divennero nel 1948 componenti di diritto del Senato della Repubblica nella I legislatura.\nLa previsione di senatori a vita nel Senato della Repubblica, rappresenta un ulteriore raccordo con il carattere vitalizio del Senato del Regno.\nSenatori di diritto.\nCome previsto dall'articolo 34 dello Statuto albertino, erano membri di diritto i principi maschi della famiglia reale. Non era previsto alcun limite al grado di parentela con il re; si ebbe il caso di settimo grado di parentela tra l'allora re Vittorio Emanuele II ed Eugenio Emanuele, principe di Carignano.\nNella genealogia seguente sono evidenziati in azzurro i principi di casa Savoia che furono senatori del Regno d'Italia. \u00c8 indicato il periodo di appartenenza a partire dal giuramento, considerando il 1947 come data di soppressione.\nNello statuto era previsto un requisito relativo all'et\u00e0: divenivano senatori al compimento del ventunesimo anno e conseguivano il diritto di voto al compimento del venticinquesimo.\nLa carica venne meno solo in caso di salita al trono (Umberto I, Vittorio Emanuele III, Umberto II) o per perdita della nazionalit\u00e0 italiana nel caso di Amedeo, duca d'Aosta, che fu cancellato dall'elenco dei senatori quando divenne re di Spagna nel 1870 e vi fu reinserito nel 1873 dopo aver abdicato e recuperato la cittadinanza italiana.\nSenatori di nomina regia.\nLa nomina a senatore del regno da parte del regnante era a vita e garantiva privilegi leggermente superiori a quelli garantiti dall'elezione a deputato. Poich\u00e9 il numero di senatori non era limitato, col tempo le nomine regie vennero spesso suggerite dai presidenti del Consiglio, principalmente tramite \u00abinfornate\u00bb (cio\u00e8 nomine di vari nuovi senatori) al fine di ottenere votazioni favorevoli per le proprie leggi.\nIl solo decreto di nomina non era sufficiente per essere considerati senatori, ma era necessario completare l\u2019\"iter\" mediante la convalida della nomina da parte del Senato e il giuramento del senatore.\nRequisiti.\nIn base all'articolo 33 dello Statuto Albertino un senatore doveva avere quarant'anni d'et\u00e0 compiuti. Nei vari casi di nomina con et\u00e0 minore di 40 anni le decisioni del senato si diversificarono: in alcuni casi venne rimandata la convalida al momento in cui era raggiunta l'et\u00e0 prescritta; in altri casi si convalid\u00f2 la nomina, richiedendo per\u00f2 che tali senatori non partecipassero alle votazioni (in modo simile a quanto avveniva per i senatori di diritto con et\u00e0 inferiore a 25 anni); invece per Cesare Maria De Vecchi (nato nel novembre 1884) si decise di non convalidare la nomina del 1924 e divenne senatore solo dopo un nuovo decreto del 1925.\nPer la nomina un senatore doveva inoltre rientrare in una delle categorie di seguito elencate.\nCon legge n. 987 del 18 giugno 1925 i governatori delle colonie vennero assimilati agli ambasciatori anche per quanto riguardava la nomina a senatore nella categoria 6.\nAnche per questo requisito ci furono difformit\u00e0 di applicazione, in particolare per l'esercizio di cariche: in alcuni casi si rifiut\u00f2 immediatamente la convalida, mentre in altri si rinvi\u00f2 la convalida a quando il requisito della durata della carica era stato raggiunto (soprattutto per la categoria 13).\nIl requisito della cittadinanza fu trattato nel caso specifico di Adolfo Engel: nel 1905 la sua nomina non fu convalidata e divenne senatore nel 1908 solo dopo l'ottenimento della piena cittadinanza italiana e dopo un nuovo decreto di nomina.\nIl godimento dei diritti civili e politici fu un requisito non esplicito, ma considerato. Nel 1888 Luigi Pissavini fu condannato dall'Alta corte di giustizia del Senato e decadde dalla carica di senatore; ci\u00f2 fu dovuto, come evidenziato dalla sentenza, all'essere condannato per un reato che prevedeva la perdita di eleggibilit\u00e0.\nIl godimento dei diritti civili e politici implicava anche l'esclusione delle donne dalla possibilit\u00e0 di essere nominate al Senato. Anche quando nel 1919 fu permesso alle donne l'esercizio di professioni e impieghi, vennero esclusi esplicitamente quelli che \u00abimplicano poteri pubblici giurisdizionali o l'esercizio di diritti e di potest\u00e0 politiche o che attengono alla difesa militare dello Stato\u00bb.\nIl giuramento.\nNonostante il regolamento del Senato prescrivesse il giuramento solo dopo la convalida, ci furono numerosi casi di giuramento all'inizio della legislatura, molto prima della convalida. Alla fine dell'Ottocento per\u00f2 a nomina e a giuramento in alcuni casi non segu\u00ec l'approvazione della nomina (ad esempio per Francesco Zuccaro Floresta); nel regolamento del 1900 fu perci\u00f2 stabilito che si dovessero convalidare i titoli di nomina, poi si dovesse prestare giuramento e solo alla fine il presidente del Senato potesse proclamare il nominato come senatore del Regno.\nCaso opposto \u00e8 quello di quanti, nonostante la convalida, non si presentarono a prestare giuramento o lo fecero solo dopo anni. In alcuni casi ci fu confusione tra decreto di nomina e carica effettiva, tanto che Elia Lombardini, nominato nel 1860 e morto nel 1878 senza aver prestato giuramento, \u00e8 comunque indicato come senatore da alcune fonti.\nFamoso il caso di Giuseppe Verdi che si present\u00f2 in Senato esclusivamente per il giuramento un anno dopo la nomina.\nDimissioni dalla carica.\nCi furono vari casi di dimissioni volontarie dalla carica.\nLe dimissioni potevano essere per ragioni politiche o per ragioni di salute. Di particolare rilievo le dimissioni di Antonio Brignole Sale nell'aprile 1861, motivate dalla creazione del Regno d'Italia derivate da \u00abannessioni territoriali alla monarchia sarda, incompatibili con le religiose e politiche mie convinzioni e contro le quali io non ho lasciato di protestare in pubblica assemblea\u00bb.\nIn altri casi le dimissioni erano dovute all'inizio di un procedimento penale nei confronti del senatore, come per Ignazio Genuardi, Filippo Satriano, Achille Del Giudice e Giovanni Diana.\n\u00c8 da precisare che erano considerate dimissioni solo nel caso fosse gi\u00e0 stato completato l'iter, con convalida e con giuramento; in caso contrario, l'atto veniva considerata una rinuncia alla nomina.\nCaso unico fu quello di Bernardo Tanlongo, che fu inserito nel decreto di nomina del 21 novembre 1892 e prest\u00f2 subito giuramento; arrestato nel gennaio 1893 per lo scandalo della Banca Romana, non rinunci\u00f2 alla nomina e il Senato rinvi\u00f2 l'esame dei titoli per l'ammissione. Fu necessario un regio decreto per annullare la nomina (24 dicembre 1893).\nStatistiche.\nTra il 1861 e il 1943 vennero nominati 2150 senatori. Non sono inclusi dati relativi ai senatori del Regno di Sardegna che rimasero in carica dopo la costituzione del Regno d'Italia.\nNumero di nomine per anno.\nDistribuzione per et\u00e0 dei nuovi senatori.\nSuddivisione per categoria di nomina.\nCompetenze.\nIn principio la creazione di questa istituzione rispondeva all'intenzione di dare luogo a un bicameralismo paritario (riferito all'importanza delle due camere) e differenziato (le due camere dovevano avere diverse funzioni condividendo quella legislativa), ispirandosi allo statuto francese del 1830, comprensivo della competenza sui reati ministeriali propria della Camera dei pari, come Alta corte di giustizia.\nTuttavia nella prassi, il fatto che la Camera dei deputati fosse eletta da un numero sempre maggiore di persone, fece s\u00ec che i governi preferissero recarsi alla Camera piuttosto che in Senato, quando dovevano ottenere supporto politico. Da tale consuetudine costituzionale deriv\u00f2 il principio, valido sin dall'Unit\u00e0 d'Italia, secondo cui \"il Senato non fa crisi\".\nCariche interne.\nIl presidente del Senato era nominato dal re per decreto.\nNel 1861 erano nominati quattro vice-presidenti, quattro segretari e due questori, tutti tra i senatori stessi. Erano presenti anche addetti alla segreteria (che includeva archivio e biblioteca) e al servizio di stenografia (12 stenografi); si aggiungevano due assistenti, cinque uscieri e otto commessi.\nCon il nuovo regolamento del Senato del 1883 il numero di segretari pass\u00f2 da quattro a sei. Il loro numero divenne completo dopo l'elezione di tre segretari il 29 febbraio 1884."}
{"id": "1042537", "revid": "125736934", "url": "https://it.wikipedia.org/wiki?curid=1042537", "title": "Virgil Donati", "text": "Biografia.\nFiglio di emigrati italiani, suo padre Napoleone Donati era di Gradisca di Sedegliano, in provincia di Udine (Friuli), e sua madre Franca Rutigliano di Palese (Puglia), riceve il suo primo set di batteria all'et\u00e0 di soli 3 anni.\nA 15 entra a far parte di una rock band chiamata 'Taste' con la quale firma un contratto discografico, registra tre album e suona in tour. A 16 anni, Donati lascia la scuola per concentrarsi principalmente sullo studio della batteria, ma anche del pianoforte.\nA 19 anni parte per gli Stati Uniti per studiare la batteria, prendere lezioni di composizione e arrangiamento. Terminata l'esperienza americana a 21 anni ritorna in Australia dove la sua carriera ha una svolta; viene chiamato a suonare con artisti come il pianista jazz George Cables, il cantante Mark Murphy, Branford Marsalis e Kenny Kirkland, Melissa Etheridge.\nNei primi anni 90 con i Southern Sons grazie all'album d'esordio vince il doppio disco di platino. Nel frattempo tra la meta degli anni 80 e 90 Virgil si interessa alla musica progressive-fusion, suonando con Loose Change e successivamente On the Virg.\nNel 1996 si trasferisce stabilmente in America dove ha un'intensa attivit\u00e0 produttiva suonando con Derek Sherinian (Planet X), Steve Vai, Scott Henderson, Steve Walsh, Frank Gambale, Mark Boals, Tribal Tech, Dave Stewart, Josh Stone e molti altri.\nVirgil \u00e8 un batterista dotato di molta tecnica e velocit\u00e0. Donati \u00e8 colui che pu\u00f2 essere considerato l'inventore della tecnica del doppio pedale poich\u00e9, seppur esso venisse gi\u00e0 usato molto nel metal, non esisteva un vero e proprio metodo per essere studiato. Virgil Donati ha infatti inserito nel doppio pedale l'utilizzo dei paradiddles, colpi doppi e altri rudimenti.\nNel 2012 partecipa alla realizzazione dell'album Sound of Innocence di Kiko Loureiro (chitarrista degli Angra) e all'album \"reMarcoble\" di Marco Sfogli, chitarrista di James LaBrie e PFM.\nDal 2015 \u00e8 endorser delle batterie DW.\nDal 2013 \u00e8 membro della band Icefish insieme ad Alex Argento, Marco Sfogli ed Andrea Casali. Il quartetto ha pubblicato il primo album intitolato Human Hardware nel 2017.\nEquipaggiamento.\nVirgil Donati \u00e8 endorser per Pearl e ha un set cos\u00ec composto:\nMMX Masters Series\nMeccaniche\nVirgil Donati \u00e8 endorser anche per Sabian e ha un set cos\u00ec composto:"}
{"id": "1042540", "revid": "834", "url": "https://it.wikipedia.org/wiki?curid=1042540", "title": "Bow", "text": ""}
{"id": "1042541", "revid": "254401", "url": "https://it.wikipedia.org/wiki?curid=1042541", "title": "Lorenzo Garaventa", "text": "Biografia.\nAllievo di Eugenio Baroni, frequent\u00f2 contemporaneamente l'Accademia ligustica di belle arti e, in seguito, l'Accademia di belle arti di Firenze (1937-1940). Tra il 1933 e il 1939 espose alle Promotrici e alle Sindacali genovesi. Il riconoscimento nazionale giunse con le partecipazioni alle biennali veneziane del 1948 e del 1950 e alla Quadriennale di Roma nel 1948 e nel 1953. Fu nuovamente presente alla Biennale di Venezia nel 1954 con una personale. Esperienze espositive internazionali ebbero luogo nel 1972: Baden, Zurigo e New York.\nNel 1992 Genova gli dedic\u00f2 un'antologica presso il museo di Sant'Agostino di Genova.\nDal 1995 si organizzano gli spazi che, nel palazzo di via Ravaschieri a Chiavari, ospitano il Museo Garaventa, ossia la raccolta delle opere che lo scultore avrebbe donato alla Societ\u00e0 Economica di Chiavari (sculture, gessi, disegni).\nGli ultimi anni furono dedicati prevalentemente a committenze da parte di privati e complessi religiosi. : in particolare si ricorda il calco della statua di Andrea Doria opera di Giovanni Angelo Montorsoli, collocato sul piedistallo originale al lato dello scalone di accesso di Palazzo Ducale (la statua originale \u00e8 custodita presso il Museo di Sant'Agostino)."}
{"id": "1042547", "revid": "287204", "url": "https://it.wikipedia.org/wiki?curid=1042547", "title": "Infiammabilit\u00e0", "text": "Linfiammabilit\u00e0 \u00e8 la facilit\u00e0 con cui un materiale (ad esempio una sostanza o una miscela) brucia causando fuoco o combustione.\nUn materiale definito infiammabile, subisce una reazione chimica di combustione con l'ossigeno molto rapida e con estrema facilit\u00e0 (cio\u00e8 in condizioni ambientali che si possono verificare frequentemente).\nLa caratteristica principale \u00e8 che questa reazione emette grandi quantit\u00e0 di calore e una fiamma (non sempre visibile).\nPer generare una combustione occorrono sempre:\nQuindi una sostanza \u00e8 infiammabile se con la giusta quantit\u00e0 di aria e in presenza di innesco si infiamma (portando in alcuni casi all'esplosione).\nAlcune sostanze volatili possono essere infiammabili (o esplosive) anche a temperatura ambiente.\nPer capire meglio quali sono le condizioni in cui si verifica l'accensione, e quindi manipolare in sicurezza tali composti, sono stati svolti degli esperimenti empirici controllando il comportamento della sostanza infiammabile in presenza di diversi quantitativi di aria. Queste miscele aria/sostanza (la cui composizione \u00e8 rappresentata come percentuale in volume) generalmente non sono tutte infiammabili, in quanto esistono dei valori che delimitano l'infiammabilit\u00e0; tali valori delimitano il cosiddetto \"campo di infiammabilit\u00e0\".\nCi\u00f2 significa per esempio che per alcuni combustibili se \u00e8 presente molta aria e poca sostanza, oppure molta sostanza o poca aria ci sono poche possibilit\u00e0 di infiammarsi. Esistono comunque delle eccezioni, e dal momento che questi esperimenti sono condotti sostanza per sostanza o per miscele di pi\u00f9 sostanze \u00e8 pericoloso generalizzare. Inoltre questi limiti d'infiammabilit\u00e0 variano al variare della temperatura, della pressione e delle condizioni in cui \u00e8 condotto l'esperimento. In generale \u00e8 difficile prevedere anche quando e come si possa verificare una causa d'innesco, soprattutto in ambienti non controllati.\nLiquidi infiammabili.\nPer liquidi infiammabili si intendono quelle sostanze liquide che presentano una forte predisposizione ad infiammarsi, causando fuoco o addirittura esplosioni, e quindi pericolo per l'incolumit\u00e0 umana, ad esempio la benzina o l'etanolo (alcol). \nI liquidi infiammabili sono sovrastati da vapori infiammabili (tensione di vapore), per cui \u00e8 pi\u00f9 utile indicare i limiti di infiammabilit\u00e0 in relazione alla temperatura.\nPer ragioni di sicurezza queste sostanze devono riportare un'indicazione che le renda riconoscibili (in Unione europea una delle \"frasi H\"), e devono essere trasportate rispettando particolari precauzioni.\nPolveri infiammabili.\nDal momento che \u00e8 quasi contro-intuitivo, la pericolosit\u00e0 delle polveri da punto di vista dell'infiammabilit\u00e0 \u00e8 stata negli anni sottovalutata. Anche materiali che in massa non mostrano caratteristiche di infiammabilit\u00e0, sotto forma di polvere possono bruciare, infiammarsi ed esplodere."}
{"id": "1042549", "revid": "827882", "url": "https://it.wikipedia.org/wiki?curid=1042549", "title": "BOW", "text": ""}
{"id": "1042550", "revid": "712828", "url": "https://it.wikipedia.org/wiki?curid=1042550", "title": "Dol Amroth", "text": ""}
{"id": "1042567", "revid": "110157", "url": "https://it.wikipedia.org/wiki?curid=1042567", "title": "Kingisepp", "text": "Kingisepp (russo \u041a\u0438\u0301\u043d\u0433\u0438\u0441\u0435\u043f\u043f) \u00e8 una citt\u00e0 di 50.295 abitanti della Russia posta nell'Oblast' di Leningrado, sul fiume Luga, a 137 chilometri da San Pietroburgo, a 20 da Narva (Estonia) e a 49 dal Golfo di Finlandia. \u00c8 capoluogo del Kingiseppskij rajon.\nGi\u00e0 Jamburg (cirillico \u042f\u043c\u0431\u0443\u0440\u0433), fu rinominata in onore del bolscevico estone Viktor Kingissepp nel 1922."}
{"id": "1042639", "revid": "6923", "url": "https://it.wikipedia.org/wiki?curid=1042639", "title": "Seat Ibiza", "text": ""}
{"id": "1042658", "revid": "1543377", "url": "https://it.wikipedia.org/wiki?curid=1042658", "title": "Gian Giacomo Dalmasso", "text": "Il primo periodo.\nGiovinezza e carriera militare.\nDi origine pavese, figlio di un insegnante di lettere spesso trasferito in varie zone d'Italia, Gian Giacomo Dalmasso \u00e8 un ragazzo che ama scrivere poesie e racconti; attratto dalla vita avventurosa, al termine del liceo classico, frequentato a Catanzaro, si iscrive all'Accademia Militare di Modena. Nell'ambito del colonialismo italiano viene assegnato ai reparti meharisti, raggiungendo presto il grado di capitano, e ottenendo l'incarico di comandante di sottozona a Ghat, in Libia. Divenuto colonnello dei bersaglieri, sempre di stanza in Africa settentrionale, nel 1943 consegue il brevetto di paracadutista e partecipa alla Seconda guerra mondiale.\nAl termine del conflitto, Dalmasso rientra in Italia, si sposa e si stabilisce a Milano; nel capoluogo lombardo continua la carriera militare ma in modo decisamente pi\u00f9 prosaico, svolgendo la funzione di capoufficio di reclutamento del distretto di Milano, fino a che non si crea una seconda attivit\u00e0.\nCarriera umoristica.\nGian Giacomo Dalmasso riscopre la sua passione per la scrittura ed entra in contatto con la redazione del settimanale umoristico \"Fradiavolo\", diretto da Guido Martina (anch'egli futuro fumettista); preferendo mantenere anche la carriera militare, comincia a scrivere per la testata alcuni articoli satirici, firmandoli con lo pseudonimo di Asso.\nCarriera fumettistica.\nNel 1947 inizia a dedicarsi alla scrittura di fumetti. Dalmasso viene assunto alla Casa Editrice A.R.C. di Pasquale Giurleo e intreccia un sodalizio con i disegnatori Ingam (Enzo Magni) e Ferdinando Tacconi. Subito nascono \"Tom Mix\", ispirato ai ruoli creati dall'omonimo attore del cinema western (89 albi tra aprile 1947 e dicembre 1948, creato graficamente da Ingam), e adattamenti a fumetti di classici della letteratura per ragazzi per gli albi de \"I Capolavori\", come \"Robinson Cruso\u00e8\" (disegnato per\u00f2 da Lino Jeva). Ma soprattutto nascono la sensuale tarzanide \"Pantera Bionda\" (108 albi tra l'aprile 1948 e il giugno 1950, creata graficamente da Ingam), ai tempi molto popolare, e l'atletica reporter \"Miss Diavolo\" (28 albi tra il novembre 1948 e l'aprile 1949, creata graficamente da Tacconi); entrambe sono eroine sexy e costano all'editore Giurleo sequestri e processi. \nDalmasso in questi anni continua a ideare personaggi protagonisti di storie avventurose, a cui Ingam o Tacconi o altri danno vita; nascono cos\u00ec il western \"Aquila Bianca\" (Ingam), \"Jack il Pilota\" e \"Grim l'Esploratore\" (Tacconi), serie A.R.C. uscite tutte all'interno dell'unico anno 1949. Nello stesso anno esce e si conclude un altro western, \"King Prater\", disegnato da Brams, ossia Onofrio Bramante. Sempre nel 1949, a novembre, Dalmasso e Ingam danno vita a \"TIM - Il piccolo vagabondo\", che termina poco pi\u00f9 di un anno dopo, mentre nel 1950, da gennaio a dicembre, esce il western \"Tom Bill\", creato graficamente da Lina Buffolente, una continuazione del concluso \"Tom Mix\". Nello stesso 1950 Dalmasso lascia l'esercito, rimanendo per\u00f2 nella riserva militare.\nCome ultimo atto per Pasquale Giurleo, Dalmasso crea \"Il Piccolo Centauro\", fumetto educativo a sfondo mitologico creato graficamente da Franco Bignotti uscito tra il novembre 1950 e il febbraio 1951 per la neonata Casa Editrice Giovent\u00f9, un tentativo di Giurleo di riabilitarsi, che termina pochi mesi prima della sua prematura scomparsa, nel luglio 1951.\nDa gennaio a ottobre 1951, Dalmasso \u00e8 impegnato presso le Edizioni Torelli con l'avventuroso \"Nat del Santa Cruz\", creato graficamente da Ferdinando Tacconi; nello stesso anno, costretto a staccarsi definitivamente dalla Casa Editrice A.R.C., inventa una nuova eroina esotica, \"Naja Regina della Jungla\", che esce in 8 albi da ottobre a dicembre, creata graficamente da Vincenzo Chiomenti, che ne \u00e8 anche, in modo sperimentale, l'editore. Da dicembre 1951 a gennaio 1952 escono invece i pochi albi del western \"7\u00b0 Lancieri,\" per le Edizioni Nika di Gianni De Simoni, coi disegni di Mario Cubbino, mentre \"El Bravo\" \u00e8 un giustiziere mascherato che agisce nel west, ed esce dal marzo 1952 al novembre 1955 per le Edizioni Torelli, creato graficamente da Franco Bignotti. In questo periodo Dalmasso sceneggia per la prima volta episodi di un personaggio creato da un altro fumettista, \"Piccolo Sceriffo\", per le Edizioni Torelli, e collabora ai fumetti del \"Corriere dei Piccoli\". Dal marzo 1956 al febbraio 1957 \u00e8 invece impegnato a far rivivere in 24 albi disegnati da Vincenzo Chiomenti la figura di \"Davy Crockett\", nell'ambito della collana \"Belle Avventure\", delle Edizioni Alpe. Alcuni fumetti di Dalmasso vengono tradotti per il mercato francese.\nIl secondo periodo: la carriera alla Disney.\nNel 1958 Gian Giacomo Dalmasso inizia a lavorare per i periodici Disney, allora editi dalla Arnoldo Mondadori Editore. Il direttore responsabile di \"Topolino\" Mario Gentilini lo assume con l\u2019incarico di revisionare e coordinare le sceneggiature degli altri fumettisti, oltre che come ideatore e sceneggiatore di nuove storie a fumetti, ovviamente legate ai personaggi Disney. Attento analista delle varie sceneggiature altrui, Dalmasso per oltre due decenni ne smussa le espressioni eccessivamente esuberanti e ne corregge gli errori di scrittura; alla Disney diventa una sorta di professore, e nelle storie vi si trova una sua presenza costante.\nLa sua prima sceneggiatura personale \u00e8 invece per la storia \"Paperino e gli uomini leopardo\", con i disegni di Giulio Chierchini, uscita sul mensile \"Almanacco Topolino\" del marzo 1959. Fin da subito Dalmasso si specializza sia in storie lunghe e avventurose che in storie a tema, rispettando il calendario, ad esempio pubblicando storie natalizie puntualmente sotto le festivit\u00e0 del Natale, e storie con streghe e fantasmi verso Halloween.\nDalmasso, che rimane alla Disney fino alla morte, instaura inoltre una proficua collaborazione con il disegnatore Giuseppe Perego, che pi\u00f9 di ogni altro artista d\u00e0 vita ai suoi testi. I due realizzano anche i prologhi e gli intermezzi inediti di raccordo fra le storie pubblicate in ristampa nel periodico \"I Classici di Walt Disney\", anche se talvolta Dalmasso \u00e8 affiancato da un altro disegnatore.\nDalmasso si rivela autore di storie di ottimo livello, tra le quali si ricordano le parodie \"Paperin Amleto Principe di Dunimarca\" (apparsa su \"Topolino\" nn. 226-227-228, usciti a gennaio-febbraio 1960), rilettura dell\"'Amleto\" di William Shakespeare, e \"Topolino corriere dello Zar\" (apparsa su \"Topolino\" nn. 553-554, usciti nel luglio del 1966), rilettura del \"Michele Strogoff\" di Jules Verne; entrambe le storie sono disegnate da Giovan Battista Carpi. Altre sue storie memorabili sono \"I sette nani e l'incantesimo di Natale\" (apparsa su \"Almanacco Topolino\" del dicembre 1960), disegnata da Giuseppe Perego, \"Paperino e i propositi di Capodanno\" (apparsa su \"Almanacco Topolino\" del gennaio 1961), disegnata da Giovan Battista Carpi, \"Zio Paperone e il Ferragosto antartico\" (apparsa su \"Almanacco Topolino\" dell'agosto 1961), disegnata da Giulio Chierchini e \"Paperino calciatore\" (apparsa inedita nel maggio 1974 su \"I Classici di Walt Disney\" in occasione del Campionato mondiale di calcio 1974), disegnata da Marco Rota.\nNelle storie disneyane di Dalmasso \u00e8 spesso evidente una vena satirica sul capitalismo e la contemporaneit\u00e0.\nGian Giacomo Dalmasso muore il 12 settembre 1981. I suoi prologhi e raccordi inediti su \"I Classici di Walt Disney\" continuano ad essere pubblicati postumi fino al 1982.\nCuriosit\u00e0.\nGi\u00e0 esistente il termine fantastilione (appare addirittura nel titolo di una storia di Guido Martina e Giuseppe Perego del 1957, \"Paperino e il Giubileo del Fantastilione\"), sembra essere attribuibile a Dalmasso l'invenzione del termine fantastiliardo, anche in questo caso a proposito delle ricchezze di Paperon de' Paperoni; entrambi sono vocaboli entrati nel parlare corrente e nei dizionari della lingua italiana."}
{"id": "1042673", "revid": "67712", "url": "https://it.wikipedia.org/wiki?curid=1042673", "title": "Voragine del Fato", "text": ""}
{"id": "1042687", "revid": "304077", "url": "https://it.wikipedia.org/wiki?curid=1042687", "title": "Contactless", "text": "Il termine contactless (in inglese, senza contatto) \u00e8 usato per riferirsi a tecnologie elettroniche in cui la trasmissione di dati, ad esempio la registrazione di merci in un magazzino o il pagamento di una tariffa al passaggio di una persona in un certo luogo, avviene senza bisogno di toccare fisicamente lo strumento di registrazione con il supporto che contiene il codice identificativo della persona o dell'oggetto.\nLa tecnologia \u00e8 usata ad esempio per:"}
{"id": "1042716", "revid": "67712", "url": "https://it.wikipedia.org/wiki?curid=1042716", "title": "Sammath Naur", "text": ""}
{"id": "1042719", "revid": "1543377", "url": "https://it.wikipedia.org/wiki?curid=1042719", "title": "Alfred Edwards", "text": "Il 16 Dicembre 1899, fu uno dei fondatori, insieme a Kilpin, della societ\u00e0 calcistica italiana \"Milan Cricket and Football Club\", oggi Associazione Calcio Milan, della quale venne eletto primo Presidente.\nBiografia.\nDopo essere stato vice console di Sua Maest\u00e0 Britannica a Milano dal Maggio 1893 all'Agosto 1896, fu eletto primo presidente rossonero della storia. Nel gennaio 1900 affili\u00f2 il club alla Federazione Italiana Football e successivamente deleg\u00f2 la conduzione della societ\u00e0 calcistica a Edward Berra Nathan.\nNello stesso periodo fu anche presidente della societ\u00e0 a capitale inglese che costru\u00ec i primi insediamenti turistici nell'isola di Ischia. Ingegnere, negli anni trascorsi in Italia strinse amicizia con la famiglia Pirelli e nel 1909 ritorn\u00f2 in Inghilterra dopo il decesso di un fratello. Da l\u00ec spesso faceva la spola tra l'Italia per continuare a seguire i suoi interessi nella penisola. Era il titolare di una ditta aperta con il nipote Bale nel 1876 , la Bale &amp; Edwards che si occup\u00f2 fino al 1902 della commercializzazione di Macchine agricole ed industriali in Italia fintanto che venne sostituita nel suo scopo dalla A. Colorni e C. Trascorse i suoi ultimi giorni in una villa denominata \"Bella vista \" a Bridgenorth, Shropshire, dove mor\u00ec . Le recenti informazioni furono trovate nel suo periodo di stage per la costituzione del museo del Milan, Mondo Milan, tra il 2013 ed il 2014 da Victor Rafael Veronesi con l'ausilio della locale associazione storica di Bridgnorth. Prima si credeva, senza alcuna prova documentaria, che Edwards fosse morto nel 1909 in Inghilterra. "}
{"id": "1042730", "revid": "587663", "url": "https://it.wikipedia.org/wiki?curid=1042730", "title": "Repubbliche baltiche", "text": ""}
{"id": "1042736", "revid": "125952815", "url": "https://it.wikipedia.org/wiki?curid=1042736", "title": "Stella Musy", "text": "\u00c8 figlia dell'attore e doppiatore Gianni Musy e moglie del doppiatore Massimiliano Manfredi da cui ha avuto un figlio, Andrea.\nBiografia.\nStella Musy \u00e8 la voce ricorrente di molte attrici come Liv Tyler, Kate Hudson, Amy Adams, Diane Kruger, Naomie Harris, Emily Mortimer, Kristin Davis, Jessica Capshaw, Jennifer Love Hewitt, Marion Cotillard, Jennifer Morrison e molte altre.\nNelle serie televisive ha doppiato tra le altre Jennifer Love Hewitt in \"Ghost Whisperer - Presenze\", Roselyn S\u00e1nchez in \"Devious Maids - Panni sporchi a Beverly Hills\", Michelle Williams in \"Dawson's Creek\", Jessica Capshaw in \"Grey's Anatomy,\" Kristin Davis in \"Sex and the City e Jennifer Morrison in C'era una volta.\"\nMolti i doppiaggi di serie animate, soprattutto giapponesi: ad esempio Misato Katsuragi di \"Neon Genesis Evangelion\", Akane Tendo di \"Ranma \u00bd\", Madoka Ayukawa di \"Kimagure Orange Road\" (nella versione Dynit/Yamato Video della serie, OAV esclusi), Sango di \"Inuyasha\" negli episodi dal 24 al 26 e nell'ultima serie ', Meryl Strife di \"Trigun\" e ', e Inaho di \"Master Mosquiton\"."}
{"id": "1042738", "revid": "253269", "url": "https://it.wikipedia.org/wiki?curid=1042738", "title": "Shiri Appleby", "text": "Biografia.\nGli inizi.\nAppleby \u00e8 nata a Los Angeles, in California, il 7 dicembre del 1978, figlia di Jerry Appleby, un manager statunitense di origine ebraica, attivo nel settore delle telecomunicazioni, e di Dina Bouader, un'insegnante israeliana di origini ebraico-marocchine. Insieme al fratello minore Evan, crebbe nella San Fernando Valley, nella zona nord-ovest della citt\u00e0. Il nome \"Shiri\", in ebraico, significa \"la mia canzone\" o semplicemente \"cantare\". Appleby \u00e8 mora e con gli occhi scuri, ed \u00e8 alta circa 5'3\" (1.60 m). Da piccola le fu morso un sopracciglio da un cane, e per superare la conseguente cinofobia si \u00e8 rivolta al programma tv \"Emergency Vets\", dove ha ricevuto il cane Abby.\nDiplomatasi al liceo di Calabasas nel 1997, inizi\u00f2 a studiare letteratura inglese ed arti drammatiche presso la University of Southern California.\nCarriera.\nAppleby esord\u00ec come attrice a quattro anni, con spot pubblicitari per prodotti come Cheerios ed M&amp;M's. Il suo primo spot fu quello per il Raisin Bran, che per\u00f2 non fu mai trasmesso. In seguito apparve in vari telefilm, tra cui \"In famiglia e con gli amici\" (1987), \"Doogie Howser\" (1989), \"E.R. - Medici in prima linea\" (1994), \"Baywatch\" (1989), \"Xena - Principessa guerriera\" (1995), \"Settimo cielo\" (1996) e \"Beverly Hills 90210\" (1990). Interpret\u00f2 anche ruoli minori in alcuni film. Per \"Roswell\" fu scartata dai ruoli di Isabel e Maria, e poi accett\u00f2 quello di Liz Parker.\nShiri apparve anche nel video dei Bon Jovi \"It's My Life\" (2000), insieme a Will Estes, e in quello di Gavin DeGraw \"I Don't Want To Be\" (2004), con Scott Mechlowicz. Inoltre \u00e8 presente nel video dei Sense Field \"Save Yourself\", canzone dalla colonna sonora di \"Roswell\", compresa nel DVD della prima serie.\nNel 2006 l'attrice \u00e8 apparsa nel telefilm ABC \"Six Degrees - Sei gradi di separazione\", nel ruolo di Anya, assistente di un noto fotografo.\nNel 2008, Shiri Appleby riappare in \"E.R. - Medici in prima linea\" nel ruolo della tirocinante Daria Wade.\nDal 2010 al 2011 Shiri Appleby interpreta uno dei ruoli principali, quello di Cate Cassidy, nel telefilm della The CW, Life Unexpected.\nVita privata.\nHa avuto una relazione con l'attore Zach Braff. Dopo 3 anni di fidanzamento, ha sposato nel 2013 lo chef e ristoratore Jon Shook, dal quale ha avuto due figli: Natalie Bouader Shook, nata il 23 marzo 2013, e Owen Lee Shook, nato il 17 dicembre 2015.\nDoppiatrici italiane.\nNelle versioni in italiano dei suoi film, Shiri Appleby \u00e8 stata doppiata da:"}
{"id": "1042739", "revid": "1632387", "url": "https://it.wikipedia.org/wiki?curid=1042739", "title": "Paradox (Royal Hunt)", "text": "Paradox \u00e8 il quarto album del gruppo progressive metal danese Royal Hunt."}
{"id": "1042746", "revid": "88740", "url": "https://it.wikipedia.org/wiki?curid=1042746", "title": "Andr\u00e9 Andersen", "text": "\u00c8 fondatore della progressive metal band Royal Hunt."}
{"id": "1042747", "revid": "124807565", "url": "https://it.wikipedia.org/wiki?curid=1042747", "title": "Pigmalione (Shaw)", "text": "Pigmalione (\"Pygmalion\") \u00e8 una commedia di George Bernard Shaw ispirata al mito di Pigmalione come tramandato da Ovidio. Racconta la storia di Henry Higgins, professore di fonetica (basato sulla figura del fonetista Henry Sweet), che scommette con l'amico colonnello Pickering di poter trasformare la popolana fioraia Eliza Doolittle in una raffinata donna della buona societ\u00e0 insegnandole semplicemente l'etichetta e l'accento usato nelle classi pi\u00f9 elevate. Higgins e Doolittle si avvicinano l'uno all'altro, ma alla fine lei rifiuta i suoi modi dispotici e annuncia che sposer\u00e0 Freddy Eynsford-Hill, un gentiluomo nobile, ma povero.\nShaw scrisse la parte principale per Mrs. Patrick Campbell (anche se solo quarantanovenne era considerata da alcuni troppo vecchia per il ruolo, dato che Eliza \u00e8 rappresentata come una ragazza). A causa di ritardi nell'allestimento della produzione londinese e del coinvolgimento della Campbell in un incidente stradale, la prima rappresentazione in inglese non ebbe luogo che qualche tempo dopo la \"prima\" nel teatro Hofburg di Vienna, il 16 ottobre del 1913; per l'occasione venne rappresentato un adattamento in lingua tedesca preparato dallo stesso Shaw. Fu invece l'11 aprile del 1914 che, presso lo His Majesty's Theatre di Londra, venne rappresentata per la prima volta, sotto la direzione dello stesso autore, la versione in lingua inglese, con Mrs. Patrick Campbell nel ruolo di Eliza e Sir Herbert Beerbohm Tree in quello di Henry Higgins.\nTrama.\nAtto primo.\nCovent Garden, ore 23:00. Alcune persone si stanno riparando dalla pioggia; tra queste, anche la famiglia Eynsford-Hill, sciocca e arrivista, rappresentata dalla giovane Clara e dalla madre. Il fratello Freddy invece entra in scena senza aver trovato un taxi che li riporti a casa; il suo \u00e8 un personaggio debole e incapace: la sorella si comporta prepotentemente nei suoi confronti, e le piace farlo apparire ridicolo. Non appena si allontana di nuovo in cerca di un taxi, si scontra con una fioraia, Eliza; i fiori di cui ha bisogno per sopravvivere cadono nel fango di Covent Garden, per venir raccolti poco dopo da un gentiluomo, il colonnello Pickering. Mentre Eliza prova a vendere i suoi fiori al colonnello, un passante la informa che un uomo sta prendendo nota di tutto quello che dice; il personaggio in questione \u00e8 il professor Henry Higgins. Non appena Higgins rivela alle persone dove sono nate (cosa che crea stupore e irritazione), scoppia una zuffa: ad esempio, un passante particolarmente sarcastico lo accusa di provenire da un manicomio, lo Hanwell Insane Asylum.\nGradualmente diventa evidente che sia Higgins che Pickering si interessano di fonetica; scoprono inoltre che entrambi avevano gi\u00e0 intenzione di incontrarsi. Higgins dice a Pickering di poter trasformare una fioraia in una duchessa; queste parole da smargiasso destano l'interesse di Eliza, che vorrebbe migliorare la propria condizione (anche se per lei questo significa semplicemente lavorare come commessa nel negozio di una fiorista). Alla fine dell'atto, Freddy torna dopo aver trovato un taxi, per scoprire invece che sia la madre, sia la sorella se ne sono andate, lasciandolo solo con la sua vettura appena rintracciata. La furba Eliza decide di prenderlo al posto suo, lasciando Freddy con un palmo di naso.\nAtto secondo.\nLaboratorio di Higgins, il giorno dopo. Appena Higgins finisce di mostrare a Pickering i propri strumenti di lavoro, la governante, Mrs Pearce, annuncia che una giovane ragazza vuole incontrarlo; viene fatta salire e, con suo disappunto, \u00e8 Eliza. Higgins non \u00e8 interessato a lei, ma la ragazza afferma di voler pagare per ricevere lezioni che la possano far parlare come la commessa di un negozio di fiori. Il professore sostiene di poterla trasformare in una duchessa; a partire da queste parole, Pickering gli lancia una sfida, e dice che pagher\u00e0 lui le lezioni della ragazza, dopodich\u00e9 Eliza viene accompagnata via dalla stanza affinch\u00e9 faccia un bagno.\nMrs Pearce dice ad Higgins come comportarsi in presenza della ragazza: deve smettere di imprecare e migliorare il proprio modo di stare a tavola; il professore poi non riesce a capire come mai Eliza si senta maltrattata da lui. In seguito giunge Alfred Doolittle, il padre di Eliza, col solo obiettivo di estorcere denaro ad Higgins; non \u00e8 per niente interessato alla figlia come padre. Si considera come un \"povero inutile\", e intende continuare ad esserlo. Ha un'eccentrica visione della vita, determinata dalla sua intelligenza, ma anche dalla sua mancanza d'istruzione. \u00c8 anche aggressivo: quando Eliza, al suo ritorno, gli fa una linguaccia, vorrebbe picchiarla, ma \u00e8 bloccato da Pickering. La scena si conclude con Higgins che dice a Pickering come il lavoro che si trovano tra le mani sia veramente difficile.\nAtto terzo.\nSalotto di Mrs Higgins. Higgins dice alla madre che ha con s\u00e9 una giovane ragazza comune alla quale ha dato lezioni; ma la donna non \u00e8 molto impressionata dal tentativo del figlio di ottenere la sua approvazione, perch\u00e9 quello \u00e8 il suo \"giorno delle visite\", nel quale deve intrattenere gli ospiti; in questo caso, si tratta degli Eynsford-Hill. Al loro arrivo, Higgins si comporta da maleducato. Arriva poi Eliza e subito partecipa alla conversazione sul tempo e sulla sua famiglia. L'umorismo deriva dalla conoscenza che gli spettatori hanno di Eliza, della quale invece gli Eynsford-Hill non sanno niente. Quando sta per andarsene, Freddy Eynsford-Hill le chiede se ha intenzione di camminare nel parco, domanda alla quale risponde: \"Camminare! Certamente no...\" (nel testo originale: \"Walk! Not bloody likely...\": \u00e8 la pi\u00f9 famosa battuta della commedia). Dopo che lei e gli Eynsford-Hill se ne vanno, Higgins chiede alla madre il suo parere. Mrs Higgins dice che la ragazza \u00e8 impresentabile, ed \u00e8 molto preoccupata per quello che le accadr\u00e0; ma n\u00e9 Higgins n\u00e9 Pickering la capiscono, e se ne vanno fiduciosi ed eccitati per l'ascesa sociale di Eliza. Ci\u00f2 fa esasperare Mrs Higgins, che dice: \"\"Uomini! Uomini!! Uomini!!!\". \u00c8 certo un lavoro molto difficile, ma \u00e8 anche vero che i due sono immersi in questa scommessa!\nAtto quarto.\nLaboratorio di Higgins. \u00c8 mezzanotte, e Higgins, Pickering ed Eliza sono tornati da un ballo. Il colonnello si congratula col professore per aver vinto la scommessa. Quando vanno a dormire, Higgins chiede dove siano le sue pantofole, e mentre torna nella sua stanza Eliza gliele lancia addosso. Il resto della scena si occupa della ragazza, che non sa cosa far\u00e0 nella vita, e di Higgins, che non capisce appieno i suoi problemi. Il professore dice che si potrebbe sposare, ma Eliza crede che con queste parole Higgins stia esprimendo l'intenzione di venderla come prostituta. \"Eravamo al di sopra di quello, all'angolo di Tottenham Court Road\". Infine lei restituisce i suoi gioielli a Higgins, come se stesse tagliando i suoi legami con Higgins.\nAtto quinto.\nSalotto di Mrs Higgins. Higgins e Pickering, hanno scoperto che Eliza se n'\u00e8 andata piantandoli in asso, sono sconvolti. Doolittle, ritorna, vestito stavolta con un abito da sposo e trasformato in un membro di quel ceto medio nel quale si sente \"intimato\"\". La scena si conclude con un altro confronto tra Higgins ed Eliza, che fondamentalmente \u00e8 una ripetizione dell'atto precedente. La commedia termina con tutti i personaggi che se ne vanno per assistere al matrimonio di Doolittle, e Higgins viene lasciato da solo.\nConclusione.\nNonostante il forte rapporto, nella parte centrale, tra Eliza e Henry, la versione originale del Pigmalione si conclude con lei che parte per sposare l'appassionato giovane Freddy Eynsford-Hill. Shaw, infastidito dalla tendenza degli spettatori, degli attori e anche dei direttori a cercare \"romantiche\" reinterpretazioni della sua conclusione, in seguito scrisse un saggio da includere nelle successive edizioni, nel quale spiegava precisamente perch\u00e9 fosse impossibile che la storia terminasse col matrimonio tra Higgins ed Eliza.\nAlcuni successivi adattamenti hanno cambiato questo finale. Nonostante la sua iniziale insistenza affinch\u00e9 la conclusione originale rimanesse intatta, Shaw diede al film del 1938 una fine pi\u00f9 ambigua: invece di sposare Freddy, Eliza apparentemente si riconcilia con Henry nella scena finale, lasciando aperta la possibilit\u00e0 di un loro matrimonio. Il musical \"My fair lady\" e la sua versione cinematografica del 1964 hanno similmente conclusioni felici.\nAdattamenti.\nLa commedia ha avuto diversi adattamenti:"}
{"id": "1042748", "revid": "2070821", "url": "https://it.wikipedia.org/wiki?curid=1042748", "title": "Cuore (miniserie televisiva 1984)", "text": "Cuore \u00e8 una miniserie televisiva del 1984, diretta da Luigi Comencini e liberamente tratta dall'omonimo romanzo di Edmondo De Amicis del 1886.\nPrima televisiva.\nGi\u00e0 pi\u00f9 volte portato sul grande schermo, il libro \"Cuore\" di Edmondo De Amicis (1846-1908), ovvero il romanzo italiano per ragazzi pi\u00f9 tradotto al mondo dopo \"Le avventure di Pinocchio. Storia di un burattino\", \u00e8 alla sua prima versione televisiva.\nLa pubblicazione del romanzo risale al 1886 e ha come oggetto le annotazioni che un allievo di terza elementare, Enrico Bottini, espone in un diario regalatogli dal padre per l'anno scolastico 1881-82.\nIl romanzo \u00e8 ambientato a Torino, fino al 1865 capitale del Regno d'Italia e citt\u00e0 in cui il ligure De Amicis trascorse gran parte della sua vita.\nQueste annotazioni saranno poi sviluppate in veri e propri racconti dal padre del ragazzo alla fine di quell'anno e dallo stesso Enrico quattro anni dopo, conservando per\u00f2 intatte le lettere dei familiari (il padre, per l'appunto, che interviene sul diario regolarmente; la madre di tanto in tanto; la sorella Silvia una volta) e soprattutto i cosiddetti \"racconti mensili\", dettati in classe dal maestro Perboni e narranti episodi eroici con protagonisti ragazzi, coetanei degli allievi, ognuno dei quali proveniente da una diversa parte d'Italia; l'atmosfera del romanzo \u00e8 permeata del patriottismo del tempo sostenuto dalla recente Unit\u00e0, raggiunta dopo la Terza guerra di indipendenza del Risorgimento italiano e la presa di Roma, oltre che dell'ottimismo della nascente Belle \u00c9poque.\nQuesto particolare - la passione patriottica da ridimensionare davanti all'orrore di una guerra che tuttavia porter\u00e0 al compimento del doloroso e cruento percorso verso l'Unificazione - servir\u00e0 a Comencini a realizzare il \"suo\" libro Cuore, diverso dall'originale anche per come sfuma i ritratti \"assoluti\" e deterministici dei personaggi, che originariamente rappresentavano ciascuno un preciso pregio o difetto; in particolare i compagni del protagonista: il primo della classe Derossi, cos\u00ec altruista, di buoni sentimenti e anche bello nel libro, appare qui invece spocchioso, femmineo e di una saccenteria quasi pedante, tanto da pagarla con la sconfitta alla fine dell'anno quando la medaglia del primo posto per l'impegno nello studio sar\u00e0 assegnata non a lui ma al capoccione Stardi.\nDall'altra parte, c'\u00e8 il \"cattivo\" Franti, che nel libro \u00e8 ritenuto \"lombrosianamente\" un teppista nato: qui non si converte al ruolo di \"buono\", come avveniva in una versione anime di qualche anno prima, e finisce all\"ergastolo\" (come allora veniva chiamato il luogo di pena, e non ancora la reclusione a vita) ma le sue espressioni, i suoi silenzi e qualche lacrima d'umanit\u00e0 ne fanno forse il pi\u00f9 interessante dei giovani personaggi.\nTrama.\nL'Italia ha appena dichiarato guerra all'Austria-Ungheria: Enrico Bottini, gi\u00e0 studente di ingegneria, \u00e8 un ufficiale di complemento che sta partendo per il fronte all'apice dell'entusiasmo. In stazione, Enrico incontra Garrone, suo vecchio compagno delle elementari divenuto ferroviere, e ci\u00f2 gli fa ritornare in mente quell'anno scolastico; ma i valori insegnatigli dal padre e dalla scuola - in primis l'amor di patria - cominciano a essere messi alla prova dall'ecatombe di quella guerra (650.000 italiani morti in tre anni e mezzo) in nome del re e dell'Unit\u00e0 della Patria medesima.\nProduzione.\nCostato sei miliardi e mezzo di lire e prodotto da Rai 2 con Difilm, la francese Antenne 2 e la svizzera RTSI, \"Cuore\" ha richiesto tre anni di lavorazione di cui uno per la stesura della sceneggiatura, affidata a Suso Cecchi D'Amico, al regista e alla figlia e futura regista Cristina Comencini; della famiglia di Comencini hanno lavorato anche un'altra delle quattro figlie, Paola Comencini (costumi), e soprattutto il maggiore dei suoi nipotini, Carlo Calenda, che veste i panni piccolo-borghesi di Enrico Bottini da bambino; del suo personaggio, il giovane Calenda (classe 1973) dir\u00e0 poi: \u201cIl mio non \u00e8 un bel personaggio; \u00e8 un vigliacco: sta dalla parte del pi\u00f9 forte e non capisce ci\u00f2 che veramente vale se non rendendosene conto in guerra.\u201d.\nProiezione e programmazione TV.\nLa prima proiezione della pellicola avvenne - fuori concorso - alla Mostra internazionale d'arte cinematografica del 1984, in una versione ridotta di meno di due ore. La versione lunga per la televisione dura invece sei ore, una per ogni puntata. Il 4 ottobre dello stesso anno va in onda la prima puntata su Rai 2. Le puntate vanno avanti fino all'8 novembre e registrano un notevole successo, non solo a livello di pubblico ma anche per la vendita di libri di ogni tipo sull'argomento, dall'originale di De Amicis con prefazione del regista Comencini e le immagini della pellicola (libro edito dalla ERI in collaborazione con Giunti Marzocco) a romanzamenti vari, oltre al consueto albo di figurine Panini, com'era accaduto anche con altri sceneggiati Rai di successo fra cui \"Le avventure di Pinocchio\" (1972), \"Sandokan\" (1976), \"Ges\u00f9 di Nazareth\" (1977) e \"Marco Polo\" (1982).\nRacconti mensili cinematografici e Ballo Excelsior.\nQuesta versione cinetelevisiva di \"Cuore\" si distingue dal libro anche per i racconti mensili. Da nove si riducono a cinque (manca tra gli altri la piccola vedetta lombarda), ma in compenso non sono pi\u00f9 \u201ccartacei\u201d, bens\u00ec trasformati in brevi film muti che vengono mostrati col proiettore a manovella nella palestra della scuola. Nel 1899, infatti, erano passati quattro anni appena dalla prima proiezione cinematografica dei fratelli Lumi\u00e8re.\nL'idea del regista \u00e8 di rappresentare l'evoluzione tecnologica del periodo, foriera di ulteriore ottimismo \u201cbellepochiano\u201d e anch'essa destinata a \u201cmostruosizzarsi\u201d con l'uso che se ne far\u00e0 nelle Guerre Mondiali. Il padre di Enrico, non a caso, \u00e8 un ingegnere, e nella prima puntata si fa portavoce di questo ottimismo (\u201cIl secolo che \u00e8 alle porte sar\u00e0 ricco di invenzioni e di scoperte\u201d) e spiega agli allievi il funzionamento del cinematografo (\u201cPensate! Un'imperfezione dell'occhio umano consente un tale prodigio della tecnica!\u201d). Ovviamente le pellicole sono state appositamente girate e debitamente virate e \u201crovinate\u201d, oltre che integrate da qualche filmato d'epoca, pur presumibilmente di qualche anno pi\u00f9 tardi; e la musica di Manuel De Sica alterna parti originali ai brani d'epoca poi assurti a capisaldi canori dell'italianit\u00e0 nel mondo, da \"Va, pensiero\" alla Marcia Trionfale di \"Aida\" passando per \"Funicul\u00ec funicul\u00e0\".\nIl primo racconto scelto \u00e8 \"Il tamburino sardo\" (alla fine, sull'applauso, una carrellata mostrer\u00e0 tutti gli allievi con gli occhi umidi, tranne Franti, che sorride), seguono \"Il piccolo scrivano fiorentino\" (che indurr\u00e0 Coretti a riscrivere il quaderno per lo sfortunato Precossi, a cui il padre ubriaco e violento l'aveva strappato), \"Dagli Appennini alle Ande\" (il pi\u00f9 lungo e famoso dei racconti, anch'esso pi\u00f9 volte portato sullo schermo; alla fine, lacrime a dirotto per Crossi, che sa il padre in America a lavorare, anche se in realt\u00e0 \u00e8 in prigione), \"L'infermiere di Tata\" e \"Sangue romagnolo\", che finalmente dispenser\u00e0 lacrime al famigerato Franti. Nella sesta puntata non ci sono proiezioni di racconti mensili, ma in compenso c'\u00e8 uno spettacolo teatrale, il Ballo Excelsior, che rappresenta l'apologo del progresso della scienza (ideato nel 1880 da Luigi Manzotti su musica di Romualdo Marenco) e che \u00e8 descritto da pap\u00e0 Bottini, il quale alla fine dice al figlio: \u201cIo non vedr\u00f2 ci\u00f2 che il futuro ti riserva, ma sono sicuro che i popoli riusciranno a costruirsi un futuro di benessere e pace\u201d.\nGli interpreti.\nJohnny Dorelli, il Maestro Perboni.\nPer il ruolo del maestro Perboni, Comencini aveva pensato a Nino Manfredi, gi\u00e0 Geppetto ne \"Le avventure di Pinocchio\"; successivamente, per\u00f2, la scelta si spost\u00f2 su Johnny Dorelli, che oltre al passato di cantante vantava, all'epoca, commedie musicali e film di ogni genere (molti dei quali successi di cassetta) fra cui \"State buoni se potete\" di Luigi Magni, uscito l'anno prima, dove interpretava Filippo Neri. Il ruolo dell'austero maestro, nel film \u00e8 reso pi\u00f9 curioso dal timido interesse che egli mostra verso la Maestrina dalla Penna Rossa, soprattutto in una scena della quinta puntata, quando detta un sentito racconto sulla morte di re Vittorio Emanuele II di Savoia e nel contempo guarda di tanto in tanto alla finestra da dove vede la giovane collega che chiacchiera col direttore della scuola.\nGiuliana De Sio, la Maestrina dalla Penna Rossa.\nIl ruolo della Maestrina dalla Penna Rossa nel libro \u00e8 quasi marginale, ma ogni regista che ha trasposto \"Cuore\" si \u00e8 regolarmente impegnato ad ampliarne il personaggio. Comencini affid\u00f2 la parte a Giuliana De Sio, all'epoca fra le giovani attrici pi\u00f9 richieste in Italia (suoi i ruoli della partner di Francesco Nuti in \"Io, Chiara e lo Scuro\", di quello della seconda moglie di Dalla Chiesa in \"Cento giorni a Palermo\" e di Giulia Canella in \"Uno scandalo perbene\"). Il buon cuore e la simpatia del personaggio raggiungeranno l'apice nella quarta puntata, dove la ragazza sostituir\u00e0 il maestro ammalato e affider\u00e0 il ruolo di capoclasse nientepopodimeno che a Franti (\u201cChi mi ha parlato di te? Mah!...\u201d): memorabile \u00e8 il duetto che maestra e allievo faranno per la poesia \"Le ultime ore di Venezia\" (\u201cIl morbo infuria, il pan ci manca; sul ponte sventola, bandiera bianca!\u201d). Della maestrina, oltre al maestro e al \u201ccompagnaccio\u201d, si invaghir\u00e0 pure Enrico.\nGli interpreti stranieri.\nGli attori stranieri, in questa coproduzione italo-franco-svizzera, sono tre, tutti francesi. Il padre di Enrico \u00e8 Bernard Blier classe 1916 e quindi \u201cringiovanito\u201d nei flashback; doppiato da Omero Antonutti, l'attore ostenta la solennit\u00e0 quasi comica di questo ingegnere cos\u00ec convinto dei valori dell'epoca, anche nella parte bellica, quando condanna aspramente i disordini che movimentano Torino nell'agosto del 1917, due mesi prima della disfatta di Caporetto. La madre di Enrico \u00e8 la \u201cferreriana\u201d Andr\u00e9a Ferr\u00e9ol, doppiata da Aurora Cancian. Infine, il ruolo di Enrico da adulto \u00e8 affidato a Laurent Malet, gi\u00e0 apparso in \"Querelle de Brest\" di Rainer Werner Fassbinder e doppiato da Massimo Rossi. Una discrepanza della diegesi si nota nell'osservazione degli occhi dell'attore, di colore azzurro, mentre Carlo Calenda, che interpreta lo stesso personaggio da bambino, li ha castani.\nGli interpreti minori.\nFra gli altri attori c'\u00e8 Paolo Paoloni, caratterista che ricordiamo come megadirettore galattico nella saga-Fantozzi, nella parte del severo e ipersolenne direttore della scuola. Ugo Pagliai, attore soprattutto di teatro, \u00e8 nel ruolo appassionato del maestro di ginnastica, ex soldato garibaldino che per sottolineare l'importanza della sua materia, canta le gesta del Generale in giovane et\u00e0 (\u201cA soli otto anni salv\u00f2 la vita a una donna! A tredici tir\u00f2 a salvamento una barca piena di compagni! E a ventisette, trasse dall'acqua di Marsiglia un ragazzo che s'annegava!\u201d) e che poi Enrico ritrover\u00e0 in trincea come capitano fra i tanti che usavano ordinare missioni suicide (\u201cNella guerra gloriosa che il popolo italiano combatte, ci \u00e8 dato l'onore di un'impresa eroica della quale potremo essere orgogliosi noi o i nostri figli, se dovessimo sacrificare la vita\u201d). Valeria D'Obici, nel ruolo della madre di Franti, non si allontana dal clich\u00e9 di donna sofferente e disperata che contraddistinse i suoi ruoli dell'epoca (leggi \"Passione d'amore\" di Scola e \"Uno scandalo perbene\" di Festa Campanile). Victor Poletti (\"E la nave va\" di Fellini) \u00e8 nel ruolo del padre di Rabucco, muratore, che frequenta le scuole serali spinto dal figlio \"muratorino\". Ruoli minori sono affidati a Mario Pedone (Garrone adulto), Daniele Giarratana (Coretti adulto), Antonio Orlando (il muratorino adulto), Ciro Orlando (il bidello), Giuseppe Chierici (il padre di Precossi), Tino Petilli (il padre di Coretti), Renato Scarpa, Attilio Dottesio, Carla Monti e Renata Zamengo.\nLa partecipazione di Eduardo.\nVi \u00e8 anche una partecipazione straordinaria, quella di Eduardo De Filippo. L'attore e commediografo napoletano presta volto, voce e accento, a Vincenzo Crosetti, vecchio maestro del padre di Enrico, che appare nella terza puntata. Il personaggio, tecnicamente, serve a rivelare che il padre dell'alunno Crossi \u00e8 stato in carcere e non negli Stati Uniti, ma la sua presenza \u00e8 sviluppata nella sceneggiatura: Crosetti \u00e8 stato il primo punto di riferimento di pap\u00e0 Bottini dopo suo padre, sbugiarda l'ex allievo davanti al figlio (\u201cCome scolaro non sei mai stato un granch\u00e9!\u201d) e aggiunge che ci\u00f2 che gli fa pi\u00f9 pena, da quando \u00e8 in pensione, \u00e8 la voce dei bambini (\u201cErano tutti figli miei\u2026 e non li \"tengo\" pi\u00f9\u201d). La parte interna della sequenza con Eduardo \u00e8 l'unica recitata in presa diretta. L'attore si spense a 84 anni il 31 ottobre 1984, tredici giorni dopo la messa in onda della puntata.\nGli interpreti degli allievi.\nSono stati perlopi\u00f9 selezionati da scuole elementari e medie di Roma. La scelta della capitale - e non di Torino - come luogo di reclutamento fu dettata dal fatto che gran parte delle scene si girassero a Cinecitt\u00e0, dove lo scenografo Gianni Sbarra reinvent\u00f2 il capoluogo piemontese in stile \"fin de si\u00e8cle\". I ragazzi scelti, fra i 9 e 13 anni, saranno quasi tutti doppiati.\nIl personaggio di Enrico Bottini \u00e8 interpretato da Carlo Calenda, nipote dello stesso Comencini e futuro Ministro dello sviluppo economico nei governi Renzi e Gentiloni.\nOltre a Calenda c'\u00e8 Federico Belisario (Coretti), compagno alle elementari di quest'ultimo e l'unico che si doppia da solo; seguono Maurizio Coletta (Garrone), Gianluca Galle (Franti), Harry Tagliavini (il muratorino), Elio Sonnino (Crossi), Marco Marrone (Precossi), Ivan Sebastiani (Derossi) ed Emiliano Vinciarelli (Stardi); altri interpreti sono Mattia Dar\u00f2 (Nobis), Salvatore Donato (Coraci, il calabrese), Daniele Gerlini (Nelli), Vincenzo Jannizzi (Garoffi) e i protagonisti dei racconti mensili, fra cui primeggia Matteo Pellarin nella parte del Tamburino Sardo. Alcune riviste, infine (TV Sorrisi e Canzoni del 30 settembre e Topolino del 4 novembre 1984), presentando lo sceneggiato, hanno messo in lista fra i piccoli attori pure un certo Enrico Smeraldi nella parte di Votini, che per\u00f2 non appare mai.\nNessuno di loro prosegu\u00ec la carriera artistica e \"Cuore\" resta pertanto l'unica prova attoriale degli allora giovanissimi interpreti. Sulla direzione dei ragazzi, Comencini, che ne ha gi\u00e0 diretti in \"Proibito rubare\" (film d'esordio, 1948), \"La finestra sul luna park\" (1957), \"Incompreso\" (1966), \"Infanzia, vocazione e prime esperienze di Giacomo Casanova veneziano\" (1969), \"Le avventure di Pinocchio\" (1971), \"Lo scopone scientifico\" (1972), \"Voltati Eugenio\" (1980) e \"Cercasi Ges\u00f9\" (1981), dichiara che lui \u2026 non li dirige: lascia che siano loro a dirigersi dopo che hanno studiato le battute e dopo che lui gli ha raccontato la scena che si sta per girare (da un'intervista di Famiglia TV, supplemento di Famiglia Cristiana, ottobre 1984).\nAltre trasposizioni del grande e piccolo schermo.\nDal romanzo di De Amicis, prima di questo sceneggiato, sono state tratte tre diverse versioni: la prima, per il cinema, \u00e8 diretta nel 1947 da Duilio Coletti e interpretata da Vittorio De Sica; la seconda, sempre per il cinema del 1973 \u00e8 diretta da Romano Scavolini; la terza \u00e8 invece la serie televisiva a cartoni animati in 26 episodi \"Ai no gakko Cuore monogatari\" realizzata dalla Nippon Animation e trasmessa in Italia nel 1981 col titolo \"Cuore\". Nel 2000 \u00e8 stata inoltre prodotta una serie TV trasmessa da Canale 5 diretta da Maurizio Zaccaro e interpretata da Giulio Scarpati e Anna Valle.\nDei racconti mensili, \"Dagli Appennini alle Ande\" parrebbe un libro a s\u00e9 stante, se ne contiamo le versioni per lo schermo: la prima risale al 1916 ed \u00e8 diretta da Umberto Paradisi; la seconda (1943), da Flavio Calzavara; e la terza, la pi\u00f9 nota (1960), da Folco Quilici. Per la televisione si ricordano una serie a cartoni animati (1975) di Hayao Miyazaki (disegnata con lo stesso standard della precedente \"Heidi\" e uscita in Italia all'inizio degli anni ottanta con il titolo \"Marco\") e uno sceneggiato TV con Giuliano Gemma e Umberto Caglini in cui l'ambientazione temporale si sposta di cent'anni per arrivare quasi ai giorni nostri: la madre del protagonista, emigrata in Argentina, non \u00e8 pi\u00f9 ammalata ma \"desaparecida\" sotto il regime (1976-83) dei generali."}
{"id": "1042750", "revid": "438678", "url": "https://it.wikipedia.org/wiki?curid=1042750", "title": "I due gattoni a nove code... e mezza ad Amsterdam", "text": "I due gattoni a nove code... e mezza ad Amsterdam \u00e8 un film del 1972, diretto dal regista Osvaldo Civirani; la pellicola \u00e8 la parodia del film \"Il gatto a nove code\" di Dario Argento.\nTrama.\nIl giornalista Ciccio e il fotografo Franco mentre sono alla ricerca di uno scoop, s'imbattono per caso nell'omicidio di un commerciante di diamanti olandese, e Franco ne immortala il momento fatidico. Questo fatto procura ai due un ingaggio e una trasferta ad Amsterdam per rintracciare l'assassino e i mandanti del delitto. Si ritroveranno cos\u00ec in molte avventure grazie ad una ragazza olandese, Thea, che gli fa da cicerone nella capitale. Ciccio fumer\u00e0 anche uno spinello per socializzare con gli hippy. Uno di essi gli indica un guru che potrebbe dar loro le informazioni necessarie, ma mentre salgono in albergo per cercare il guru, lo trovano appena colpito da una scarica di revolver, ma il guru, che \u00e8 anche fachiro, rimane illeso scoprendo cos\u00ec il mandante dell'omicidio."}
{"id": "1042751", "revid": "1632387", "url": "https://it.wikipedia.org/wiki?curid=1042751", "title": "Moving Target (Royal Hunt)", "text": "Moving Target \u00e8 il terzo album del gruppo progressive metal danese Royal Hunt."}
{"id": "1042752", "revid": "125834810", "url": "https://it.wikipedia.org/wiki?curid=1042752", "title": "Grado di comparazione", "text": "Il grado di comparazione \u00e8 una funzione dell'aggettivo attraverso la quale la specifica qualit\u00e0 espressa da un aggettivo (che corrisponde al grado detto \"positivo\") viene modulata nel senso dell'intensificazione o del confronto.\nI concetti espressi dagli aggettivi qualificativi e da molti avverbi possono essere soggetti a una gradazione per meglio esprimere una certa intensit\u00e0 espressiva. Sebbene sul piano linguistico-espressivo le possibilit\u00e0 di intensificare una qualit\u00e0 siano illimitate, la grammatica ha codificato tre tipi di gradazioni: grado positivo, in cui la qualit\u00e0 \u00e8 espressa senza indicazione di quantit\u00e0 o intensit\u00e0; grado comparativo, in cui la gradazione intensiva \u00e8 messa a confronto con un altro termine di paragone o con un'altra qualit\u00e0 posseduta dal soggetto; grado superlativo, in cui la gradazione intensiva \u00e8 espressa al suo massimo in senso assoluto o relativo:\nIl comparativo.\nIl grado comparativo dell'aggettivo serve per esprimere un confronto fra due termini, in relazione a una qualit\u00e0 posseduta da entrambi o in relazione a qualit\u00e0 diverse da un unico termine. Gli elementi messi a confronto vengono chiamati \"primo\" e \"secondo termine di paragone\".\nIl comparativo pu\u00f2 essere di tre tipi:\nNei comparativi di maggioranza e di minoranza il secondo termine di paragone \u00e8 introdotto da che:\nIl superlativo.\nL'aggettivo qualificativo \u00e8 di grado superlativo quando esprime una qualit\u00e0 posseduta al massimo livello. Il grado superlativo pu\u00f2 essere di due tipi: relativo o assoluto.\nSuperlativo relativo.\nIl \"superlativo relativo\" esprime una qualit\u00e0 posseduta al massimo o al minimo grado, stabilendo un confronto fra l'unit\u00e0 e un gruppo di persone o cose (secondo termine di paragone).\nIl superlativo relativo si ottiene premettendo all'aggettivo l'articolo determinativo assieme agli avverbi \"pi\u00f9\" o \"meno\" (la pi\u00f9 \"dolce\", il meno \"volenteroso\"). Il secondo termine, che pu\u00f2 essere anche sottinteso, \u00e8 introdotto da \"di, tra, fra\"-\nA volte l'articolo determinativo si pu\u00f2 trovare separato dagli avverbi \"pi\u00f9\" o \"meno\":\nSuperlativo assoluto.\nIl \"superlativo assoluto\" degli aggettivi esprime una qualit\u00e0 posseduta al massimo grado dal nome cui si riferisce, senza alcun paragone con altre grandezze. Esso si pu\u00f2 formare in vari modi:\nComparativi e superlativi particolari.\nPer alcuni aggettivi qualificativi, oltre alle forme regolari di comparativo e di superlativo, si usano anche forme speciali, in genere derivanti dal corrispondente latino. Tra gli aggettivi che possiedono queste forme speciali ci sono:\nI casi in cui un grado del paradigma di un aggettivo contempli pi\u00f9 forme sono fenomeni di suppletivismo.\nTra le forme regolari e quelle irregolari possono esservi sfumature di significato diverse; ad esempio:\nGli aggettivi \"migliore\", \"peggiore\", \"maggiore\", \"minore\", sono gi\u00e0 forme di comparativo di maggioranza e pertanto non sono mai preceduti da \"pi\u00f9\" o da \"il pi\u00f9\". Allo stesso modo, i superlativi assoluti \"ottimo\", \"pessimo\", \"massimo\", \"minimo\", non hanno bisogno di rafforzativi.\nAlcuni aggettivi formano il superlativo assoluto con i suffissi \"-errimo\" e \"-entissimo\". Si tratta di un uso colto che ricalca il modello latino degli aggettivi in -\u0114R e in -D\u012cCUS, -F\u012cCUS, -V\u014eLUS:\nTranne \"misero\", i superlativi in \"-errimo\" si formano tutti da una radice alterata rispetto a quella del grado positivo, in cui si riflette l'antica forma del nominativo latino, mentre le forme di grado positivo continuano regolarmente l'accusativo (\u0100CREM, C\u0114LEBREM ecc.). Accanto alle forme \"miserrimo\" e \"saluberrimo\" esistono i superlativi regolari \"miserissimo\" e \"salubrissimo\". \nI superlativi in \"-entissimo\" in 4 casi su 5 trovano riscontro nei normali superlativi in \"-issimo\" degli aggettivi in \"-ente\", del tipo \"nutriente - nutrientissimo\" (\"maledico - maledicente - maledicentissimo; benefico - beneficente - beneficentissimo; munifico - munificente - munificentissimo; benevolo - benevolente - benevolentissimo\").\nIl suffisso \"-issimo\" \u00e8 talvolta usato, specialmente nel linguaggio giornalistico, insieme ad alcuni nomi, con valore di intensificatore: \"partitissima\", \"campionissimo\", \"finalissima\"."}
{"id": "1042753", "revid": "767487", "url": "https://it.wikipedia.org/wiki?curid=1042753", "title": "I due figli dei Trinit\u00e0", "text": "I due figli dei Trinit\u00e0 \u00e8 un film del 1972 diretto da Osvaldo Civirani.\nTrama.\nFranco e Ciccio sono due cugini che, nel vecchio West, hanno aperto una stazione di servizio, dove effettuano il lavaggio e l'asciugatura dei cavalli e un servizio bar per i cavalieri di passaggio. Un giorno una sconosciuta li salva da un tentativo di rapina ai loro danni: la donna si presenta come Calamity Jane, nonch\u00e9 zia di Franco e di Ciccio. La zia li mette al corrente che essi possiedono tre pezzi di un medaglione che, se riuniti, formano una mappa per trovare un tesoro che i padri di Franco e Ciccio avevano trovato nelle miniere.\nCalamity racconta loro che non sono purtroppo gli unici a sapere di questo tesoro: infatti il terribile bandito Chun Chin Champa gi\u00e0 tempo fa aveva provato a impossessarsi del medaglione incendiando la casa e ingaggiando una sparatoria furibonda con i padri di Franco e Ciccio, ma questi ultimi diedero i tre pezzi della mappa a Franco, Ciccio, e Calamity, conducendoli in un posto nascosto, e promettendosi di recuperare quel tesoro una volta diventati adulti. Purtroppo i padri di Franco e Ciccio soccombettero all'assalto dei banditi, e, a causa di varie vicissitudini, la zia venne separata dai nipoti. Franco e Ciccio partono subito per recuperare il tesoro. Fanno tappa in un paese dove conoscono un entraineuse del saloon, Lola, che li invita a fare una partita di poker con Armstrong detto Quattro Assi, il pi\u00f9 grande giocatore di poker di tutto il West. Il primo a giocare \u00e8 Ciccio che, nonostante abbia una buona combinazione, viene battuto da Armstrong che ha un poker.\nAnche Franco gioca una mano con Armstrong e, nonostante non abbia mai giocato a poker in vita sua, vince sotto gli occhi stupiti di tutti. L'evento provoca in Armstrong la sete di vendetta e, scoperto anch'egli del tesoro dei Trinit\u00e0, ordina a Lola di sedurre i due per impadronirsi della mappa. Lola riesce ad impossessarsi del medaglione e assieme ad Armstrong trovano il tesoro, ma Franco e Ciccio li inseguono e hanno la meglio su di loro. Tornati nella stazione di servizio, ora temporaneamente chiusa per restauri, ricevono la sgradita visita degli uomini di Chun Chin Champa, che pretende da loro la consegna del tesoro. I due inizialmente soccombono contro i numerosi banditi, ma l'arrivo di alcuni frati risolve la difficile situazione a suon di pugni e calci.\nProduzione.\nNei titoli di testa e di coda, il regista Osvaldo Civirani viene accreditato con lo pseudonimo di Richard Kean, utilizzato anche in altri film, da lui diretti."}
{"id": "1042755", "revid": "486946", "url": "https://it.wikipedia.org/wiki?curid=1042755", "title": "Helm Mandimartello", "text": ""}
{"id": "1042756", "revid": "438678", "url": "https://it.wikipedia.org/wiki?curid=1042756", "title": "I due pezzi da 90", "text": "I due pezzi da 90 \u00e8 un film del 1971, diretto dal regista Osvaldo Civirani e interpretato da Franco Franchi e Ciccio Ingrassia.\nTrama.\nFranco e Ciccio sono costretti ad abbandonare il loro salumificio per raggiungere il padrino di Franco, Nico Cavallaro. I due non sanno che questi \u00e8 un contrabbandiere di stupefacenti e che si vuole servire di loro per trasportare la merce.\nMa la polizia \u00e8 sulle sue tracce e riesce ad acciuffare il boss, assolvendo invece Franco e Ciccio, ma i guai non sono ancora finiti: alcuni contrabbandieri mettono la droga nei loro salumi.\nDopo aver venduto una certa quantit\u00e0 di salami ai loro clienti in Sicilia, i due finiscono loro malgrado in prigione.\nProduzione.\nCast.\nOltre al duo, \u00e8 presente il caratterista Enzo Andronico, amico d'infanzia di Ciccio Ingrassia e spalla molte volte partecipe nei film dei due comici. Tra le interpreti femminili \u00e8 da segnalare la presenza di Margaret Rose Keil nei panni della bella Bonaria e quella di Mara Krupp in quelli di una sua complice .\nRiprese.\nLa salumeria di Franco e Ciccio non si trovava in Sicilia ma a Vicovaro, a circa 50\u00a0km a nord di Roma mentre le riprese in montagna, come si evince dai cartelli durante il film, sono state effettuate a Cervinia.\nDistribuzione.\nLa pellicola \u00e8 stata distribuita nelle sale cinematografiche italiane il 28 ottobre 1971.\nEdizioni home video.\nIn Italia a partire dal 18 marzo 2008 \u00e8 stato distribuito, nel circuito home video, un DVD della pellicola dalla CG Entertainment (codice EAN:8017229468902)."}
{"id": "1042757", "revid": "486946", "url": "https://it.wikipedia.org/wiki?curid=1042757", "title": "Enichem Livorno", "text": ""}
{"id": "1042759", "revid": "767487", "url": "https://it.wikipedia.org/wiki?curid=1042759", "title": "Continuavano a chiamarli... er pi\u00f9 e er meno", "text": "Continuavano a chiamarli... er pi\u00f9 e er meno \u00e8 un film del 1972, diretto dal regista Giuseppe Orlandini.\nTrama.\nIl ladro Franco e il nobile Ciccio si alleano per diversi motivi: l'uno per sbarcare il lunario, l'altro per procurarsi 20 milioni di lire a causa di un debito di gioco. Falliti i primi tentativi di truffa, i due organizzano una frode ai danni dello zio di Ciccio: Franco, spacciatosi per un sudamericano in cerca di fondi per combattere i rivoluzionari, si fa dare dall'uomo un'ingente somma di denaro. Franco e Ciccio vanno a festeggiare la truffa in un casin\u00f2, dove per\u00f2 vengono scambiati per criminali responsabili di un furto in banca, e messi in prigione. Ciccio organizza quindi una scommessa e perde tutti i soldi, diventando cos\u00ec il servo di Franco.\nRiferimenti.\nIl personaggio a cui si riferiscono Franco e Ciccio mentre sono in prigione di un biondino scappato con i soldi nel Libano \u00e8 Felice Riva, imprenditore milanese ex presidente del Milan che nel 1969 scapp\u00f2 in Libano per evitare il carcere per via della bancarotta fraudolenta del suo cotonificio."}
{"id": "1042761", "revid": "767487", "url": "https://it.wikipedia.org/wiki?curid=1042761", "title": "Continuavano a chiamarli i due piloti pi\u00f9 matti del mondo", "text": "Continuavano a chiamarli i due piloti pi\u00f9 matti del mondo \u00e8 un film del 1972, diretto dal regista Mariano Laurenti, girato presso l'aeroporto Vincenzo Florio, di Trapani-Marsala.\nTrama.\nFranco Franchini e Ciccio Ingrassetti sono due piloti della compagnia \"Linea Aerea Siciliana\". Entrambi si ritrovano coinvolti nella fuga di Marisa, figlia del ricco imprenditore Torricelli, con il fidanzato Sergio Leonardi. Il padre di lei infatti osteggia la loro unione. Alla fine anche i due piloti decidono di fare rotta verso le Bahamas in dolce compagnia."}
{"id": "1042763", "revid": "180559", "url": "https://it.wikipedia.org/wiki?curid=1042763", "title": "Campionato italiano maschile di pallacanestro 1930", "text": "Il campionato italiano maschile di pallacanestro 1930 rappresenta la decima edizione del massimo campionato italiano di pallacanestro. Segu\u00ec l'edizione del 1928, poich\u00e9 nel 1929 non fu disputato alcun campionato.\nUna nuova squadra iscrive il proprio nome all'albo d'oro: la Ginnastica Triestina allenata da Attilio De Filippi. La Ginnastica Roma, campione d'Italia uscente, si classifica al secondo posto, davanti alla Reyer Venezia."}
{"id": "1042766", "revid": "834", "url": "https://it.wikipedia.org/wiki?curid=1042766", "title": "Boy", "text": ""}
{"id": "1042767", "revid": "76963", "url": "https://it.wikipedia.org/wiki?curid=1042767", "title": "David Rodriguez (cantante)", "text": "Fratello del pi\u00f9 noto regista e sceneggiatore Robert Rodriguez.\nVita e musica.\nDavid Roland Rodriguez nacque a Houston, in Texas, e crebbe qui. Le radici dei genitori di David erano in Messico: la zia pi\u00f9 anziana di David, Eva Garza, era una cantante per la Decca Records durante gli anni cinquanta. All'et\u00e0 di due anni, contrasse la polio e da allora Rodriguez cammina con una stampella a causa di una frattura alla gamba. Vista la sua scarsa capacit\u00e0 di muoversi, i genitori gli comprarono una chitarra. A quattordici anni David suonava in una rock band, un anno dopo in un gruppo folk: dalla fine dell'adolescenza, invece suonava come pianista in un gruppo.\nTra i tanti gruppi ed artisti che lo hanno influenzato si contano Lightnin' Hopkins, Townes Van Zandt, Lydia Mendoza e Jerry Jeff Walker. Verso i venti anni, David si laure\u00f2 in economia e legge all'universit\u00e0 di Austin, in Texas, dove ora risiede e dove si dedic\u00f2 alla musica per i dieci anni a seguire.\nNel 1991 ha recitato in Bedhead, il primo cortometraggio del fratello Robert, collaborando anche in qualit\u00e0 di soggettista, cameraman e tecnico delle luci.\nNel '92, '93 e '94 \u00e8 stato votato dalla giuria di Austin come il \"miglior cantautore del Texas\" dalla rivista Third Coast Music.\nDavid Rodriguez ha deciso di trasferirsi nei Paesi Bassi nel 1994 e continua a vivere l\u00ec. Per qualche concerto, \u00e8 stato accompagnato dalla figlia, Carrie Rodriguez, sul palco."}
{"id": "1042768", "revid": "767487", "url": "https://it.wikipedia.org/wiki?curid=1042768", "title": "Armiamoci e partite! (film 1971)", "text": "Armiamoci e partite! \u00e8 un film italiano del 1971 diretto da Nando Cicero.\nIl titolo del film riprende un verso della poesia \"\" dalle \"Rime di Argia Sbolenfi\" del poeta ravennate Olindo Guerrini, pubblicate nel 1897.\nTrama.\nFranco e Ciccio lavorano come camerieri in una locanda, in Francia. Il giorno che Ciccio prende ufficialmente la cittadinanza francese, scoppia la Prima guerra mondiale tra Germania e Francia e tutti i cittadini sono costretti ad arruolarsi. Franco (anche lui cittadino francese) e Ciccio si arruolano loro malgrado e vanno in guerra. Qui ai due viene ordinata una missione quasi suicida: far esplodere le trincee tedesche. I due vengono quindi travestiti da tedeschi ma vengono scambiati da questi ultimi per veri soldati teutonici da incaricare della stessa identica missione: far esplodere le trincee francesi vestiti da soldati transalpini.\nI due finiscono con l'eseguire l'ordine del nemico e far perdere la battaglia alla Francia. Qualche tempo dopo, i due sciagurati fanno ritorno al comando francese e, dopo essere stati riammessi nell'esercito, si propongono come volontari per lavoretti comuni piuttosto che andare in battaglia. Il loro compito, quindi, \u00e8 quello di aggiustare i fili dell'elettricit\u00e0 nella camera del generale inglese McCaster. Quest'ultimo, per non creare scandalo all'arrivo dei due, in quanto \u00e8 in compagnia dell'affascinante Lil\u00ec, si nasconde con lei sotto il letto. Quando Franco e Ciccio sono ormai fuori dalla stanza, la signorina provoca la morte apparente del generale \"avvelenandolo\".\nQuando Franco e Ciccio ritornano nella stanza e trovano il generale morto, credendo di essere stati loro gli assassini per via dei fili elettrici messi male, lo nascondono e con uno stratagemma lo portano fuori dal comando. Il loro intento \u00e8 portare il corpo del generale sul campo di battaglia, facendo credere a tutti che \u00e8 morto in guerra, ignorando che invece \u00e8 ancora vivo e che \u00e8 soltanto vittima di un siero paralizzante iniettatogli dalle spie nemiche.\nDopo tante peripezie, i due amici riescono a portare il corpo dove volevano ma l\u00ec \"ucciderlo\" non sar\u00e0 facile. Improvvisamente il generale si risveglia e insegue furioso i due soldati. A vedere la scena da due lati opposti sono l'esercito francese e quello tedesco che si daranno battaglia fino alla vittoria di quello tricolore. Per via di tutti i guai combinati, Franco e Ciccio vengono condannati alla fucilazione ma salvati all'ultimo momento dal generale McCaster. I tre stanno brindando alla vittoria in quella guerra quando vengono tutti paralizzati. Le spie hanno colpito ancora."}
{"id": "1042769", "revid": "55474", "url": "https://it.wikipedia.org/wiki?curid=1042769", "title": "Divisione Nazionale 1931 (pallacanestro maschile)", "text": "La Divisione Nazionale FIP 1931 \u00e8 stata l'undicesima edizione del massimo campionato italiano di pallacanestro maschile.\nLa Ginnastica Roma torna alla vittoria, prevalendo in finale contro la Societ\u00e0 Ginnastica Triestina, che l'anno precedente aveva conquistato il suo primo titolo.\nNelle riunioni dell'autunno del 1930 della FIPAC, furono prese alcune decisioni riguardo al futuro assetto dei campionati. La suddivisione in tre categorie (Divisione Nazionale, Prima Divisione, Seconda Divisione), di cui le prime due a carattere nazionale, la terza regionale. La formazione di un vero e proprio corpo arbitri a livello nazionale e l'obbligo di presenza di un arbitro ufficiale, mentre fino al 1930 potevano arbitrare anche i giocatori. Vengono inoltre istituiti i campionati a girone doppio (andata e ritorno). Fu inoltre rinominata la federazione: da \"Federazione Italiana Palla Al Cesto\" a \"Federazione Italiana Pallacanestro\".\nVince il titolo italiano la Societ\u00e0 Ginnastica Roma, in finale sulla Societ\u00e0 Ginnastica Triestina. La terza partita della finale \u00e8 stata omologata col risultato di 2-0 a tavolino a favore della Roma perch\u00e9 la Triestina ha fruito di tre giocatori di riserva anzich\u00e9 due, come da regolamento."}
{"id": "1042770", "revid": "1898155", "url": "https://it.wikipedia.org/wiki?curid=1042770", "title": "Divisione Nazionale 1932 (pallacanestro maschile)", "text": "La Divisione Nazionale FIP 1932 \u00e8 stata la dodicesima edizione del massimo campionato italiano di pallacanestro maschile.\nIl campionato comincia a marzo e vede 12 squadre iscritte, divise in 4 gironi da 3 squadre ciascuno. Le squadre si incontrano in partite di andata e ritorno. La vittoria vale 2 punti, la sconfitta 1.\nLe vincenti dei 4 gironi si incontrano in un nuovo girone all'italiana, ancora con partite di andata e ritorno. La prima classificata \u00e8 Campione d'Italia. \nLa Ginnastica Triestina conquista il suo secondo titolo, giungendo davanti a A.P. Napoli e Dop.Borletti Milano,\nPrima fase.\nGirone A.\nCalendario.\nNon tutte le partite furono disputate la domenica. Nel girone A, infatti, si gioc\u00f2 sabato 26 marzo, 9 e 16 aprile.\n(*) rinviata per impraticabilit\u00e0 del campo.\nRecupero:\nClassifica.\nIl G.U.F. Torino \u00e8 ammesso alla finalissima per lo scudetto.\nGirone B.\nCalendario.\n(*) annullata dalla F.I.P. per errore tecnico.\nRecupero:\nClassifica.\nLa Borletti \u00e8 ammessa alla finalissima per lo scudetto.\nGirone C.\nCalendario.\nNon tutte le partite furono disputate la domenica. Nel girone C, infatti, si gioc\u00f2 sabato 26 marzo.\nClassifica.\nLa Ginnastica Triestina \u00e8 ammessa alla finalissima per lo scudetto.\nGirone D.\nCalendario.\nNon tutte le partite furono disputate la domenica. Nel girone D, infatti, si gioc\u00f2 luned\u00ec 28 marzo.\n(*) La gara fu sospesa per incidenti ed invasione di campo. La F.I.P. mand\u00f2 a ripetere la gara.\nClassifica.\nAllo spareggio del 22 maggio 1932 a Formia il Napoli batte Roma 15-9 (p.t. 8-5) e accede alle finali."}
{"id": "1042772", "revid": "24443", "url": "https://it.wikipedia.org/wiki?curid=1042772", "title": "Monte Tagliaferro", "text": "Il Monte Tagliaferro \u00e8 una montagna delle Alpi Pennine alta 2 964\u00a0m, posta tra Alta Valsesia e Val Sermenza in provincia di Vercelli.\nCaratteristiche.\nPosta sul contrafforte montuoso che discende dalla punta Gnifetti (4.554m) del Monte Rosa, divide il comune di Alagna Valsesia da quello di Alto Sermenza in Val Sermenza. Tra le pi\u00f9 conosciute cime valsesiane, ha una forma perfettamente piramidale se vista dalla val d'Otro e dal Colle del Termo, con una sporgenza a sud chiamata Dosso Grinner, su cui si sviluppa la via normale di salita. slanciata e appuntita \u00e8 visibile anche dalla Pianura Padana, addirittura da Milano. Si tratta di una montagna imponente, la cui salita risulta delicata e faticosa da tutti i versanti.\nA causa della sua posizione, primo alto baluardo sopra le cime pi\u00f9 basse della val Sermenza, d'estate, quando la temperatura \u00e8 elevata, finisce per essere frequentemente avvolta dalle nuvole d'umidit\u00e0 provenienti dalla vicina pianura. Proprio l'umidit\u00e0, rende particolarmente scivolose le rocce, accrescendo i pericoli e causando numerose disgrazie che hanno contraddistinto e continuano a contraddistinguere la storia di questa montagna.\nPer questo, per la sua ascensione, anche se effettuata dalla via normale, \u00e8 necessario non solo scegliere una giornata dal meteo stabile, ma anche dalle temperature non eccessivamente elevate.\nAlle sue pendici si trovano, a nord, il Colle Mud (2 324\u00a0m), a sud, la Bocchetta della Moanda (2 422\u00a0m) e il Passo del Gatto (2 714 m). I primi due valichi erano e sono percorsi da due sentieri che uniscono Alagna (frazione Pedemonte) con la Val Sermenza, un tempo importanti vie di comunicazione per le genti di lingua Walser che popolano dal Medioevo l'alta Valsesia.\nConformazione.\nIl Tagliaferro presenta quattro pareti principali separate da altrettante creste. La Parete Nord \u00e8 la pi\u00f9 impressionante e severa; un muro verticale con sviluppo dalla base alla vetta di massimo 1 200 m alla cui base sono situati dei nevai perenni che un tempo si univano in un piccolo ghiacciaio, di cui oggi \u00e8 visibile la morena laterale. \u00c8 caratterizzata nella parte centrale dalla Haida Weg, una lunga cengia in parte ingombra di detriti larga da 50\u00a0cm a oltre 2 metri, che l'attraversa diagonalmente come un lunghissimo ballatoio posto sulla Valmontasca.\nLa parete nord-ovest precipita sul vallone Mud ed \u00e8 ben visibile dal sottostante rifugio Santino Ferioli (2 264\u00a0m). \u00c8 alta circa 800 metri e solcata da ripidissimi canaloni, su questo versante il solido Gneiss che compone la montagna \u00e8 meno compatto, per cui \u00e8 molto frequente la caduta di sassi anche di grandi dimensioni.\nLa parete sud-ovest, in parte erbosa, in parte rocciosa, sovrasta le Alpi Campo e Sattal, ha una curvatura nel settore pi\u00f9 a sud che crea lo sperone roccioso del Dosso Grinner, alla cui base \u00e8 meno dirupata e pi\u00f9 attaccabile: qu\u00ec si sviluppa la via normale di Alagna.\nLa parete sud-est si affaccia sulla Val Nonai presso Rima San Giuseppe ed \u00e8 la pi\u00f9 appartata non che quella con meno sviluppo (300 m di roccia).\nEsiste una quinta piccola parete, la Sud (o parete Nascosta), che si stacca dalla Bocchetta di Moanda e non arriva in vetta ma termina sul Dosso Grinner. \u00c8 totalmente sconosciuta, anche per l'accesso non facile (1 300 m di dislivello prima dell'attacco) ma ha placche di roccia molto levigate che la rendono interessante per l'arrampicata.\nTra le creste, la \"nord-nord-ovest\" \u00e8 senza dubbio la pi\u00f9 spettacolare e amata dagli alpinisti. Si innalza ripida dal colle Mud con una serie di balzi vertiginosi, \u00e8 il sogno di tutti gli abitanti di Rima. La \"sud-ovest\" \u00e8 lunghissima e ha un dislivello di circa 1 600 metri. Il tratto che ne interrompe la ripidit\u00e0 nella parte centrale \u00e8 chiamato \"testa della Scimmia\" e come la vicina parete nord-ovest, \u00e8 pochissimo frequentata. La cresta \"Nord-est\" \u00e8 anch'essa lunghissima; a quota 2 600 m circa, si divide in due: il primo ramo prosegue per la stessa direzione, il secondo vira a sud creando il Moncucco, altra spalla della montagna. Tra Tagliaferro e Moncucco \u00e8 presente il Passo del Vallarolo (2 332 m), valico su cui si sviluppa la via normale di Rima.\nAscensioni.\nVie normali o escursionistiche:\nDa Rima: dal centro del paese si prende il sentiero segnalato Colle Mud-Monte Tagliaferro, per il primo tratto un'ottima mulattiera, poi dopo la deviazione e l'attraversamento del Rio Valmontasca pi\u00f9 stretto. Si attraversano vari alpeggi e si giunge al passo del Vallarolo, si apre la val Nonai e per la prima volta si vede la vetta. Si vede anche il Dosso Grinner e l'avvallamento del passo del Gatto, che si guadagna per sentiero stretto e ripidissimo, sarebbero necessarie ma non sono presenti catene a causa dell'assenza di rocce su cui attaccare. Arrivati al passo si prosegue sul filo di cresta o spostandosi per evitare risalti e gendarmi rocciosi, per facili roccette si arriva in vetta.\nDislivello: +1 600 m Difficolt\u00e0: EE Punti di Appoggio: NESSUNO Tempo: 5 h\nDa Alagna: si parte dalla frazione Pedemonte di Alagna, si seguono le indicazioni per Alpe Campo, in 2h si raggiunge con un facile sentiero, qui si pu\u00f2 anche sostare la notte, il proprietario dell'Alpe \u00e8 Gilberto Negri, il maggior scalatore del Tagliaferro. Continuando il sentiero si fa pi\u00f9 ripido e si raggiunge la bocchetta di Moanda. Girando a sinistra si trova un sentiero semi-attrezzato che aggira alcuni risalti rocciosi e canaloni, si guadagna il passo del Gatto. Da qu\u00ec come la normale di Rima.\nDislivello: +1 700 m Difficolt\u00e0: EE/EEA Punti di Appoggio: Baita Sociale Alpe Campo, Alpe Sattal. Tempo: 5/6 h.\nHaida Weg: seguendo la via normale di Rima all'alpe Scarpia di Sopra si devia per un canalino roccioso, percorso questo si sbuca sulla mitica Cengia del Tagliaferro, percorribile nella sua interezza senza difficolt\u00e0 particolari (EE).\nVie alpinistiche:\n\"C\"resta N-NW: si prende dal colle Mud, nel primo tratto \u00e8 roccia mista a erba, poi diventa verticale su ottimo gneiss, con divertenti risalti rocciosi, difficolt\u00e0 che variano fino al IV grado, con una placca di V-, \u00e8 stata aperta da Bianchetti e Giupponi nel 1925.\nSviluppo: 800 m Difficolt\u00e0 Max: V- Punti di appoggio: Rifugio Santino Ferioli. Tempo: 4h (+3 per l'avvicinamento)\nParete N: via aperta nel 21 Luglio 1938 da Francesco Ravelli e Adolfo Vecchietti, con uno sviluppo di 1 000 m e difficolt\u00e0 costanti di III e IV grado (D) \u00e8 possibile un'uscita a met\u00e0 parete sulla Haida Weg in caso di maltempo.\nDirettissima parete N: supera difficolt\u00e0 ancora maggiori della precedente (V e un passaggio di VI grado), opera di Gilberto Negri e Gualtiero Pagano nel 1964, un anno dopo il tragico tentativo degli sfortunati Pietro Aredi e Boris Verderber.\nVia Canta Laida sulla parete N: aperta nel 2016 segue una crestina poco pronunciata, supera difficolt\u00e0 massime di VII grado e costanti di VI \u00e8 V. \nVia 2017 sulla parete N: \u00e8 la via pi\u00f9 dura sulla montagna, aperta nel 2017, con uno sviluppo di 1 100 m e difficolt\u00e0 di 6c (forse anche 7a) non ancora ripetuta.\nPs. Esistono molte altre vie sulle pareti della montagna ma sono molto poco percorse e meno importanti. \nCuriosit\u00e0.\nLa statuetta della Madonnina collocata sulla vetta l'8 agosto 1954 \u00e8 la riproduzione della statua della Madonna Immacolata che si trova in piazza Martiri a Borgomanero (NO), opera dello scultore borgomanerese Luigi FORNARA.\nPromotore dell'installazione l'allora don (oggi monsignore) Pier Franco Pastore \"guida\" dell'oratorio cittadino.\nFra i tanti oratoriani che vi parteciparono, spiccano i nomi di Luigi Barbaglia (Fioca) per il trasporto \"a spalla\" della statua e Bartolo Signini per il piedistallo.\nBarbaglia, a ricordo di tale \"posa\" annualmente e in tale data, promuove l'ascensione alla vetta.\n- si narra che la cengia Haida Weg, tradotto significa \"brutta strada\" sia stata intagliata dai Romani e che poi vi ci fosse stato posizionato un tesoro, da allora molti alpinisti avrebbero cercato di raggiungerlo, ma il tesoro era custodito da un rospo, che si gonfiava a tal punto da impedire il passaggio sulla cengia.\n- anticamente alcuni pastori della zona notarono che le loro mucche andavano a pascolare sull'Haida Weg, perch\u00e9 l\u00ec c'era un'erba molto fresca, ma precipitavano, allora fu costruito un cancelletto per non farle passare. Tuttora questo cancello esiste ed \u00e8 una difficolt\u00e0 in pi\u00f9 per gli escursionisti che la attraversano.\nIl nome della montagna deriva da una lama rocciosa che taglia la vetta lunga 60 m e larga 50\u00a0cm, su di essa ci sono alcune antiche incisioni, forse di epoca romana.\nTraversate alpine.\nSotto questa montagna corrono diversi percorsi:\nPanorama.\nIl panorama da questa vetta \u00e8 vastissimo, con un particolare ravvicinato sulla Parete Valsesiana del Monte Rosa, tra le vette principali abbiamo: Piramide Vincent, Ludwigshohe, Punta Parrot, Punta Gniffetti, Punta Dofour, Punta Nordend, Punta Grober, Corno Mud, Corno Piglim\u00f2, Pizzo Montevecchio, Cima Lampone, Stralhorn, Pizzo d'Andolla, Monte leone, Cima Carnera, Gruppo delle Grigne, Resegone, Monte Disgrazia, Piz Bernina, Adamello, Monte Barone, Cima di Bo, Mont Nery, Cresta Rossa, Corno Bianco, Testa grigia, Punta Straling, Corno del Camoscio, Grand Tournalin, Grivola, Monte Bianco, Monviso."}
{"id": "1042786", "revid": "298055", "url": "https://it.wikipedia.org/wiki?curid=1042786", "title": "Mr. Jones (Nikita)", "text": ""}
{"id": "1042788", "revid": "1730254", "url": "https://it.wikipedia.org/wiki?curid=1042788", "title": "TopSolid", "text": "TopSolid \u00e8 un software per la progettazione assistita da computer (CAD Computer Aided Design) concepito e realizzato da TOPSOLID SAS. Apparso per la prima volta nel 1987 con il nome commerciale TopCAD, era allora uno dei primi software CAD di modellazione solida (volumi) funzionante su Personal Computer. Utilizzava, a quel tempo, un modellatore poliedrico.La versione odierna di TopSolid utilizza il modellatore geometrico ParaSolid, \u00e8 capace di importare ed esportare tramite tutti i formati aperti del mercato, cos\u00ec come in formati proprietari, come CATIA o ParaSolid.TopSolid raggruppa tutta una famiglia di prodotti, dal CAD generalista, in particolare meccanico, (TopSolid'Design), lamiera (TopSolid'Fold), legno (TopSolid'Wood) o per gli stampi TopSolid'Mold (per stampi iniezione) e TopSolid'Progress (per la creazione di stampi a passo o progressivi), fino al CAM meccanico (TopSolid'Cam), lamiera (TopSolid'PunchCut), legno (TopSolid'WoodCam) o per pilotare macchine ad erosione a filo (TopSolid'Wire). Vi \u00e8 inoltre una applicazione di verifica dei pezzi in 3D (TopSolid'Control), un generatore di messa in tavola (TopSolid'Draft), di calcolo strutturale (FEM) (TopSolid'Castor), ecc."}
{"id": "1042790", "revid": "125985703", "url": "https://it.wikipedia.org/wiki?curid=1042790", "title": "Comedy Central (Italia)", "text": "Comedy Central \u00e8 un'emittente televisiva italiana prodotta per Sky Italia da Paramount Networks Italia (fino al 1\u00ba agosto 2015 da MTV Italia S.r.l.).\nLo speaker ufficiale del canale \u00e8 il doppiatore Paolo De Santis.\nStoria.\nComedy Central approda in Italia il 30 aprile 2007 sulle ceneri di Paramount Comedy (canale prodotto da MTV Italia S.r.l.), al canale 115 di Sky Italia. Dal 1\u00ba gennaio 2009 il canale trasmette alla posizione 117, mentre il 31 luglio dello stesso anno nasce la versione \"timeshift\" Comedy Central +1 sul canale 131; dall'8 novembre 2010 i due canali si spostano e vengono \"avvicinati\" sui canali 122 e 123. Dal 29 marzo 2014 Comedy Central trasmette sul canale 124 e la sua versione +1 sul 125. Nella guida TV la versione \"timeshift\" del canale risulta come \"Comedy +1\", anzich\u00e9 \"Comedy Central +1\".\nDal 1\u00ba novembre 2010 Comedy Central e il suo \"timeshift\" trasmettono nel formato panoramico .\nIl direttore di Comedy Central Italia \u00e8 Sergio Del Prete (sino al 2019 Alessandro Grieco).\nDal 4 giugno 2018 si sposta sui canali 128 (Comedy Central) e 129 (Comedy Central +1).\nDal 24 maggio 2019 il canale cambia logo e grafica, come nella versione statunitense.\nDal 1\u00ba ottobre 2019 il canale \u00e8 disponibile anche in streaming su Now TV.\nIl 1\u00ba luglio 2021, in seguito ad una riorganizzazione di alcuni canali Sky, si trasferiscono rispettivamente alle numerazioni 129 e 130.\nAscolti di Comedy Central.\nShare 24h di Comedy Central.\nDati Auditel relativi al giorno medio mensile sul target individui 4+."}
{"id": "1042793", "revid": "767487", "url": "https://it.wikipedia.org/wiki?curid=1042793", "title": "Mucche alla riscossa", "text": "Mucche alla riscossa (\"Home on the Range\") \u00e8 un film del 2004 diretto da Will Finn e John Sanford. \u00c8 un film d'animazione prodotto dalla Walt Disney Feature Animation e uscito negli Stati Uniti il 21 marzo 2004, distribuito dalla Walt Disney Pictures. \u00c8 il 45\u00ba Classico Disney. Il titolo originale \u00e8 una citazione della popolare canzone country \"Home on the Range\".\nAmbientato nel vecchio West, il film \u00e8 incentrato su un bizzarro trio di vacche da latte - la sfacciata e avventurosa Maggie, la compassata e corretta Mrs. Calloway e la svampita e spensierata Grace - che devono catturare un famigerato ladro di bestiame, per la sua taglia, al fine di salvare la loro idilliaca fattoria dal pignoramento.\nTrama.\nMaggie \u00e8 l'unica mucca rimasta al Dixon Ranch dopo che il malvagio fuorilegge Alameda Slim, assieme ai suoi tre nipoti, i fratelli Willie Phil, Gil e Bill, ha rubato tutto il resto del bestiame di Abner Dixon, il proprietario, per poi sparire senza lasciar traccia. Dixon vende Maggie a Pearl, una donna gentile e anziana, che gestisce una fattoria chiamata Angolo di Paradiso.\nUn giorno, lo sceriffo Sam Brown arriva ad avvisare Pearl che la sua banca sta facendo il giro dei debitori a causa di una serie di fallimenti nelle altre fattorie che sono state vendute, e le dice che ha tre giorni di tempo per pagare alla banca 750 dollari, oppure la sua fattoria sar\u00e0 messa all'asta. Sentendo questo, Maggie convince le altre mucche della fattoria ad andare in citt\u00e0 per tentare di vincere un premio in denaro ad una fiera. Mentre le mucche sono in citt\u00e0, dove finiscono accidentalmente in un saloon dopo aver scambiato i suoni per una sparatoria, un cacciatore di taglie di nome Rico porta allo sceriffo un criminale e raccoglie la ricompensa. Affermando di aver bisogno di un nuovo cavallo per catturare Alameda Slim mentre il suo si riposa, prende Buck, il cavallo dello sceriffo, che lo ammira profondamente. Quando Maggie scopre che la ricompensa per la cattura di Slim \u00e8 di esattamente 750 dollari, convince le altre vacche a cercare di catturarlo per salvare Angolo di Paradiso.\nQuella notte si nascondono in un grande branco di tori, quando arriva Alameda Slim. Prima che una di loro possa fare qualcosa, Slim inizia un canto yodel che fa andare tutti i bovini in uno stato di trance che li induce a ballare pazzamente e a seguire Slim ovunque. Grace, essendo l'unica immune al canto, \u00e8 in grado di far tornare Maggie e Mrs. Calloway alla ragione poco prima che Slim chiuda il sentiero dietro di lui con una frana per fermare Rico e i suoi uomini.\nMentre Rico discute con i suoi uomini sulla sua prossima mossa, Buck inizia a parlare con Maggie, Grace e Mrs. Calloway come vecchi amici e mimando azioni. Questo fa s\u00ec che Rico creda che Buck abbia paura delle mucche, e rimanda Buck allo sceriffo. Buck fugge, determinato a catturare Slim da solo per dimostrare il suo valore. Maggie, Grace e Mrs. Calloway seguono le sue tracce, ma a causa di un temporale, rimangono indietro. La mattina dopo, incontrano un coniglio con una zampa di legno di nome Lucky Jack, che come Maggie, ha perso la sua casa per colpa di Slim, la Miniera dell'Eco, ora usata come covo da lui e i suoi nipoti. Qui, quella sera, escogitano un piano per catturare il ladro di bestiame, intrappolandolo, sbattendolo nel carrello, legandolo come un salame e stordendolo con una padella nel caso in cui provasse a chiamare aiuto, e per impedire che Maggie e Mrs. Calloway vengano ipnotizzate di nuovo dallo yodel di Slim, Grace stacca dei ciuffi di coda a Jack e li attacca alle loro orecchie.\nAlla miniera, Slim rivela di aver rubato tutto il bestiame dai suoi ex clienti per ripicca, siccome lavorava per le fattorie pi\u00f9 prestigiose e ogni volta veniva licenziato. Quando i suoi ex clienti non possono pi\u00f9 sostenere la loro terra, egli la compra quando viene messa all'asta assumendo l'identit\u00e0 del rispettabile signor Yancy O'Del, utilizzando il denaro che ottiene dalla vendita del bestiame che ha rubato.\nDopo l'arrivo al covo di Slim, le mucche riescono a catturarlo, ma all'alba del terzo giorno, una volta lasciata la miniera, il furfante le ferma, rivela che Rico \u00e8 al suo soldo, indossa il suo costume da O'Del e fugge per andare a partecipare all'asta. Resosi conto che il suo idolo \u00e8 cattivo, Buck si ribella a lui, aiuta le mucche a metterlo fuori combattimento assieme ai Willie e libera tutto il bestiame rubato, poi prendono il treno per la fattoria. Le mucche riescono a fermare Slim giusto prima che potesse comprare la fattoria e lo fermano con l'aiuto agli altri animali. Slim viene legato, imbavagliato e arrestato dallo sceriffo e Angolo di Paradiso viene salvato con il denaro della ricompensa.\nProduzione.\nPrima dell'uscita del film, la Disney dichiar\u00f2 che sarebbe stato l'ultimo Classico Disney prodotto in animazione tradizionale. Anche se i film d'animazione della Disney avevano avuto alcuni effetti generati al computer per molti anni, la Disney annunci\u00f2 l'intenzione di spostarsi interamente all'animazione al computer dopo \"Mucche alla riscossa\", a partire da \"Chicken Little - Amici per le penne\" (2005), e licenzi\u00f2 la maggior parte del suo dipartimento di animazione. Dopo che la societ\u00e0 acquis\u00ec la Pixar all'inizio del 2006 i nuovi dirigenti John Lasseter e Ed Catmull decisero di far rivivere l'animazione tradizionale, e annunciarono il film d'animazione in 2D \"La principessa e il ranocchio\". Tuttavia, \"Mucche alla riscossa\" fu l'ultimo Classico Disney ad utilizzare il sistema CAPS, che era stato utilizzato pienamente per la prima volta in \"Bianca e Bernie nella terra dei canguri\".\nIl film inizi\u00f2 la pre-produzione dopo l'uscita di \"Pocahontas\" nel 1995. Nell'agosto 2000 il film venne annunciato come \"Sweating Bullets\" e previsto per un'uscita nell'autunno 2003. Il titolo venne cambiato in \"Home on the Range\" nell'aprile 2002. Questo film era originariamente previsto per l'uscita nel novembre 2003, ma i problemi di sceneggiatura e di produzione costrinsero la Disney a scambiare le date di uscita con \"Koda, fratello orso\" (originariamente in programma per la primavera 2004) nel dicembre 2002. Lo studio ruppe anche la propria tradizione di distribuire grandi film al Ringraziamento o nelle vacanze estive (per massimizzare il pubblico familiare), facendolo uscire il 2 aprile.\nColonna sonora.\nAlbum.\nLa colonna sonora contiene le canzoni scritte da Alan Menken e Glenn Slater, ed eseguite da K.D. Lang, Randy Quaid, Bonnie Raitt, Tim McGraw e The Beu Sisters, insieme alla musica strumentale composta da Menken. L'album \u00e8 stato pubblicato il 30 marzo 2004 dalla Walt Disney Records.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano venne eseguito dalla Royfilm e diretto da Leslie La Penna su dialoghi di Manuela Marianetti. I testi delle canzoni sono di Lorena Brancucci, e la direzione musicale \u00e8 di Ermavilo.\nAccoglienza.\nIncassi.\nIl film, con un budget di circa 110 milioni di dollari, ne incass\u00f2 145.5 Il film non riusc\u00ec ad ottenere un gran successo commerciale, a seguito di una lunga serie di delusioni al botteghino prodotte dalla Disney all'epoca, tra cui \"Atlantis - L'impero perduto\" e \"Il pianeta del tesoro\".\nCritica.\nSu Rotten Tomatoes il 54% dei critici hanno dato recensioni positive, basato su 124 recensioni. Il consenso generale del sito \u00e8: \"Anche se \"Mucche alla riscossa\" \u00e8 simpatico e pu\u00f2 svagare i bambini, \u00e8 uno dei titoli pi\u00f9 mediocri della Disney, con immagini sgargianti e una trama noiosa\". Secondo Metacritic, la valutazione media del film \u00e8 di 50/100, sulla base di 30 recensioni. Gli utenti hanno dato al film un punteggio di approvazione del 4,2/10 sulla base di 12 voti.\nEdizioni home video.\nVHS.\nLa prima e unica edizione VHS del film usc\u00ec in Italia il 16 novembre 2004.\nDVD.\nLa prima edizione DVD del film usc\u00ec in Italia il 16 novembre 2004. Il 4 novembre 2015 torna ad essere disponibile all'interno della raccolta \"I Classici Disney\", nuovamente in edizione a disco singolo.\nBlu-ray.\nLa prima edizione BD del film \u00e8 uscita in Italia il 9 aprile 2014. Il film \u00e8 stato adattato all'aspect ratio 1.78:1. I due contenuti speciali inclusi sono i medesimi dell'edizione DVD.\n\"I tre porcellini\".\nI tre porcellini (\"A Dairy Tale\") \u00e8 un cortometraggio animato di tre minuti, incluso come contenuto speciale nel DVD del film. Il corto, diretto dai registi del film, vede Mrs. Calloway raccontare la storia de \"I tre porcellini\", venendo per\u00f2 interrotta da Maggie, Grace, Buck, Jeb, Ollie e Audrey che la raccontano a modo loro. I personaggi appaiono in uno stile super deformed simile a quello delle illustrazioni di un libro per bambini."}
{"id": "1042796", "revid": "94869820", "url": "https://it.wikipedia.org/wiki?curid=1042796", "title": "Valutazione degli ecosistemi del millennio", "text": "La Valutazione degli ecosistemi del millennio, abbreviato generalmente in MEA dall'inglese Millennium Ecosystem Assessment, \u00e8 un progetto di ricerca che ha cercato di identificare i cambiamenti subiti dagli ecosistemi e di sviluppare degli scenari per il futuro, basandosi sul trend dei cambiamenti. \u00c8 stato lanciato nel 2001 con il supporto delle Nazioni Unite ed \u00e8 costato 24 milioni di dollari.\nI risultati, pubblicati nel 2005 dopo quattro anni di lavoro e il coinvolgimento di pi\u00f9 di mille esperti e scienziati di quasi tutto il mondo, hanno affermato che il mondo sta degradando le proprie risorse naturali, evidenziando che le conseguenze di questa degradazione cresceranno in maniera significativa nei prossimi 50 anni."}
{"id": "1042807", "revid": "599013", "url": "https://it.wikipedia.org/wiki?curid=1042807", "title": "ROSAT", "text": "ROSAT (abbreviazione di \"R\u00f6ntgensatellit\") era un satellite artificiale tedesco per lo studio dei raggi X, rientrato sulla terra il 23 ottobre 2011 nell'oceano Indiano.\nStoria.\nIl satellite prese il nome in onore di Wilhelm R\u00f6ntgen, lo scopritore dei raggi X. Fu lanciato il 1\u00ba giugno 1990 con un razzo Delta II da Cape Canaveral e rimase operativo fino al 12 febbraio 1999. La sua missione era di scandagliare l'universo, grazie ai suoi sensori, nelle bande spettrali dei raggi X e dell'ultravioletto estremo, per un periodo stimato di 18 mesi; in realt\u00e0 la sua operativita dur\u00f2 ben otto anni.\nNei seguenti 12 anni, l'orbita del satellite \u00e8 variata dagli iniziali 580 chilometri a 270 chilometri, per effetto della resistenza atmosferica. Ne \u00e8 stato previsto il rientro negli ultimi giorni di ottobre 2011. In realt\u00e0 il rientro \u00e8 stato il 23 ottobre nel mezzo dell'oceano Indiano.\nIl satellite ha un peso di 2400 chilogrammi, ed \u00e8 rivestito da materiale refrattario, in vetro e ceramica. Ci\u00f2 potrebbe rallentare la combustione del satellite nell'attraversamento dell'atmosfera terrestre, cos\u00ec, anche se inizialmente si era pensato che nessuna sua parte avrebbe potuto sopravvivere al rientro, ora sembra pi\u00f9 probabile che alcuni pezzi, pesanti anche 400\u00a0kg, possano raggiungere il suolo.\nIpotesi di sabotaggio.\nIl satellite ha avuto un'avaria il 25 aprile 1998, quando il puntatore stellare inizi\u00f2 a surriscaldarsi. Ci\u00f2 fu subito risolto, ma caus\u00f2 un'operativit\u00e0 del satellite dimezzata.\nCinque mesi pi\u00f9 tardi, ovvero il 20 settembre, uno dei volani inizi\u00f2 a roteare pi\u00f9 velocemente del previsto, causando un'avaria generale al sistema di controllo del satellite.\nQuest'ultimo incidente fu inizialmente attribuito come conseguenza di quello di aprile, ma in seguito, precisamente nel 2008, un'ulteriore analisi sostenne un probabile attacco al \"Goddard Space Flight Center\" da parte di soggetti dediti allo spionaggio di provenienza russa."}
{"id": "1042811", "revid": "155996", "url": "https://it.wikipedia.org/wiki?curid=1042811", "title": "Topsolid", "text": ""}
{"id": "1042817", "revid": "729019", "url": "https://it.wikipedia.org/wiki?curid=1042817", "title": "Georg Konrad Morgen", "text": "Biografia.\nDopo la laurea all'Universit\u00e0 di Francoforte e la specializzazione presso la Hague Academy of International Law nell'omonima citt\u00e0, inizio la carriera di giudice a Stettino, attualmente in Polonia nord-occidentale.\nAccett\u00f2 il posto di assistente, presso il dipartimento legale delle SS di Cracovia (Hauptamt SS Gericht) e fu assegnato ai casi di corruzione.\nPer i giudizi imparziali e solidamente comprovati, attir\u00f2 su di s\u00e9 numerose critiche, tanto che fu trasferito alla divisione 5. SS-Panzer-Division Wiking\n(\"SS Wiking\") impegnata al fronte. La sua reputazione fece s\u00ec che, nel 1943, venisse assegnato alla divisione di Polizia criminale Reichskriminalpolizei (RKPA) ad occuparsi di crimini finanziari, lontano dai casi politici.\nDivenuto \"SS Obersturmf\u00fchrer\", comandante, fu designato a investigare sulle trasgressioni disciplinari e sulle infrazioni al codice d'onore dei membri del corpo delle SS, tra questi il caso del comandante di Sachsenhausen, Buchenwald e Majdanek Karl Otto Koch, marito di Ilse K\u00f6hler.\nIl caso.\nMorgen arriv\u00f2 al campo di Buchenwald investigando su un funzionario nazista, ma scopr\u00ec i retroscena della vita del comandante del campo Karl Koch: racket dei generi alimentari, assassinii dei deportati e, in generale, il funzionamento del campo per il proprio profitto.\nIntercett\u00f2 allora la corrispondenza tra Karl e la moglie, estendendo le inchieste all'interno del campo: Koch aveva sottratto in poco tempo oltre 100.000 marchi, aveva ucciso Kramer e Peix, due internati, coinvolgendo il dott. Waldemar Houst anche negli atti di sadismo perpetrati nel campo.\nPortate le prove a Arthur Nebe, il capo della polizia criminale, questi, le pass\u00f2 al capo della Gestapo Heinrich M\u00fcller, che a sua volta le pass\u00f2 a Ernst Kaltenbrunner, il capo del RSHA. Heinrich Himmler diede a Morgen l'autorit\u00e0 completa per continuare contro Koch.\nNel dicembre 1943, Morgen intrappol\u00f2 un complice di Koch, dal nome K\u01dchler, e lo convinse a testimoniare: Koch, giudicato colpevole, fu giustiziato per fucilazione.\nInvestigatore nei campi di concentramento.\nMorgen fu cos\u00ec autorizzato a investigare sui principali campi di sterminio Majdenek, Treblinka, Sobib\u00f3r e Be\u0142\u017cec. Riusc\u00ec comunque a perseguire alcuni membri di Majdenek, colpevoli di \"uccisioni arbitrarie\".\nPersegu\u00ec appartenenti alle alte gerarchie naziste, come Maximllian Grabner, Alex Piorkowski, Hans Horite e Herman Florstedt, portando 800 casi di corruzione e omicidio, ottenendo circa 200 condanne in soli due anni di attivit\u00e0.\nProprio mentre stava iniziando un'importante ricerca a Auschwitz, dove, nel 1944, durante le investigazioni sul comandante Rudolf H\u00f6\u00df, il suo assistente \"Hauptscharf\u00fchrer\" Gerhard Putsch spar\u00ec senza lasciare traccia, arrivarono gli ordini direttamente dall'ufficio di Hitler di cessare le investigazioni.\nLa testimonianza di Morgen fu importante al Processo di Norimberga, ma si rifiut\u00f2 di testimoniare contro Ilse Koch, nonostante le intimidazioni di estradarlo in Unione Sovietica, poich\u00e9 non aveva alcuna prova concreta che avesse commesso dei crimini, sebbene fosse convinto della sua colpevolezza.\nMorgen continu\u00f2 la sua carriera legale anche dopo la guerra."}
{"id": "1042831", "revid": "834", "url": "https://it.wikipedia.org/wiki?curid=1042831", "title": "Boz", "text": ""}
{"id": "1042832", "revid": "767487", "url": "https://it.wikipedia.org/wiki?curid=1042832", "title": "Liberal Animation", "text": "Liberal Animation \u00e8 il primo album ufficiale pubblicato dalla band hardcore punk statunitense NOFX.\nIl disco.\nIl disco \u00e8 stato pubblicato in vinile 33 giri, CD e musicassetta.Fu stampato su vinile nero, in 1500 copie, una prima volta nel 1988 dalla casa discografica cui la band stessa aveva dato vita, la Colossal Wassail. Questa edizione fu registrata l'11 settembre 1988 e venne distribuita con allegati una nota manoscritta su carta rossa e un poster raffigurante un teschio. In seguito fu ristampato (sempre su vinile nero) dall'etichetta Epitaph Records una prima volta nel 1991 (per la precisione usc\u00ec il 15 novembre), e, successivamente (non si conosce la data), una seconda volta ancora dalla Epitaph (vinile nero). Le due ristampe della Epitaph sono riconoscibili l'una dall'altra in base al logo della casa discografica stampato sull'etichetta centrale del disco, che cambia dalla prima alla seconda ristampa. Sono inoltre note tre sole copie del disco, sempre stampate dalla Epitaph, di colore marrone.Per quanto riguarda la stampa su compact disc, ne esistono due versioni, leggermente differenti l'una dall'altra: in una \u00e8 presente, sul CD, il classico logo \"Compact Disc Digital Audio\"; sull'altra, che \u00e8 una versione australiana, \u00e8 invece presente il logo della Shock Records, tramite la quale la Fat Wreck Chords distribu\u00ec il CD.La versione su musicassetta, invece, non ha nessuna particolarit\u00e0 ed \u00e8 fuori stampa, come d'altronde anche le versioni in vinile."}
{"id": "1042835", "revid": "767487", "url": "https://it.wikipedia.org/wiki?curid=1042835", "title": "S&amp;M Airlines", "text": "S&amp;M Airlines \u00e8 il secondo album della band hardcore punk americana NOFX, pubblicato nel 1989 dalla Epitaph Records.\nIl disco.\nIl disco \u00e8 stato pubblicato in vinile 33 giri, CD e musicassetta e non ha usufruito di ristampe; tutte le tre edizioni sono uguali e non hanno particolarit\u00e0 che le distingua o le possa dare un valore particolare.&lt;br&gt;Il vinile \u00e8 di colore nero ed \u00e8 ormai fuori stampa; non si \u00e8 sicuri di quante copie ne siano state stampate ma \u00e8 stato per anni disponibile sul mercato perci\u00f2 lo si dovrebbe trovare ancora senza grosse difficolt\u00e0. La versione su CD \u00e8 ancora disponibile, ma non si sa se sia mai stata ristampata (anche se l'ipotesi pi\u00f9 probabile propende per il no). La versione su cassetta, uguale al vinile e al CD, \u00e8 fuori stampa da tempo.\nIl disco fu registrato in soli 8 giorni sotto la supervisione di Brett Gurewitz. Greg Graffin capitando per caso durante le registrazioni del disco contribu\u00ec al disco cantando insieme con Mike e Brett i cori di sottofondo."}
{"id": "1042838", "revid": "767487", "url": "https://it.wikipedia.org/wiki?curid=1042838", "title": "Congiura di Giulio Civile", "text": "Congiura di Giulio Civile, noto anche come \"Giuramento dei Batavi\", \u00e8 un dipinto a olio su tela (196x309 cm) realizzato tra il 1661 ed 1662 dal pittore Rembrandt Harmenszoon Van Rijn. \u00c8 conservato nel Nationalmuseum di Stoccolma.\nDescrizione e stile.\nEseguito su commissione, il dipinto raffigura il giuramento di Gaio Giulio Civile, principe della trib\u00f9 dei Batavi che si rivolt\u00f2 contro l'Impero romano durante l'Anno dei quattro imperatori, capeggiando la rivolta batava che mise in estrema difficolt\u00e0 il dominio romano.\nIn origine il dipinto misurava 5 metri per 5: rimosso dal Municipio di Amsterdam per il quale era stato eseguito, venne ridimensionato probabilmente dallo stesso Rembrandt per venderlo pi\u00f9 facilmente."}
{"id": "1042841", "revid": "93685", "url": "https://it.wikipedia.org/wiki?curid=1042841", "title": "Giuramento dei Batavi", "text": ""}
{"id": "1042843", "revid": "104284148", "url": "https://it.wikipedia.org/wiki?curid=1042843", "title": "Ribbed", "text": "Ribbed \u00e8 il terzo album della band punk americana NOFX, pubblicato nel 1991 dalla Epitaph Records.\nIl disco.\nLa copertina dell'album \u00e8 l'immagine della confezione di un profilattico."}
{"id": "1042845", "revid": "73997", "url": "https://it.wikipedia.org/wiki?curid=1042845", "title": "Pump up the Valuum", "text": ""}
{"id": "1042855", "revid": "767487", "url": "https://it.wikipedia.org/wiki?curid=1042855", "title": "Cristo e l'adultera (Rembrandt)", "text": "Cristo e l'adultera \u00e8 un dipinto a olio su tavola (83,8x65,4\u00a0cm) realizzato nel 1644 dal pittore Rembrandt Harmenszoon Van Rijn.\n\u00c8 conservato nella National Gallery di Londra.\nL'opera \u00e8 firmata e datata \"REMBRANDT F 1644\".\nLa scena rappresentata \u00e8 tratta dal Vangelo secondo Giovanni: gli scribi portano a Ges\u00f9 una donna accusata di adulterio, che, secondo la legge, avrebbe dovuto essere lapidata. Ges\u00f9 si limit\u00f2 a commentare \"Chi \u00e8 senza peccato scagli la prima pietra\". Nell'episodio evangelico, Ges\u00f9 \u00e8 seduto per terra e scrive sulla sabbia: nel quadro \u00e8 invece raffigurato in piedi, attorniato dagli scribi e dai farisei."}
{"id": "1042858", "revid": "1351394", "url": "https://it.wikipedia.org/wiki?curid=1042858", "title": "White Trash, Two Heebs and a Bean", "text": "White Trash, Two Heebs and a Bean \u00e8 il quarto album pubblicato dalla band punk americana NOFX, nel 1992.\nSi tratta del primo album studio di El Hefe."}
{"id": "1042862", "revid": "729019", "url": "https://it.wikipedia.org/wiki?curid=1042862", "title": "Ferrovia Roma-Civitavecchia", "text": "La ferrovia Roma-Civitavecchia \u00e8 una linea ferroviaria italiana che collega la citt\u00e0 di Civitavecchia alla capitale d'Italia come parte della ferrovia Tirrenica. Aperta nel 1859 nell'allora Stato Pontificio, risulta essere una delle pi\u00f9 antiche ferrovie costruite sul suolo italiano.\nStoria.\nSotto il pontificato di papa Pio IX, iniziato nel 1846, anche lo Stato Pontificio decise di dotarsi di una propria ferrovia, in linea con quanto stava gi\u00e0 accadendo negli altri stati della penisola italiana. Nelle intenzioni della Santa Sede vi era la creazione di un collegamento ferroviario tra Roma, capitale dello Stato Pontificio, e il porto di Civitavecchia, che garantiva un florido commercio internazionale risultando essere lo scalo portuale pi\u00f9 importante del Lazio. Nel 1854 l'ingegnere Gustavo Guerin defin\u00ec il progetto della ferrovia Roma-Civitavecchia: su iniziativa dell'imprenditore Luigi Maria Manzi fu allora possibile la creazione, con sede a Parigi, di un'apposita societ\u00e0, poi confluita nella \"Societ\u00e0 Generale delle Strade Ferrate Romane\", che nell'aprile 1856 ottenne l'autorizzazione a costruire e in seguito gestire la strada ferrata.\nI lavori furono avviati il 9 ottobre 1856 e furono appaltati all'imprenditore francese Hubert D\u00e9brousse, gi\u00e0 rinomato nel campo delle costruzioni ferroviarie, che impieg\u00f2 950 operai suddivisi in 27 cantieri. In appena trenta mesi la ferrovia fu completata: effettuati con successo i primi viaggi di prova, il 17 aprile 1859 la linea venne ufficialmente aperta al pubblico. Il giorno precedente si era svolta una grande cerimonia di inaugurazione alla quale parteciparono circa 240 invitati: in tale occasione un convoglio percorse l'intera ferrovia da Civitavecchia a Roma e omaggi\u00f2 il papa donandogli alcuni prodotti locali.\nLa linea aveva origine presso la stazione di Roma Porta Portese, situata nelle vicinanze dell'omonima porta di Roma, dalla quale si allontanava verso ovest. La ferrovia abbandonava il centro abitato romano e si dirigeva verso la costa tirrenica passando per Magliana, Ponte Galeria, Maccarese e Palo, per poi proseguire verso nord-ovest assecondando il litorale fino a raggiungere Civitavecchia; i 73 chilometri di tracciato venivano coperti in due ore e mezzo. Il parco rotabili impiegabile sulla linea comprendeva undici locomotive a vapore costruite dall'azienda francese Cail &amp; Cie, oltre che una locomotiva costruita in Inghilterra; erano inoltre disponibili 21 carrozze passeggeri di prima classe e 25 carrozze passeggeri di seconda classe. Le rotaie furono fornite dalla Losh, Wilson &amp; Bell Company di Newcastle upon Tyne, in Inghilterra.\nPio IX utilizz\u00f2 due volte il treno per recarsi in visita a Civitavecchia. Il 2 luglio 1860 e il 7 ottobre 1861 circolarono sulla ferrovia tre vagoni papali, costruiti a Parigi dalla ditta Delettrez per conto della \"Societ\u00e0 Generale delle Strade Ferrate Romane\", che in seguito li don\u00f2 al pontefice. Uno di questi, popolarmente soprannominato \"balconata\", era aperto su un lato e consentiva al papa di effettuare benedizioni a bordo del convoglio; il secondo conteneva al suo interno una sala del trono, mentre un terzo ospitava una cappella dove il papa poteva celebrare la messa. Conservati per molti anni a Palazzo Braschi, i tre vagoni sono attualmente esposti alla Centrale Montemartini.\nNel 1863 la linea fu collegata alla stazione di Roma Termini con la costruzione del Ponte dell'Industria, allungando il binario di 7 chilometri. Due anni pi\u00f9 tardi, il 21 ottobre 1865, la stazione di Civitavecchia venne raccordata al porto cittadino: rinominata \"ferrovia Civitavecchia-Civitavecchia Marittima\", tale linea rimase in servizio sino al 2000, quando fu sostituita da un nuovo tracciato che raggiungeva la parte pi\u00f9 moderna del porto. Nel frattempo, erano stati avviati i lavori di proseguimento della linea verso nord, con l'intenzione di collegarla alla ferrovia Maremmana, che si attestava presso il confine tra Toscana e Lazio e che fu raggiunta nel 1867: il 22 giugno il collegamento ferroviario diretto tra Livorno e Roma divenne effettivo.\nRealizzata a binario unico, il successo che ottenne la linea spinse la \"Societ\u00e0 Generale delle Strade Ferrate Romane\" - nel 1885 divenuta \"Societ\u00e0 per le Strade Ferrate del Mediterraneo\" - ad attivare il raddoppio di binario sull'intera tratta Civitavecchia-Roma della ferrovia Maremmana, che fu attivato gradualmente tra il 1888 e il 1891. Nel 1905 la gestione della ferrovia pass\u00f2 a \"Ferrovie dello Stato\", che avvi\u00f2 un'importante opera di ammodernamento e sviluppo del tracciato culminata con l'attivazione, il 14 novembre 1938, dell'elettrificazione a 3000 volt a corrente continua. Durante la seconda guerra mondiale la linea sub\u00ec ingenti danni a causa dei bombardamenti alleati, ma il servizio su di essa venne ripristinato grazie anche all'impiego di rotabili americani. In occasione del campionato mondiale di calcio del 1990 fu realizzata una variante di tracciato nei pressi dell'ingresso della ferrovia a Roma: inaugurata l'11 giugno 1990, la \"variante Aurelia\" semplific\u00f2 il percorso della linea riducendone i tempi di percorrenza."}
{"id": "1042863", "revid": "93685", "url": "https://it.wikipedia.org/wiki?curid=1042863", "title": "Arwen Undomiel", "text": ""}
{"id": "1042867", "revid": "298055", "url": "https://it.wikipedia.org/wiki?curid=1042867", "title": "Adam Samuelle", "text": ""}
{"id": "1042885", "revid": "76963", "url": "https://it.wikipedia.org/wiki?curid=1042885", "title": "Tamara Mello", "text": "Gi\u00e0 da bambina recitava al teatro comunale. La sua carriera inizi\u00f2 nel 1993 con diverse apparizioni in alcuni telefilm, film e serie televisive. \u00c8 apparsa in \"7th Heaven\", \"The Brady Bunch Movie\", \"Boy Meets World\", \"Kiss Me\" e in \"Diagnosis: Murder\".\nNel 1999 debutta con il telefilm \"Popular\", interpretando Lily, una ragazza ambientalista, prima omosessuale, poi vegetariana, amica con Sam McPerson (interpretata da Carly Pope) e Carmen Ferrara (interpretata da Sara Rue).\nDopo \"Popular\" ha avuto diverse proposte di lavoro, sempre nel mondo del cinema. Ha origini portoghesi e vive a Los Angeles con il suo cane, di nome Andrea."}
{"id": "1042895", "revid": "729019", "url": "https://it.wikipedia.org/wiki?curid=1042895", "title": "Battaglia di Ostrovo", "text": "La battaglia di Ostrovo fu combattuta nel 1041 vicino a Ostrovo, una zona vicino al lago d'Ostrovo, nell'attuale Grecia del Nord, e lo scontro fu fra bizantini e bulgari, e i bizantini uscirono vincenti da questo conflitto, mentre i bulgari sconfitti. Nel 1040 Pietro Deljan di Bulgaria condusse una rivolta contro i bizantini. Egli liber\u00f2 rapidamente le terre bulgare occidentali da Belgrado fino a Larissa ma l'anno successivo Alusian di Bulgaria, si ribell\u00f2 al cugino Pietro, e lo fece accecare. Bench\u00e9 fosse diventato cieco, Pietro rimase al comando dell'esercito bulgaro, e venne a contatto con l'esercito bizantino vicino a Ostrovo. La battaglia in s\u00e9 \u00e8 poco chiara ma si sa che i bulgari furono sconfitti principalmente con l'aiuto della guardia variaga dell'Imperatore Michele IV il Paflagone. Il destino dell'Imperatore bulgaro \u00e8 inoltre a noi sconosciuto, \u00e8 probabile ch'egli mor\u00ec nell'infuriare della battaglia. Di conseguenza la rivolta fu schiacciata e la Bulgaria fu di nuovo sotto il dominio bizantino fino al 1185."}
{"id": "1042896", "revid": "110157", "url": "https://it.wikipedia.org/wiki?curid=1042896", "title": "Valentyne Suite", "text": "Valentyne Suite \u00e8 il secondo album pubblicato dal gruppo progressive rock britannico Colosseum, nel 1969.\n\u00c8 da molti considerato tra i primi dischi \"progressive\" per via della lunga \"suite\" che d\u00e0 il titolo all'album."}
{"id": "1042907", "revid": "26630", "url": "https://it.wikipedia.org/wiki?curid=1042907", "title": "Signore", "text": "Signore (dal latino \"senior(em)\", letteralmente \"pi\u00f9 anziano\"), indica chi \u00e8 \"superiore\" a qualcun altro, chi possiede, domina, governa o in generale ha potere su qualcuno o qualcosa:"}
{"id": "1042914", "revid": "6923", "url": "https://it.wikipedia.org/wiki?curid=1042914", "title": "Ecosostenibilit\u00e0", "text": "L'ecosostenibilit\u00e0 \u00e8 l'attivit\u00e0 umana che regola la propria pratica secondo assunti ecologisti nel quadro dello sviluppo sostenibile.\n\u00c8 ecosostenibile ci\u00f2 che porta ad agire in modo che il consumo di risorse sia tale che la generazione successiva riceva la stessa quantit\u00e0 di risorse che si \u00e8 ricevuta dalla generazione precedente. Il rinnovamento delle risorse \u00e8 al centro del discorso ecosostenibile, ed \u00e8 visto come capacit\u00e0 intrinseca del mondo di trasformarsi in maniera ciclica, capacit\u00e0 che va difesa per non modificare i delicati equilibri terrestri.\nAggettivi come ecosostenibile, ecocompatibile o verde (\"green\") sono termini usati nel marketing per riferirsi a prodotti e servizi, ma anche a leggi, linee guida e politiche, che affermano di produrre un impatto ridotto, minimo o nullo sugli ecosistemi o sull'ambiente. Varie aziende utilizzano questi termini ambigui per promuovere beni e servizi, talvolta con certificazioni aggiuntive pi\u00f9 specifiche, come il marchio ecologico (\"ecolabel\"). La strategia di comunicazione che sfrutta in modo ingannevole questi concetti viene chiamata greenwashing (ecologismo di facciata o ambientalismo di facciata).\nObiettivi di sviluppo sostenibile.\nPer garantire il raggiungimento degli obiettivi di sviluppo sostenibile alle aziende viene consigliato di impiegare processi ecosostenibili nella loro produzione. In particolare, l'obiettivo 12 di sviluppo sostenibile misura 11 obiettivi e 13 indicatori \"per garantire consumo e modelli di produzione sostenibili\".\nInoltre l'obiettivo 17 ha tra i suoi obiettivi di promuovere lo sviluppo, trasferimento, disseminazione e diffusione di tecnologie ecosostenibili per lo sviluppo di Paesi come parte dell'Agenda 2030.\nStandard di sostenibilit\u00e0.\nL'Organizzazione internazionale per la normazione ha sviluppato gli standard ISO 14020 e ISO 14024 per stabilire principi e procedure per etichette ambientali e dichiarazioni che dovrebbero seguire i certificatori ed eco-etichettatori. In particolare, tali norme si riferiscono all'evitare conflitti di interesse finanziario, all'uso di metodi scientifici e procedure di prova accettati e apertura e trasparenza nell'impostazione degli standard.\nModa e stili di vita.\nLa sensibilizzazione nei confronti dell'ambiente fa s\u00ec che l'ecosostenibilit\u00e0 faccia la sua comparsa anche nella moda, con la moda sostenibile e la moda ecosolidale, favorendo basso impatto ambientale sia nella creazione dei materiali sia nella produzione e commercializzazione dei capi.\nVarianti regionali.\nEuropa.\nI prodotti situati negli Stati membri dell'Unione europea possono utilizzare l'Ecolabel europeo. EMAS \u00e8 un altro marchio ecologico europeo che identifica se una gestione dell'organizzazione \u00e8 verde. La Germania utilizza anche Blue Angel, basata su standard nazionali.\nAmerica settentrionale.\nNegli Stati Uniti d'America, le affermazioni del marketing ambientale richiedono cautela. Espressioni ambigue come \"environmentally friendly\" (ecosostenibile) possono essere fonte di confusione quando prive di una definizione precisa; alcuni regolatori stanno fornendo direttive. L'Agenzia statunitense per la protezione dell'ambiente ha ritenuto alcune ecoetichette fuorvianti nel determinare se un prodotto \u00e8 veramente \"green\" (verde).\nIn Canada, un'etichetta \u00e8 quella dell'Environmental Choice Program. Istituito nel 1988, solo i prodotti approvati dal programma possono esibire l'etichetta.\nNel Messico vi sono diverse iniziative a vantaggio dell'ambiente. Il Messico \u00e8 stato uno dei primi Stati ad approvare una legge specifica sul cambiamento climatico. La legge ha fissato un obiettivo obbligatorio di ridurre le emissioni di gas a effetto serra nazionali del 30% entro il 2020. Il Paese ha anche una strategia nazionale dei cambiamenti climatici, che ha lo scopo di guidare i politici nei prossimi 40 anni.\nOceania.\nL'Energy rating label (\"Etichetta di valutazione dell'energia\") \u00e8 un'etichetta di Tipo III che fornisce informazioni sul \"servizio energetico per unit\u00e0 di consumo energetico\". \u00c8 stata istituita per la prima volta nel 1986, ma dei negoziati hanno portato a una riprogettazione nel 2000.\nAsia.\nLe tendenze ecosostenibili sono commercializzate con una diversa associazione di colore, utilizzando il colore blu per aria pulita e acqua pulita, al contrario del verde nelle culture occidentali. I veicoli ibridi costruiti da giapponesi e coreani usano il colore blu invece del verde tutto in tutto il veicolo e utilizzare la parola \"blu\" indiscriminatamente.\nInternazionali.\nEnergy Star \u00e8 un programma con un obiettivo primario di aumentare l'efficienza energetica e diminuendo indirettamente le emissioni di gas serra. Energy Star ha sezioni differenti per i diversi Stati o aree, tra cui gli Stati Uniti, l'Unione europea e l'Australia. Il programma, istituito in origine dagli Stati Uniti, esiste anche in Canada, Giappone, Nuova Zelanda e Taiwan."}
{"id": "1042929", "revid": "438678", "url": "https://it.wikipedia.org/wiki?curid=1042929", "title": "BPP", "text": ""}
{"id": "1042943", "revid": "1782831", "url": "https://it.wikipedia.org/wiki?curid=1042943", "title": "Kraven", "text": "Kraven il cacciatore (\"Kraven the Hunter\"), il cui vero nome \u00e8 Sergei Kravinoff, \u00e8 un personaggio immaginario dei fumetti creato da Stan Lee (testi) e Steve Ditko (disegni), pubblicato dalla Marvel Comics. La sua prima apparizione risale a \"Amazing Spider-Man\" (vol. 1) n. 15 nell'agosto 1964. Ha debuttato come avversario di Spider-Man, ma \u00e8 entrato in conflitto con altri eroi, come Pantera Nera e Tigra. \u00c8 il fratellastro del Camaleonte e uno dei membri fondatori dei Sinistri Sei.\nKraven \u00e8 tipicamente ritratto come un rinomato cacciatore di selvaggina il cui obiettivo nella vita \u00e8 quello di battere Spider-Man per dimostrarsi il pi\u00f9 grande cacciatore del mondo. Sebbene sia spesso troppo sicuro delle proprie capacit\u00e0, di cui si vanta, possiede un grande senso dell'onore e tratta i suoi avversari da pari a pari fino a prova contraria. Per questo motivo, Kraven \u00e8 stato anche descritto come un antieroe e un alleato di Squirrel Girl e talvolta dello stesso Spider-Man, che \u00e8 arrivato a rispettare profondamente per le numerose volte in cui ha sconfitto Kraven.\nIl personaggio \u00e8 ampiamente considerato come uno dei nemici pi\u00f9 formidabili di Spider-Man, e ha guadagnato una notevole attenzione da trame come \"L'ultima caccia di Kraven\" del 1987 e \"Cacciato\" del 2019. Nel 2009, Kraven \u00e8 stato classificato come il 53\u00b0 pi\u00f9 grande cattivo dei fumetti di tutti i tempi da IGN. Il personaggio \u00e8 apparso in numerosi adattamenti di Spider-Man nel corso degli anni, tra cui serie animate e videogiochi.\nBiografia del personaggio.\nKraven nasce a Stalingrado (l'attuale Volgograd) in Russia. La sua famiglia emigra successivamente negli USA, dove sua madre impazzisce e in seguito si suicida. Divenuto adulto, affascinato dalla giungla, fa numerosi viaggi in Africa, dove scopre una pozione che gli fornisce poteri comparabili a quelli degli animali, come la forza di un elefante, l'agilit\u00e0 di un leopardo e la velocit\u00e0 di un ghepardo. Tornato a New York, viene ingaggiato dal Camaleonte per catturare l'Uomo Ragno. Il confronto con quest'ultimo diverr\u00e0 la sua perenne ossessione, perch\u00e9 viene considerato dal cacciatore una preda pi\u00f9 appetibile rispetto a leoni e tigri. In seguito si unisce ai Sinistri Sei e successivamente alla maga Calypso, pur di sconfiggere il tessiragnatele, venendo per\u00f2 sempre sconfitto.\nKraven incontrer\u00e0 il suo fato nella saga \"L'ultima caccia di Kraven\".\nL'ultima caccia di Kraven.\nIn questa saga, Kraven, che sta ormai invecchiando decide, come ultimo trofeo di caccia, di prendere la testa dell'Uomo Ragno. Spidey, di ritorno dal funerale del suo informatore di crimini Joe Face viene attaccato da Kraven, che dopo averlo drogato gli spara con un fucile, colpendolo in mezzo agli occhi.\nDopo aver seppellito il suo nemico di sempre, Kraven decide allora di sostituirsi a lui per due settimane, uccidendo alcuni criminali e catturando Vermin, un folle essere mezzo uomo e mezzo topo creato da Arnim Zola (un nemico di Capitan America) che Spidey non era riuscito a sconfiggere senza l'aiuto del Capitano, mostrandosi cos\u00ec finalmente superiore a lui.\nSpidey intanto si riprende, perch\u00e9 Kraven non gli aveva sparato con una pallottola ma con una siringa piena di una droga che l'aveva mandato in coma, senza ucciderlo. Sepolto vivo, Peter riesce ad riemergere solo appellandosi all'amore per sua moglie e la sua voglia di vivere; tuttavia lo shock dovuto alla sepoltura lo far\u00e0 soffrire per un certo periodo di claustrofobia.\nDopo aver rassicurato sua moglie Mary Jane Watson, raggiunge Kraven e lo sconfigge, ma Kraven non reagisce al pestaggio, dicendogli che lui aveva gi\u00e0 vinto, avendo sconfitto il ragno, e lasciato vivo l'uomo; a questo punto libera Vermin, che fugge, e lascia che l'Uomo Ragno lo insegua, in modo da farlo arrestare. Rimasto solo, Kraven, proprio come fece sua madre quand'era bambino, si suicida, avendo finalmente adempiuto al suo compito.\nL'anima del cacciatore.\nTre anni dopo l'ultima caccia, l'anima di Kraven torna sulla terra per chiedere aiuto all'Uomo Ragno per poter accedere al paradiso, perch\u00e9 essendosi suicidato gli \u00e8 stato proibito. L'Uomo Ragno sconfigge la parte cattiva di Kraven ed il cacciatore \u00e8 finalmente libero di riposare in pace.\nEredit\u00e0 del cacciatore.\nDalla moglie Sasha Aleksandra Nikolaevich, Sergei Kravinoff ebbe un figlio maschio di nome Vladimir ed una figlia femmina di nome Ana Tatiana. Un figlio illegittimo, avuto al di fuori del matrimonio con Sasha Aleksandra Nikolaevich, si chiama Alyosha.\nDmitri Anatoly Nikolayevich Smerdyakov Kravinoff \u00e8 invece il fratellastro di Sergei. \u00c8 meglio conosciuto con il nome di Camaleonte. Il Camaleonte uccise un terzo figlio di Kraven dal nome di Nedrocci Tannengarden, il quale cerc\u00f2 di attentare alla vita del fratellastro Alyosha.\nLa resurrezione.\nSasha Kravinoff e Ana Kravinoff rapirono Madame Web e Mattie Franklin (alias la Donna Ragno) e si celarono nell'ombra dietro una serie di sfide portate a Spider-Man da diversi nemici del calibro di electro, il Camaleonte, Lizard e Mysterio.\nDopo lo scontro tra l'Uomo Ragno e Lizard ebbe inizio la Tetra Caccia ai Ragni. Uno Spider-Man sfiancato dagli scontri della Sfida combatt\u00e9 contro Ana Kravinoff e Alyosha Kravinoff. Successivamente in un rito sacrificale Sasha Kravinoff uccise Mattie Franklin per riportare in vita il figlio Vladimir, il quale risorse dalla tomba con sembianze leonine.\nSpider-Man venne sconfitto dai Kravinoff e, alla loro presenza e quella di Mysterio, venne posto su un tavolo, dove venne ucciso, pugnalato con un coltello. Con la morte dell'Uomo Ragno, Sergei Kravinoff risorse e usc\u00ec dalla sua tomba. In realt\u00e0 i Kravinoff avevano ucciso Kaine, un clone di Spider-Man, ragion per la quale Kraven \u00e8 resuscitato con sangue impuro.\nNella tomba.\nPoco dopo la resurrezione di Kraven, la degenerazione di Kaine \u00e8 stata curata, e lui ha iniziato una nuova vita a Houston come il nuovo Ragno Rosso. Kraven lo ha seguito, perch\u00e9 voleva morire per mano sua, per rompere la maledizione dell'immortalit\u00e0.\nKaine \u00e8 stato assalito da Kraven, che ha cominciato a torturarlo psicologicamente impersonando Ben Reilly, poi con l'aiuto della figlia Ana, ha rapito gli amici del clone per costringerlo a combattere contro di lui. Alla fine, Kaine lo mette K.O.con un colpo mortale al petto, che ha fermato il suo cuore, ma con lo stesso attacco, lo ha riavviato, rompendo apparentemente la maledizione. Dopo la lotta, Kraven e Ana scompaiono.\nPleasent Hill.\nKraven viene catturato dallo S.H.I.E.L.D. e imprigionato all'interno di Pleasant Hill, una citt\u00e0-prigione dove i detenuti avevano le menti e i corpi alterati da un cubo cosmico senziente chiamato Kobik, che li trasformava in cittadini modello. Kraven divenne un guardiano dello zoo fino alla liberazione per mano del barone Zemo. Kraven si mise quindi al suo servizio insieme a Fixer e Trapster, ma con gli altri prigionieri furono sconfitti dai Vendicatori, e dagli agenti S.H.I.E.L.D.\nSecret Empire.\nQuando l'Hydra conquist\u00f2 gli Stati Uniti Kraven si un\u00ec all'esercito del Barone Zemo. Una volta che Manhattan viene imprigionata nella Forza Oscura, Kraven assale il Daily Bugle cercando di scoprire l'identit\u00e0 di Spider-Man. Fallito il tentativo tenta con J. Jonah Jameson ma viene sconfitto dalla Donna Ragno\nPoteri e abilit\u00e0.\nIngerendo regolarmente la pozione fatta da varie erbe della giungla senza nome, Kraven si concede abilit\u00e0 fisiche sovrumane, rendendolo una minaccia fisica per Spider-Man, sebbene questi poteri non siano sviluppati come quelli del tessi-ragnatele. La sua forza \u00e8 superiore a quella di un leone e la sua agilit\u00e0 superiore a quella di un leopardo. Kraven pu\u00f2 infatti sollevare fino a 2 tonnellate e con un solo pugno pu\u00f2 stendere un elefante adulto e bloccare la carica di un rinoceronte a mani nude. La sua velocit\u00e0 \u00e8 paragonabile a quella di un ghepardo, sufficiente per farlo correre a 110 km/h. Il corpo di Kraven \u00e8 anche pi\u00f9 durevole e pi\u00f9 resistente a certe forme di lesioni rispetto al corpo di un normale essere umano. Pu\u00f2 resistere a grandi forze di impatto, come cadere da diverse storie o essere ripetutamente colpito da un avversario sovrumanamente forte, che ferirebbe gravemente o ucciderebbe un normale essere umano, con poco o nessun danno a se stesso. Kraven ha un fattore rigenerante di un certo livello, permettendogli di guarire pi\u00f9 rapidamente di un normale essere umano anche dalle ferite pi\u00f9 gravi o mortali come ad esempio ferite d'armi da fuoco o da taglio e gli concede anche immunit\u00e0 a ogni tipo di malattie, veleni e droghe conosciute all'uomo. Gi\u00e0 prima di assumere la pozione Kraven aveva forza, resistenza, agilit\u00e0, velocit\u00e0 e riflessi molto superiori al normale essere umano, rendendolo perfettamente in grado di spezzare un fucile con facilit\u00e0 e di resistere a molte offese fisiche. Gli effetti della pozione hanno drasticamente alterato il processo di invecchiamento, tant'\u00e8 che Kraven dovrebbe avere sui 70 anni ma non ne dimostra pi\u00f9 di 40.\nLa pozione migliora la vista, l'udito e l'olfatto di Kraven a livelli sovrumani, aggiungendo alle sue gi\u00e0 impressionanti capacit\u00e0 di tracciamento. Pu\u00f2 vedere pi\u00f9 lontano, e con molta pi\u00f9 chiarezza, di un normale essere umano. Il suo udito \u00e8 similmente potenziato, permettendogli di rilevare suoni che un normale essere umano non pu\u00f2, o suoni che un normale essere umano potrebbe rilevare, ma a distanze molto maggiori. Kraven pu\u00f2 usare il suo senso dell'olfatto per rintracciare un bersaglio tramite l'odore, proprio come fanno alcuni animali, anche se l'odore \u00e8 stato in qualche modo eroso da fattori naturali. \nAnche senza i suoi poteri sovrumani, Kraven \u00e8 un atleta di livello olimpico e un talentuoso stratega, cacciatore e combattente corpo a corpo, esperto nel piazzare trappole e nel tendere agguati. Ha anche una grande conoscenza dei punti di pressione, sia nell'anatomia umana che in molti animali. Pu\u00f2 colpire questi gruppi nervosi con estrema precisione, permettendogli di inabilitare avversari o animali pi\u00f9 potenti. Ha familiarit\u00e0 con molti veleni esotici e tranquillanti, che usa spesso durante le sue battute di caccia.\nNella testa di leone che orna il suo giubbotto, Kraven ha inserito uno speciale laser che ha effetto immediato e paralizzante. Infine, Kraven era in grado di utilizzare varie erbe per preparare diversi tipi di pozioni dai vari effetti (narcotizzanti, soporiferi e altro) che utilizzava durante i combattimenti. Aveva inoltre a disposizione una vastissima gamma di armi (archi, frecce, dardi, lance, reti), che utilizzava (seppur raramente) in duello, ma utilizz\u00f2 un fucile soltanto una volta nella sua vita (durante \"L'ultima caccia di Kraven\") poich\u00e9 riteneva le armi moderne un trucco scorretto e barbaro per un vero cacciatore.\nAltre versioni.\nDopo \"L'anima del cacciatore\" Kraven ritorna ancora, ma l'Uomo Ragno lo smaschera rivelando che \u00e8 il Camaleonte, che sostiene di essere il fratello di Kraven. \u00c8 poi sostituito dal figlio Vladimir, alias Tetro Cacciatore, che viene ucciso. In seguito \u00e8 sostituito dal fratello Alyosha, alias Al il cacciatore, mutante, che finisce per essere pi\u00f9 un alleato che un nemico dell'Arrampicamuri. Al ha per\u00f2 perso i suoi poteri dopo l'M-Day, in seguito agli avvenimenti di \"House of M\". Dopo una breve carriera come eroe mercenario, e un'altrettanto breve comparsa sullo schermo cinematografico hollywoodiano, con l'aiuto dell'Avvoltoio, Al Kravinoff inizi\u00f2 a mutare comportamento. Cominci\u00f2 a dare la caccia a tutti i superumani che avevano poteri ispirati al mondo animale. Dopo averli rinchiusi come animali in alcune gabbie, per costituire il suo zoo privato, gli applica un collare-bomba. Con questo terribile strumento uccide Aragorn, il mitico cavallo alato che era stato del Cavaliere Nero. Viene sconfitto dal Punitore che libera involontariamente i criminali dopo averne stesi un paio. La nave-zoo affonda e Al il Cacciatore scappa nelle terre selvagge.\nNella saga \"Artigli\", la Gatta Nera e Wolverine affrontano Kraven, ma viene rivelato che \u00e8 solo un robot creato da Arcade e la sua fidanzata Coniglia Bianca.\nVersione Ultimate.\nKraven appare anche in \"Ultimate Spider-Man\" nella sua versione di questa realt\u00e0 alternativa. Questa versione ha almeno tre differenze rispetto a quella classica:\nAltri media.\nTelevisione.\nKraven \u00e8 apparso in diverse serie animate:\nIl Kraven che appare nella serie animata \"Spider-Man\" del 2017 possiede entrambe le caratteristiche della sua versione classica e Ultimate: come nell'universo classico \u00e8 un cacciatore appartenente a una lunga stirpe e come nell'universo Ultimate dirige un programma televisivo dove il tema \u00e8 la caccia.\nVideogiochi.\nIl personaggio \u00e8 apparso in molteplici videogiochi nel corso degli anni. Ecco la lista completa:"}
{"id": "1042951", "revid": "124711757", "url": "https://it.wikipedia.org/wiki?curid=1042951", "title": "Battaglia dei Campi del Pelennor", "text": "La battaglia dei Campi del Pelennor \u00e8 una battaglia presente ne \"Il Signore degli Anelli\" e rappresenta un evento fondamentale della Guerra dell'Anello facente parte dell'universo immaginario fantasy di J. R. R. Tolkien. La battaglia dei Campi del Pelennor fu sicuramente la pi\u00f9 grande, aspra e cruenta battaglia combattuta durante le Guerre dell'Anello: le devastanti forze di Sauron volevano dare il colpo di grazia a Gondor attaccando la sua capitale, la splendida Minas Tirith. Si narra che fosse dal tempo in cui Isildur regnava che un simile esercito non usciva da quella valle; mai schiera cos\u00ec crudele ed armata aveva assalito Gondor.\nSchieramento delle forze.\nLe forze di Gondor, a detta di Faramir, erano inferiori a quelle di Mordor: i nemici erano infatti \u00abdieci volte superiori di numero\u00bb (Faramir). A Minas Tirith erano presenti un decimo dei soldati dei feudi del Sud di Gondor (che avevano lasciato la maggior parte delle truppe a casa, temendo un'invasione di Umbar) e le truppe regolari della Citt\u00e0; a queste si aggiungano le truppe di Faramir richiamate dall'est dell'Anduin, da Osgiliath e dal Rammas Echor. Dopo l'assedio si aggiunsero anche i seimila Rohirrim portati da Th\u00e9oden.\nLe truppe di Sauron erano radicalmente superiori di numero. \u00abEra dal tempo in cui Isildur regnava che un simile esercito non usciva da quella valle... eppure non era che uno solo, e non il pi\u00f9 grande, degli eserciti usciti in quei giorni da Mordor\u00bb (\"Il Signore degli Anelli\"). L'esercito del Morannon comprendeva Uruk neri, Orchi e Uomini malvagi. Il Re Stregone port\u00f2 i suoi battaglioni e i Nazg\u00fbl fuori da Minas Morgul. Alle truppe di Orchi di ogni angolo di Mordor si aggiunsero dunque gli Haradrim, gli Esterling e i guerrieri del Khand, oltre agli Olifanti e i troll.\nSegue una stima delle forze in campo tratta da \"L'atlante della Terra di Mezzo di Tolkien\":\n\"Gondor e alleati\":\nTOTALE: 11.250 (stima)\n\"Mordor e alleati\":\nTOTALE: 45.000 (stima minima)\nL'assedio di Minas Tirith.\nLe armate di Mordor, durante la loro campagna per distruggere Gondor nel corso della Guerra dell'Anello, diressero il proprio principale attacco contro Minas Tirith. Dopo avere preso Osgiliath, esse organizzarono una flottiglia di zattere e traversarono l'Anduin (12 marzo). Faramir si ritir\u00f2 al Rammas Echor, ma venne sconfitto dopo una resistenza di un giorno. Frattanto, le armate del Cancello Nero conquistarono Cair Andros il 10 marzo. Cos\u00ec, tutti gli eserciti si lanciarono sul Pelennor.\nFaramir organizz\u00f2 la resistenza e con i cavalieri di Gondor attacc\u00f2 gli orchi uccidendo tutti gli uruk neri e gli uomini malvagi (non esterling e sudroni). Ma nel contempo sopraggiunsero i Nazg\u00fbl e Faramir fu ferito da una freccia avvelenata. Gandalf riusc\u00ec a salvare lui e parte della cavalleria di Gondor accecando i Nazg\u00fbl con la luce scaturita dalle sue mani, ma Minas Tirith fu costretta ad abbandonare il Pelennor ai nemici. Le forze di Gondor guidate da Gandalf si concentrarono e si prepararono all'attacco.\nL'assedio dur\u00f2 tutta la notte: il valore dei difensori venne annichilito dai continui attacchi dei Nazg\u00fbl, che planavano sulle mura per atterrire i soldati. Gandalf mantenne il senno, cavalcando lungo tutte le mura per rinvigorire i soldati e incitarli al combattimento. Gli uomini di Gondor, spronati da Imhraril e Gandalf, rimasero ai loro posti.\nScoccarono tutte le frecce e lanciarono tutte le lance, trapassando migliaia di nemici e seminando rovina e strage fra gli orchi.\nPoco prima che gli orchi avanzassero, i loro cadaveri avevano ricoperto il terreno innanzi al Cancello. Le torri d'assedio avampavano e crollavano prima di agganciarsi \ne le poche che ci riuscivano venivano spinte indietro dai soldati. Gli orchi fecero avanzare le catapulte, tirando cos\u00ec in alto da oltrepassare le Mura e abbattere gli edifici.\n \nMentre la battaglia veniva combattuta sulle mura, il Re Stregone fece avanzare l'enorme ariete di ferro Grond.\nIl Re Stregone aveva fatto un incantesimo che impediva a Grond di essere distrutto. I troll che la azionavano erano ben\ncorazzati e le frecce furono inefficaci. La possente macchina era trainata da enormi bestie simili. Queste di tanto in tanto impazzivano seminando la strage tra gli orchi, ma subito Grond riprendeva ad avanzare trainato dai Troll. Grond era l'unica speranza del Re Stregone di entrare a Minas Tirith, poich\u00e9 i normali arieti non erano abbastanza forti\nda scardinare il possente cancello di Minas Tirith, forgiato con ferro ed acciaio quando i N\u00famenoreani non erano ancora diventati corrotti e deboli. Poco prima dell'alba, Grond fu in grado di abbattere i Grandi Cancelli della Citt\u00e0 Bianca, ma nel frattempo sopraggiunsero i Rohirrim.\nLa battaglia dei Campi del Pelennor.\nI Rohirrim, guidati da Th\u00e9oden e \u00c9omer, attaccarono con la cavalleria gli orchi e distrussero i soldati di Rh\u00fbn e Khand. La cavalleria degli Haradrim venne abbattuta e gli orchi calpestati, senza possibilit\u00e0 di scampo. A migliaia i nemici furono schiacciati dalla potente carica dei Cavalieri e i pochi superstiti erano terrorizzati e isolati, senza possibilit\u00e0 di ricevere comandi e rinforzi. Sembrava la fine di Mordor. Ma dal Sud giunse una nuova minaccia. La terra trem\u00f2 e da lontano apparvero i titanici Olifanti da combattimento, pitturati, con zanne spinose e con numerosi guerrieri sul dorso: \u00e8 l'esercito degli Haradrim, che avanza contro la cavalleria di Rohan, la quale subisce ingenti perdite. Gli Olifanti si aprirono la strada a suon di colpi delle loro imponenti zanne. Th\u00e9oden prov\u00f2 a contrastarli, ma le enormi bestie spaventarono i cavalli col solo odore e la cavalleria venne resa inutilizzabile. \nIl Re Stregone, accortosi dell'arrivo di Rohan, plan\u00f2 sull'ormai morente Th\u00e9oden, disarcionato e schiacciato dal suo destriero Nevecrino, ucciso da una freccia nera. Il Nazg\u00fbl si stava accingendo a finire la sua vittima, quando intervenne \u00c9owyn, nipote del Re.\n\u00c9owyn riusc\u00ec a uccidere la cavalcatura del Signore dei Nazg\u00fbl, allora questi la assal\u00ec, armato di una grande mazza; con essa ruppe lo scudo della fanciulla, e conseguentemente il braccio che lo reggeva: tuttavia non riusc\u00ec a darle il colpo di grazia poich\u00e9 venne ferito alla gamba da Meriadoc Brandybuck, un Mezzuomo (Hobbit), armato di una lama forgiata secoli addietro dai fabbri di Arnor per combattere i servi di Angmar (una delle poche lame che potevano ferirlo realmente, proveniente dai Tumulilande). Con le ultime forze \u00c9owyn affond\u00f2 la propria lama \"fra la corona ed il manto\" del nemico, cos\u00ec da compiere l'antica profezia pronunciata da Glorfindel, secondo la quale lo Stregone non sarebbe morto per mano di un uomo.\nAragorn intanto intervenne con l'Esercito Grigio e i rinforzi del sud. Con Legolas e Gimli al suo fianco e la spada And\u00faril, Aragorn si lanci\u00f2 all'assalto dell'esercito di Mordor e, dopo ulteriori combattimenti, riusc\u00ec a sconfiggere le forze nemiche.\nDell'esercito di Sauron rimasero solo Esterling e Olifanti. Per sconfiggerli i cavalieri di Gondor bruciarono l'erba nelle loro vicinanze; la vista del fuoco provoc\u00f2 l'imbizzarimento delle gigantesche bestie. Inoltre gli arcieri, guidati da Legolas, colpirono i mostri agli occhi, il loro punto debole. Nella fuga disordinata calpestarono le stesse truppe di Mordor. La battaglia era vinta.\nTrasposizione cinematografica.\nLa battaglia dei Campi del Pelennor \u00e8 uno dei momenti cruciali del film di Peter Jackson \"Il Signore degli Anelli - Il ritorno del re\". Numerose scene (com'era gi\u00e0 avvenuto per le altre battaglie) sono state interamente create tramite la Computer Grafica (Eserciti e paesaggio) dalla Weta Digital grazie ad un software innovativo, Massive, in grado di creare migliaia di comparse digitali (Eserciti di Gondor, Rohan e Mordor in questo caso) dotate di intelligenza artificiale. Tuttavia si notano alcune differenze rispetto al libro:"}
{"id": "1042957", "revid": "932277", "url": "https://it.wikipedia.org/wiki?curid=1042957", "title": "Sublata causa, tollitur effectus", "text": "L'espressione latina sublata causa, tollitur effectus significa letteralmente che, soppressa la causa, viene meno anche l'effetto da essa determinato. La frase pare sintetizzare l'obiettivo di qualsiasi pratica medica.\nIn materia contrattuale, invece, si ha la specifica applicazione del principio nella regola per cui \"resoluto jure dantis, et resolvitur jus accipientis\". Viene talvolta citato anche in relazione con la tematica del giudizio controfattuale ed in connessione alla teoria condizionalistica."}
{"id": "1042958", "revid": "339392", "url": "https://it.wikipedia.org/wiki?curid=1042958", "title": "Konrad Gesner", "text": ""}
{"id": "1042960", "revid": "125147171", "url": "https://it.wikipedia.org/wiki?curid=1042960", "title": "MegaSalviShow", "text": "MegaSalviShow \u00e8 stato un programma televisivo italiano comico, andato in onda dal 10 novembre 1988 al 3 marzo 1989 dal luned\u00ec al venerd\u00ec in seconda serata su Italia 1, dalle 23 alle 23:15, per 70 puntate (con un \"meglio di\" di cinque minuti in onda il giorno successivo alle 14:25 in coda a \"Smile\"). Era ideato, scritto e condotto da Francesco Salvi.\nLa trasmissione.\nIl programma, dalla brevissima durata di poco pi\u00f9 di dieci minuti, era interamente ideato, scritto e condotto da Francesco Salvi, che in ogni puntata proponeva una serie di sketch comici che andavano a comporre un ipotetico palinsesto di una giornata televisiva. Salvi parodiava quindi trasmissioni (come \"Ti mando in sollucchero\", versione strampalata di \"Telemike\"), serie televisive (con Perry Naso, parodia di \"Perry Mason\"), pubblicit\u00e0 (l'Amaro Qualunque). Venivano interpretati anche i principali personaggi di Salvi, tra cui lo zio Pino (citato nel brano Lo zio B\u00e9 nell\u2019edizione 2005 dello Zecchino d\u2019Oro, scritto dallo stesso Salvi) o un inviato speciale dell'improbabile rivista \"Coscia\". Infine, nell'angolo della posta, Salvi si cimentava in monologhi che gli concedevano di lanciare dei veri e propri tormentoni verbali, come \"\"E basta\" e \"Saluti a tutti tranne che a illo\"\".\nLa sigla della trasmissione era stata realizzata dallo stesso attore comico ed era intitolata \"C'\u00e8 da spostare una macchina\"; venne inclusa nel primo album discografico di Salvi, intitolato anch'esso \"Megasalvi\".\nFacevano parte del cast fisso degli attori del programma, insieme a Salvi, Sabrina Berticelli, Giorgio Baccassi, Paola Bonomi, Patrizia Cavaliere, Raffaella Corradini, Elisabetta Coraini, Paolo Lizza, Gino Concari, Piero Cotto, Walter D'Amore, Valerio Marini, Vincenzo Paodice."}
{"id": "1042975", "revid": "109168894", "url": "https://it.wikipedia.org/wiki?curid=1042975", "title": "Danae (Rembrandt)", "text": "Danae \u00e8 un dipinto a olio su tela (185x203 cm) realizzato nel 1636, ma rimaneggiato successivamente, dal pittore Rembrandt Harmenszoon Van Rijn.\n\u00c8 conservato nel Museo dell'Ermitage di San Pietroburgo.\nL'opera \u00e8 firmata e datata \"REMB(\u2026) F 1(\u2026)6\".\nDanae era stata rinchiusa dal padre Acrisio in seguito alla profezia che lo vedeva morto per mano del nipote. Zeus, per\u00f2, trasformatosi in pioggia d'oro - secondo altre versioni, in monete d'oro - riusc\u00ec a raggiungere la fanciulla: dalla loro unione nacque Perseo, che uccise accidentalmente il nonno in un torneo.\nRembrandt rappresenta la giovane sul suo letto, illuminata da una luce dorata, che potrebbe alludere alla purezza dell'amore divino, concetto rafforzato dalla presenza dell'amorino alla testa del letto, simbolo di castit\u00e0. \nTra le possibili fonti di ispirazione seguite da Rembrandt si annovera un'incisione di Annibale Carracci raffigurante \"Giove e Antiope\" o secondo altra interpretazione \"Venere spiata da un satiro\" (1592). Vari elementi sembrano, infatti, coincidere tra la tela di Rembrandt e l'incisione del Carracci, come la posizione delle gambe e del bacino della donna nuda, la prominenza del suo ventre, il ricamo dei cuscini.\nNon \u00e8 escluso inoltre che Rembrandt possa aver avuto in mente anche un'altra opera di Annibale Carracci, dedicata allo stesso soggetto del suo dipinto (\"Danae\"), andata distrutta nel corso della seconda guerra mondiale.\nNel 1985 il quadro fu deturpato con un getto di acido e dovette essere pertanto sottoposto a un lungo restauro."}
{"id": "1042981", "revid": "819238", "url": "https://it.wikipedia.org/wiki?curid=1042981", "title": "Freno rigenerativo", "text": "Il freno rigenerativo \u00e8 un particolare tipo di freno che recupera energia utile estraendola da una quota di quella che, normalmente, si dissipa in aria (calore) durante il rallentamento del veicolo (diminuzione di energia cinetica). \nSi capisce che, di conseguenza, tale tipo di dispositivo ha due funzioni: di freno e di generatore di energia.\nIl modo pi\u00f9 semplice per realizzare un freno rigenerativo su di un veicolo in movimento \u00e8 quello di utilizzare un normale generatore elettrico vincolato all'asse delle ruote. \nTrasporto ferroviario.\nQuesto tipo di freno viene ampiamente utilizzato in campo tramviario, nelle metropolitane e nel trasporto ferroviario, anche se in misura minore, i motori elettrici di trazione vengono riutilizzati in frenatura come generatori elettrici in quella che comunemente viene definita frenatura \"elettrodinamica\" (o semplicemente \"ED\"). I vantaggi sono significativi soprattutto in treni che devono effettuare molte fermate ravvicinate, con la conseguente necessit\u00e0 di fasi di accelerazione e decelerazione ravvicinate. Per es. nella metropolitana di Londra l'uso del freno rigenerativo fa s\u00ec che possa ritornare alla rete il 20% dell'energia utilizzata dal convoglio.\nVantaggi.\nIl vantaggio di questo tipo di freno rispetto a quello pneumatico \u00e8 multiplo:\nLimitazioni.\nSi deve per\u00f2 anche tener presente di alcuni limiti al freno ED che, quindi, non pu\u00f2 sostituire completamente il freno ad attrito (\"pneumatico\"). In particolare abbiamo che:\nTrasporto su gomma.\nIn tali mezzi si ha la stessa caratteristica vantaggi e difetti del sistema per il trasporto su rotaia, anche se generalmente in questo caso viene montato sull'albero motore.\nTale freno \u00e8 presente su tutti i nuovi mezzi di grandi dimensioni per il trasporto pubblico.\nSistema di recupero dell'energia cinetica (KERS).\nQuesto sistema assorbe energia in modo analogo al freno rigenerativo, ma, invece di immetterla in una rete elettrica, la accumula o in un volano meccanico, in batterie o condensatori/supercondensatori, oppure in accumulatori idrostatici azionati da pompa-motore; per poi restituirla al sistema che la pu\u00f2 riutilizzare, ad esempio, per azionare un motore elettrico, che pu\u00f2 essere lo stesso propulsore del mezzo o un suo servomotore."}
{"id": "1042986", "revid": "1566286", "url": "https://it.wikipedia.org/wiki?curid=1042986", "title": "Rosanna Arquette", "text": "Biografia.\nRosanna Arquette nasce a New York. Suo padre era l'attore Lewis Arquette e suo nonno il comico Cliff Arquette, meglio ricordato per il personaggio di \"Charley Weaver\", una parodia dell'originale \"Hollywood Squares\". Il padre della Arquette si convert\u00ec all'Islam ed era un discendente dell'esploratore Meriwether Lewis. Suoi fratelli sono gli attori Richmond, Patricia, Alexis e David Arquette. Nel 1963 la famiglia della Arquette si trasferisce a Chicago, dove suo padre dirige il cinema \"The Second City\" per diverso tempo. Quando ha 11 anni, i suoi genitori si trasferiscono a Front Royal, in Virginia, dove lei frequenta la scuola locale, ottenendo per\u00f2 dei risultati mediocri. Nel 1974 viaggia in autostop con tre ragazzi pi\u00f9 grandi fino a San Francisco, dove lavora alle fiere del Rinascimento e di Charles Dickens.\nIl suo debutto come attrice avviene a teatro il 27 maggio 1977, nel musical storico su \"Le metamorfosi\" di Ovidio al Callboard Theatre di Melrose Place a Los Angeles. Il successo al cinema arriva nel 1985 quando \u00e8 protagonista con l'emergente Madonna del film \"Cercasi Susan disperatamente\" e per il quale vince il BAFTA ed ottiene una \"nomination\" al Golden Globe. Nel 1994 entra nel cast di \"Pulp Fiction\" e nel 2000 \u00e8 coprotagonista con Bruce Willis di \"\". \"Guest star\" in numerose serie tv, nel 2002 \u00e8 regista del film documentario \"Searching for Debra Winger\". Nel film, la Arquette intervista diverse attrici di successo, tra i 30 e i 60 anni, per cercare di scoprire quale sia il segreto per una donna per coniugare famiglia e lavoro. \nVita privata.\nSi sposa una prima volta nel 1979 con il compositore e regista Tony Greco, ma i due divorziano nell'ottobre 1980. Successivamente fu fidanzata con Steve Porcaro, tastierista dei Toto; si diffuse anche la notizia che il brano \"Rosanna\" fosse dedicato a lei, ma l'informazione pare essere falsa. In seguito fu legata per alcuni anni a Peter Gabriel, divenendo la sua musa ispiratrice per il brano \"In your eyes\".\nDal 1986 al 1987 fu sposata con il compositore James Newton Howard. Nel 1993 la Arquette sposa il restauratore John Sidel ed un anno dopo nasce la sua unica figlia, Zoe Blue Sidel. Arquette inizia a lavorare intensamente, il che significa un costante allontanamento da casa: le tensioni create da ci\u00f2, cos\u00ec come la morte della madre per tumore al seno, portano la coppia al divorzio nel 1999. Negli anni successivi la Arquette ha promosso una campagna contro il tumore al seno. Nell'agosto del 2013 ha sposato, dopo due anni di fidanzamento, l'investitore finanziario Todd Morgan.\nDoppiatrici italiane.\nDa doppiatrice \u00e8 sostituita da:"}
{"id": "1042996", "revid": "1632387", "url": "https://it.wikipedia.org/wiki?curid=1042996", "title": "NOFX (EP 1985)", "text": "NOFX \u00e8 il primo EP pubblicato dal gruppo punk rock NOFX, nel 1985. Le prime 500 copie hanno incluso un foglio con i testi delle canzoni, le 500 seguenti sono state registrate su un vinile azzurro mentre quelle successive su un vinile nero. In seguito, le canzoni sono state inserite nella raccolta Maximum Rocknroll."}
{"id": "1043012", "revid": "287204", "url": "https://it.wikipedia.org/wiki?curid=1043012", "title": "Ecomuseo Colombano Romean", "text": "LEcomuseo Colombano Romean si trova a Salbertrand (Val di Susa, citt\u00e0 metropolitana di Torino) e fa parte della rete degli ecomusei della Regione Piemonte.\nStoria.\nL'ecomuseo, realizzato nel 1996 su iniziativa del Parco naturale del Gran Bosco di Salbertrand, \u00e8 oggi gestito dall'Ente di Gestione delle Aree Protette delle Alpi Cozie e racconta principalmente mestieri, vita quotidiana e cultura locale alto-valligiana di un tempo. La sua denominazione \u00e8 dedicata a Colombano Romean, il famoso pioniere minatore che nel XVI secolo realizz\u00f2 il \"Pertus\" presso la Cima Quattro Denti. Il museo \u00e8 composto da un articolato percorso di visita diffuso che integra edifici storici e religiosi, ambienti lavorativi e naturali. I siti attualmente visitabili sono oltre la dozzina, distribuiti lungo un itinerario ad anello che si snoda tra il centro storico di Salbertrand e il Parco del Gran Bosco.\nSezioni.\nOltre a queste sezioni sono inoltre presenti altre localit\u00e0 visitabili e caratteristiche, tra le quali: il centro storico di Salbertrand con le fontane cinquecentesche, i luoghi della \"Gloriosa Rentr\u00e9e\" del popolo Valdese e il Parco Naturale del Gran Bosco di Salbertrand, che organizza assieme al museo visite guidate agli elementi di interesse del territorio.."}
{"id": "1043022", "revid": "1498232", "url": "https://it.wikipedia.org/wiki?curid=1043022", "title": "Isola di Santo Stefano (traghetto)", "text": "L'Isola di Santo Stefano \u00e8 un traghetto bidirezionale della compagnia di navigazione Delcomar in servizio sul collegamento tra Palau e La Maddalena. Fino all'aprile 2016 operava, sulla stessa tratta, per la compagnia Saremar.\n\u00c8 stato immatricolato a Cagliari nel 1989 ed \u00e8 utilizzato dal 1990. \u00c8 gemello della nave \"Isola di Caprera\".\nPropulsione.\nIl traghetto non \u00e8 dotato delle classiche eliche, ma di un sistema di propulsione denominato Voith Schneider (uno posizionato a prua e uno a poppa) che gli conferisce un'estrema manovrabilit\u00e0."}
{"id": "1043028", "revid": "73537", "url": "https://it.wikipedia.org/wiki?curid=1043028", "title": "Isola di Brazza", "text": ""}
{"id": "1043030", "revid": "1982", "url": "https://it.wikipedia.org/wiki?curid=1043030", "title": "Isola di S.Stefano", "text": ""}
{"id": "1043033", "revid": "74801", "url": "https://it.wikipedia.org/wiki?curid=1043033", "title": "Campovalano", "text": "Campovalano \u00e8 una frazione del comune di Campli, in provincia di Teramo, di circa 600 abitanti, nota perch\u00e9 in essa si svolge nella prima settimana di luglio la \"Sagra del tartufo\" durante la quale la necropoli \u00e8 aperta al pubblico con presenza di diverse mostre.\nGeografia fisica.\nIl paese si trova lungo la SS 81 Piceno-Aprutina, strada che collega le citt\u00e0 di Ascoli Piceno e Teramo, a circa dal capoluogo della provincia abruzzese. Situato ad un'altitudine di 464 metri sul livello del mare in una piana di circa quadrati ai piedi del monte Foltrone, il centro \u00e8 noto per avere nel suo territorio la chiesa altomedievale dedicata a san Pietro e per la presenza della vasta necropoli.\nMonumenti e luoghi d'interesse.\nSiti archeologici.\nNecropoli di Campovalano.\nL'area archeologica di Campovalano \u00e8 stata un cimitero di popoli Italici per circa mille anni. Si caratterizza per la densa presenza di tombe a tumulo. Le tracce pi\u00f9 antiche risalgono all'Et\u00e0 del bronzo quando in questo lembo di terra si insedi\u00f2 una comunit\u00e0 di agricoltori ed allevatori. Fra i ritrovamenti, infatti, vi sono bollitori, colini ed altri utensili idonei alla trasformazione del latte in formaggio e ricotta."}
{"id": "1043040", "revid": "2153076", "url": "https://it.wikipedia.org/wiki?curid=1043040", "title": "V (Vanessa Hudgens)", "text": "V \u00e8 il primo album in studio della cantante statunitense Vanessa Hudgens, pubblicato nel 2006.\nDescrizione.\nPubblicazione.\nDopo il grande successo ottenuto dal film TV \"High School Musical\" per il canale satellitare Disney Channel, nel quale interpretava il ruolo di Gabriella Montez, Vanessa Hudgens firm\u00f2 un contratto con la Hollywood Records che le fece incidere il suo primo album solista.\nLa canzone \"Whatever Will Be\", traccia numero 9 dell'album, \u00e8 una \"cover\" dalla cantante australiana Tammin.\nVanessa Hudgens ha lanciato il disco durante il tour delle Cheetah Girls assieme alla sua collega di \"High School Musical\", Ashley Tisdale, che ha lanciato anche lei il suo album di debutto Headstrong. Negli Stati Uniti l'album \u00e8 stato pubblicato il 26 settembre 2006, mentre in Italia il 1\u00ba dicembre 2006.\nL'album, pubblicato in varie versioni per il mercato statunitense, per quello internazionale e per quello giapponese, ha avuto un buon successo commerciale raggiungendo, al debutto, la posizione 24 nella classifica di Billboard. e raggiungendo le 500.000 copie vendute. In totale negli Usa ha venduto 600,000 copie, e a livello mondiale 1,200,000. .Avendo avuto tanto successo questo album negli Stati Uniti d'America\n\u00e8 stato premiato con due dischi d'oro mentre in Argentina le \u00e8 stato dato un disco di platino.\nSingoli.\nIl primo singolo pubblicato, che ha antipato l'uscita dell'album, \u00e8 \"Come Back to Me\", uscito il 25 agosto 2006.\nIl secondo singolo \u00e8 stato \"Say OK\" uscito nel marzo del 2007, accompagnato dal videoclip che, come il primo, \u00e8 stato trasmesso in anteprima su Disney Channel e al quale ha partecipato anche Zac Efron.\nIl terzo e ultimo singolo estratto, \"Let's Dance\", \u00e8 uscito a settembre del 2007. \nVideoclip.\nDei tre singoli estratti da \"V\" sono stati realizzati anche due videoclip. Quello di \"Come Back to Me\" \u00e8 stato diretto da Chris Appleboum e mostra Vanessa che balla e canta tra luci sfavillanti e vistosi lampadari. Del video di \"Say Ok\" ne sono state realizzate due versioni: la prima, di cui ha avuto l'esclusiva il solo Disney Channel, \u00e8 formata da spezzoni di concerti della cantante, mentre la seconda \u00e8 incentrata su una storia d'amore vissuta con la \"guest star\" del video, Zac Efron, fidanzato e collega di Vanessa Hudgens nella saga di \"High School Musical\". \n\"Let's Dance\" \u00e8 stata promossa nel tour di High School Musical e fu fatto un video live.\nRemix.\nLe canzoni \"Come Back to Me\" e \"Say Ok\" sono state remixate molteplici volte da DJ e produttori americani. Il remix pi\u00f9 noto di \"Come Back To Me\" \u00e8 quello di Bimbo Jones, disponibile come download digitale su iTunes e incluso nel singolo. Con \"Say Ok\" remixata, invece, si \u00e8 girata la seconda versione dell'omonimo video in cui appare anche Zac Efron."}
{"id": "1043045", "revid": "8625693", "url": "https://it.wikipedia.org/wiki?curid=1043045", "title": "Blisghetto", "text": ""}
{"id": "1043047", "revid": "110157", "url": "https://it.wikipedia.org/wiki?curid=1043047", "title": "So What If We're on Mystic!", "text": "So What If We're on Mystic! \u00e8 un EP pubblicato dalla punk rock band NOFX nel 1986."}
{"id": "1043049", "revid": "1543377", "url": "https://it.wikipedia.org/wiki?curid=1043049", "title": "Le avventure di Ichabod e Mr. Toad", "text": "Le avventure di Ichabod e Mr. Toad (\"The Adventures of Ichabod and Mr. Toad\") \u00e8 un film del 1949 diretto da Jack Kinney, Clyde Geronimi e James Algar.\n\u00c8 un film d'animazione prodotto dalla Walt Disney Productions e composto da due segmenti, basati rispettivamente sulle storie \"Il vento tra i salici\" e \"La leggenda di Sleepy Hollow\". Il film venne distribuito dalla RKO Radio Pictures nelle sale americane il 5 ottobre 1949, ed \u00e8 l'11\u00ba Classico Disney. \u00c8 anche l'ultimo dei sei film collettivi prodotti dalla Disney fino a \"Le avventure di Winnie the Pooh\" del 1977, dopo \"Saludos Amigos\", \"I tre caballeros\", \"Musica maestro\", \"Bongo e i tre avventurieri\" e \"Lo scrigno delle sette perle\".\n\"Le avventure di Ichabod e Mr. Toad\" \u00e8 uno dei due Classici Disney (l'altro \u00e8 il suddetto \"Le avventure di Winnie the Pooh\") a non essere stati distribuiti nei cinema in Italia, ma solo in home video. Il film \u00e8 uscito infatti direttamente in VHS e DVD il 1\u00ba marzo 2004.\nTrama.\nIl film \u00e8 composto da due segmenti, entrambi basati su popolari opere letterarie.\n\"Il vento tra i salici\".\nLa storia di Taddeo Rospo, basata su \"Il vento tra i salici\" di Kenneth Grahame (narrata da Basil Rathbone nell'edizione originale e da Gino La Monica in quella italiana). In questa storia, il prodigo Taddeo Rospo \u00e8 lo spensierato e ricco proprietario di Villa Rospo. Taddeo crede nel divertimento, nell'avventura e nei viaggi senza meta; egli ha costruito una grande quantit\u00e0 di debiti ignorando le responsabilit\u00e0 finanziarie a causa del suo amore insaziabile per le mode e le \"manie\", come correre incautamente a cavallo attraverso la campagna su un carro giallo canarino con il suo fedele cavallo Lancashire, Cirillo Belsedere, che continua a scontrarsi con tutti gli ostacoli. Tasso McTass chiama i suoi amici, Topus Waterat e Talpino Sweetmellow, per cercare di farlo ragionare, ma Taddeo scopre presto le moderne auto a motore, ed \u00e8 determinato a ottenerne una con ogni mezzo necessario. Taddeo viene accusato di furto d'auto dopo aver scambiato Villa Rospo con una vettura appartenente all'oste Strizzalocchio e la sua banda di donnole, e viene condannato a vent'anni di permanenza in cella di isolamento quando Strizzalocchio testimonia che Taddeo ha tentato di vendergli una macchina rubata (che in realt\u00e0 era stata rubata dai suoi compari). La vigilia di Natale Cirillo visita Taddeo sotto mentite spoglie e lo aiuta a fuggire. Taddeo riesce a trovare Topus e Talpino, e i tre vengono informati da McTass che il perfido Strizzalocchio e le sue donnole hanno preso il controllo di Villa Rospo. Con l'aiuto dei suoi amici, Taddeo riscatta il suo buon nome, recuperando il contratto dalle mani dei malviventi. Taddeo, toccato dalla lealt\u00e0 e la gentilezza dei suoi amici, promette di mettere la testa a posto. Topus, Talpino e McTass fanno un brindisi al nuovo Taddeo alla loro festa di Capodanno, ma sono scioccati nel trovare Taddeo alla guida di un biplano del 1908 insieme a Cirillo.\n\"La leggenda della valle addormentata\".\nLa storia di Ichabod Crane e del cavaliere senza testa, basata su \"La leggenda di Sleepy Hollow\" di Washington Irving (narrata da Bing Crosby nell'edizione originale e da Sergio Tedesco in quella italiana). L'alto e dinoccolato Ichabod Crane \u00e8 il nuovo maestro di scuola nella valle addormentata. Il suo comportamento bizzarro ed eccentrico lo rende il bersaglio degli scherzi del chiassoso e robusto bullo della citt\u00e0, Brom Bones. Nonostante il suo buffo aspetto, tuttavia, Ichabod suscita un fascino irresistibile per le donne del paesello. Un giorno Ichabod scopre la bella del paese, Katrina Van Tassel, la figlia giovane e bella di Baltus Van Tassel, il pi\u00f9 ricco agricoltore della zona. Katrina \u00e8 una civetta per natura, ma vede Ichabod come un'opportunit\u00e0 per rompere la monotonia di Brom, che spaventa ogni altro potenziale pretendente. Ichabod ha messo gli occhi sulla ricchezza dei Van Tassel, ed \u00e8 anche infatuato dalla bellezza e dalla grazia di Katrina. Dopo una serie di tentativi comicamente falliti da parte di Brom di far cedere Ichabod, la situazione cambia quando egli scopre di poter approfittare della forte credenza dell'insegnante nelle superstizioni. Invitati per la festa di Halloween in casa Van Tassel, Brom racconta musicalmente la storia del Cavaliere senza testa per spaventare Ichabod. Quella notte, il solitario ritorno a casa di Crane diventa estremamente spaventoso quando appare il Cavaliere senza testa, ridendo malignamente, su un grande cavallo nero. Egli insegue Ichabod cercando di decapitarlo, ma si ferma quando l'insegnante attraversa un ponte vicino al locale cimitero (quel luogo \u00e8 il punto oltre il quale il cavaliere non pu\u00f2 andare secondo il racconto). Il fantasma lancia poi a Ichabod la sua testa mozzata (che si rivela essere in realt\u00e0 un Jack-o'-lantern infuocato) colpendolo in pieno. La mattina dopo, le uniche cose che si trovano vicino al ponte sono il cappello di Ichabod e una zucca a pezzi, ma del maestro di scuola nessuna traccia. Brom, poco tempo, dopo riesce infine a sposare Katrina. Si dice che in seguito Ichabod abbia sposato una ricca vedova in una regione lontana, e abbia avuto molti figli (tutti aventi una forte somiglianza col padre). Ma la gente della valle addormentata lo nega fermamente, dato che tutti credono che il povero maestro di scuola sia stato fatto sparire nella notte di Halloween dal malvagio Cavaliere senza testa.\nProduzione.\nNel 1938, poco dopo l'uscita di \"Biancaneve e i sette nani\", James Bodrero e Campbell Grant proposero a Walt Disney l'idea di fare un film sul libro per bambini di Kenneth Grahame \"Il vento tra i salici\", del 1908. Bodrero e Grant sentivano che \"Il vento tra i salici\", con i suoi animali antropomorfizzati, non poteva che essere prodotto utilizzando l'animazione. Disney era scettico e sentiva che sarebbe stato banale, tuttavia acquis\u00ec i diritti nel giugno dello stesso anno. \"Il vento tra i salici\" venne pensato per essere un singolo lungometraggio narrativo.\nAll'inizio del 1941 uno script di base era stato completato, insieme a una canzone scritta dal compianto Frank Churchill e intitolata \"We're Merrily On Our Way\". Anche se era stato destinato ad essere un film a basso costo (molto simile a \"Dumbo\"), Disney assunse molti animatori del prestigioso \"Bambi\" (che era quasi completo) e la produzione inizi\u00f2 nel maggio di quell'anno. Entro sei mesi, 33 minuti di film erano stati animati. Tuttavia la capacit\u00e0 dello studio nella produzione di lungometraggi era stata drasticamente ridotta, poich\u00e9 la seconda guerra mondiale aveva richiamato molti dei suoi animatori nell'esercito e aveva tagliato la distribuzione sul mercato estero. Cos\u00ec, nel mese di ottobre 1941, Disney mise la produzione de \"Il vento tra i salici\" in attesa.\nPoi, nel dicembre 1941, gli Stati Uniti vennero coinvolti nella guerra dopo l'attacco di Pearl Harbor. Il governo degli Stati Uniti chiese poi allo studio Disney la produzione di diversi film di propaganda per contribuire a sostenere il raduno per lo sforzo bellico. Durante questo tempo, molti dei film prodotti dalla Disney erano i cosiddetti \"film collettivi\". Cominciando con \"Saludos Amigos\" nel 1942, Disney cess\u00f2 di produrre film con una narrazione unica a causa dei loro costi elevati e della perdita di risorse dello studio causata dalla guerra.\nWalt Disney e i suoi artisti ritenevano che l'animazione degli animali antropomorfizzati ne \"Il vento tra i salici\" fosse molto al di sotto degli standard di un Classico Disney. Decisero poi che \"Il vento tra i salici\" sarebbe stato meglio come parte di un film collettivo.\nWalt Disney ricominci\u00f2 la produzione nel 1945. Molte scene de \"Il vento tra i salici\", come Taddeo che acquista diverse auto, Topus e Talpino che visitano McTass in un sanatorio, Taddeo impegnato in una elaborata fuga dalla sua camera da letto e nell'ingannare una lavandaia per fuggire dalla prigione, non erano ancora state animate. Pertanto, per condensare la storia per il film collettivo, Disney tagli\u00f2 queste scene e complet\u00f2 l'animazione rimanente.\nSotto il titolo \"Three Fabulous Characters\" cercarono di unirlo a \"Topolino e il fagiolo magico\" e \"The Gremlins\". Tuttavia, dopo che \"The Gremlins\" non si concretizz\u00f2, il titolo venne cambiato in \"Two Fabulous Characters\". Poi \"Topolino e il fagiolo magico\" venne tagliato da \"Two Fabulous Characters\" e accoppiato con \"Bongo\" sotto il titolo \"Bongo e i tre avventurieri\", che venne infine distribuito nel 1947.\nNel frattempo, nel dicembre 1946, la Disney aveva iniziato la produzione di un nuovo film d'animazione, un adattamento di \"La leggenda di Sleepy Hollow\" di Washington Irving. Tuttavia, i realizzatori trovavano che \"La leggenda della valle addormentata\" non fosse abbastanza lungo per essere un lungometraggio e fosse pi\u00f9 adatto come un film collettivo.\nInoltre, nel 1947, Walt Disney decise di abbinare \"Il vento tra i salici\" a \"La leggenda della valle addormentata\" con il nuovo titolo \"Le avventure di Ichabod e Mr. Toad\". Le note celebrit\u00e0 Basil Rathbone e Bing Crosby vennero scelte come narratori, al fine di fornire un richiamo di massa del pubblico.\nInfine, \"Le avventure di Ichabod e Mr. Toad\" fu l'ultimo dei \"film collettivi\", e la Disney torn\u00f2 ai lungometraggi singoli nel 1950 con \"Cenerentola\", e Disney avrebbe continuato la produzione di cortometraggi indipendenti su base regolare fino alla met\u00e0 degli anni cinquanta.\nDistribuzione.\nData di uscita.\nLe date di uscita internazionali sono state:\nEdizione italiana.\nIl film non \u00e8 mai uscito nelle sale italiane, in quanto i due segmenti furono inizialmente distribuiti separatamente. Per la distribuzione del film, avvenuta direttamente in home video nel 2004, \"Il vento tra i salici\" venne completamente ridoppiato, poich\u00e9 prima di allora era sempre stato visto in una versione ridotta, priva di molte sequenze e di tutti i numeri musicali. \"La leggenda della valle addormentata\" conserv\u00f2 invece il proprio doppiaggio storico, eseguito negli anni cinquanta per un episodio della serie TV \"Disneyland\" trasmesso su Rai 1.\nTitolo.\nNonostante tutti i nomi dei personaggi de \"Il vento tra i salici\" siano stati tradotti, nel titolo Taddeo Rospo viene chiamato con il nome originale Mr. Toad, forse per ragioni grafiche.\nDoppiaggio.\nIl doppiaggio de \"Il vento tra i salici\" \u00e8 stato eseguito nel 2004 dalla Royfilm e diretto da Leslie La Penna, con i dialoghi di Elisa Galletta basati su quelli del primo doppiaggio. Quello de \"La leggenda della valle addormentata\" \u00e8 stato invece eseguito negli anni cinquanta dalla CDC e curato da Roberto De Leonardis.\nAccoglienza.\nIl film ha ricevuto recensioni positive, ottenendo il 92% di opinioni positive tra i critici su Rotten Tomatoes. Il segmento \"La leggenda della valle addormentata\" \u00e8 stato particolarmente elogiato per essere spaventoso ma a misura di bambini e famiglie. Il film ha guadagnato un grande fanbase, per lo pi\u00f9 persone che sono cresciute negli anni ottanta e novanta, ovvero quando il lungometraggio veniva trasmesso in televisione durante i mesi autunnali. M. Faust di Common Sense Media gli ha dato cinque stelle su cinque, scrivendo: \"Due storie classiche raccontate nel miglior stile Disney\".\nAl Golden Globe 1950 il film ha ricevuto il premio per la migliore fotografia a colori.\nAltri media.\nParchi a tema.\nA Disneyland \u00e8 presente l'attrazione \"Mr. Toad's Wild Ride\" (lett. \"La folle corsa di Mr. Toad\"), che presenta tutti i personaggi de \"Il vento tra i salici\".\nEdizioni home video.\nVHS.\nSia \"Il vento tra i salici\" che \"La leggenda della Valle Addormentata\" uscirono come singoli episodi in una serie di VHS denominata \"I miniclassici\" che comprendeva anche altri mediometraggi Disney degli anni '40. \"Il vento tra i salici\" usc\u00ec, con il primo doppiaggio eseguito dal Gruppo Trenta, nel marzo 1992; \"La leggenda della Valle Addormentata\" nel 1993.\nL'unica edizione VHS del film intero usc\u00ec in Italia nel novembre 2003.\nDVD.\nLa prima edizione DVD usc\u00ec il 1\u00ba marzo 2004. Il 4 novembre 2015 torna ad essere disponibile all'interno della raccolta \"Disney: I Classici\"."}
{"id": "1043054", "revid": "6923", "url": "https://it.wikipedia.org/wiki?curid=1043054", "title": "Gruppo parlamentare", "text": "Un \"gruppo parlamentare\" \u00e8 un organo che raccoglie le istanze e le rappresentanze politiche all'interno di un parlamento.\nDefinizione.\nGiuseppe Ugo Rescigno lo definisce come \u00abl'unione dei membri di un ramo del Parlamento appartenenti allo stesso partito che si costituiscono in unit\u00e0 politica con un'organizzazione stabile ed una disciplina costante di gruppo\u00bb. Dal punto di vista pratico costituisce la proiezione di un partito politico in parlamento (\"parliamentary party\"), sebbene, come sottolinea lo stesso Rescigno, nella prassi concreta non vi sia una necessaria coincidenza fra partito e gruppo parlamentare, potendo esistere gruppi non corrispondenti ad alcun partito o corrispondenti a pi\u00f9 partiti contemporaneamente. Possono inoltre esserci partiti i cui parlamentari, secondo le regole poste dai regolamenti parlamentari, non possono costituirsi in gruppo.\nNell'esperienza parlamentare europea.\nNell'ambito del diritto parlamentare comparato \u00e8 possibile individuare due fondamentali filoni in tema di gruppi parlamentari:\nPer quanto riguarda i parlamenti continentali, un primo aspetto comune \u00e8 costituito dalla tendenza di operare una riduzione della dispersione rappresentativa, perseguendo nella composizione dei gruppi l'obiettivo di un equilibrio duraturo fra consistenza numerica e coesione ideale e programmatica. Per assicurare il raggiungimento di questo scopo, i Regolamenti parlamentari continentali intervengono su due diversi livelli: su un piano quantitativo, innanzitutto, \u00e8 normalmente prevista una soglia minima di composizione numerica dei gruppi che varia da caso a caso (in genere tale soglia \u00e8 compresa fra il 3,5% circa ed il 5% dei membri dell'Assemblea); in secondo luogo, sotto un piano qualitativo (o della rappresentativit\u00e0) i Regolamenti prevedono alcune deroghe al requisito della consistenza numerica minima, la previsione di forme alternative di aggregazione e l'imposizione di limiti alla mobilit\u00e0 fra igruppi.\nQuanto al filone \"Westminster\", il leader ha il controllo del \u201cpartito parlamentare\u201d attraverso il \"Chief whip\", figura a cui spetta la responsabilit\u00e0 materiale della gestione e dell'organizzazione dei lavori parlamentari. A tale figura fa poi riferimento l'intera squadra dei \"Government/Opposition Whips\", i quali fungono da raccordo fra la base parlamentare ed il vertice del partito: da un lato, infatti, essi esercitano il controllo dei \"backbencher\"; dall'altro, essi riferiscono al leader le opinioni che si formano all'interno della Camera.\nAl Parlamento europeo.\nGli eurodeputati sono organizzati in diversi gruppi parlamentari, compreso quello dei non iscritti dedicato a chi non si riconosce in nessuno dei gruppo costituiti. Perch\u00e9 un gruppo parlamentare possa essere riconosciuto occorrono almeno 25 deputati eletti in almeno un quarto degli stati, che possono afferire a diversi partiti politici. Essi lavorano suddivisi in 20 commissioni. Una volta riconosciuti, i gruppi ricevono sovvenzioni finanziarie dal parlamento e vengono garantiti loro posti nei comitati: un incentivo alla loro formazione.\nI due gruppi principali sono il Partito Popolare Europeo (PPE) e l'Alleanza Progressista dei Socialisti e dei Democratici (S&amp;D). Questi due gruppi hanno dominato il Parlamento per gran parte della sua vita, spartendosi costantemente tra il 50% e il 70% dei seggi. Nessun singolo gruppo ha mai avuto una maggioranza assoluta. Per via delle ampie alleanze che stipulano i partiti nazionali, i partiti europei appaiono molto decentrati e quindi hanno pi\u00f9 in comune con partiti tipici degli stati federali, come la Germania o gli Stati Uniti, che gli Stati unitari come sono la maggioranza degli Stati dell'Unione europea.\nIn Italia.\nIn Italia gruppi parlamentari sono lo strumento di organizzazione della presenza dei partiti politici all'interno delle Camere, sono definiti \"associazioni di deputati\" e \"soggetti necessari al funzionamento della Camera\" (art 14 r.C); sono dotati di un proprio statuto o regolamento. Gli eletti, poco dopo la prima seduta della camera di appartenenza, devono dichiarare a quale gruppo appartengono; se non lo fanno, o se per qualsiasi ragione non sono accettati da alcun gruppo, confluiscono nel \"gruppo misto\". Il numero minimo prescritto \u00e8 di 20 deputati (alla Camera) e 10 senatori (al Senato): i regolamenti prevedono deroghe per i partiti organizzati su tutto il territorio nazionale (ma solo se autorizzati dall'ufficio di presidenza). Invece \u00e8 permessa la costituzione, all'interno del gruppo misto, di \"componenti politiche\".\nStoria.\nI \u201cgruppi politici\u201d con il tradizionale nome di \u201cufficio\u201d entrano nel Parlamento italiano dopo la riforma del regolamento della Camera dei deputati nel 1920, la quale segu\u00ec la modificazione in senso proporzionale della legge elettorale. Per effetto di queste due innovazioni (legge elettorale, riforma regolamentare), il Parlamento liberale dei \u201cnotabili\u201d si trasform\u00f2 dunque nel Parlamento dei \u201cpartiti\u201d, la cui proiezione naturale era costituita per l'appunto dai gruppi parlamentari.\nLa riforma del 1920 ha avuto per\u00f2 vita breve: in seguito alle elezioni del 1924, la mozione Grandi cancell\u00f2 gruppi e commissioni della Camera, segnando il tramonto delle istituzioni rappresentative. Tuttavia, i motivi ispiratori ed i contenuti della riforma del 1920 verranno richiamati dall'Assemblea Costituente, la quale dar\u00e0 un riconoscimento diretto in Costituzione ai Gruppi parlamentari.\nImmediatamente la dottrina giuridica si pose il problema del punto di equilibrio tra appartenenza al Gruppo e divieto di mandato imperativo nei confronti del parlamentare; a livello interno ai partiti, il problema si pose in rapporto ai disegni di legge proposti a nome dei componenti dei Gruppi ma non condivisi da tutti.\nLa grande riforma regolamentare del 1971, nell'ambito della riflessione sulle procedure delle \u201cdemocrazia concertata\u201d, valorizzer\u00e0 ulteriormente il ruolo dei gruppi parlamentari, riconoscendoli come vere e proprie articolazioni politiche fondamentali. Come \u00e8 stato scritto nella relazione sulla riforma regolamentare del 1971 della Giunta per il regolamento della Camera dei deputati, uno dei principali motivi ispiratori della riforma \u00e8 appunto la \u00abreale necessit\u00e0 di una Camera organizzata per gruppi e dai gruppi\u00bb.\nRegolamentazione.\nLa disciplina dei gruppi, nell'ordinamento italiano, va ricercata anzitutto in due disposizioni costituzionali che toccano, sia pure incidentalmente, il tema in questione: il terzo comma dell'art. 72: \"il Regolamento pu\u00f2 stabilire i casi e le forme in cui l'esame e l'approvazione dei disegni di legge vengono deferiti a Commissioni, anche permanenti, in modo da rispecchiare la proporzione dei gruppi parlamentari\" ed il secondo comma dell'art. 82: \"le Commissioni d'inchiesta sono formate in modo da rispecchiare la proporzione tra i vari gruppi\".\nAlle due norme sopra indicate si aggiungono poi le indicazioni che indirettamente possono ricavarsi dall'art. 49 Cost: \"tutti i cittadini hanno diritto di associarsi liberamente in partiti per concorrere con metodo democratico a determinare la politica nazionale\" e dall'art. 67 Cost.: \"Ogni membro del Parlamento rappresenta la nazione ed esercita le sue funzioni senza vincolo di mandato\".\nIn particolare, quest'ultima disposizione segna la rottura con quelle esperienze costituzionali che, allo scopo di mantenere la disciplina interna ai gruppi, avevano invece adottato il mandato imperativo, o \u201cclausola cecoslovacca\u201d. Il divieto di mandato imperativo importa quindi, sotto il profilo giuridico, che nessuna conseguenza pu\u00f2 derivare a carico del parlamentare per il fatto che egli abbia votato contro le direttive del proprio gruppo parlamentare.\nNello specifico, la disciplina dei gruppi parlamentari \u00e8 dettata dai Regolamenti della Camera e del Senato. In particolare, essi stabiliscono:\nI gruppi parlamentari sono poi presenti nella legislazione ordinaria, specialmente in un settore strategico come quello della comunicazione e dei rimborsi elettorali.\nLe disposizioni richiamate, costituzionali, legislative o regolamentari, vanno infine unite con il cospicuo \"corpus\" di fonti non scritte che caratterizzano il diritto parlamentare (giurisprudenza parlamentare, prassi, consuetudini, convenzioni). Si pensi, per esempio, alla convenzione in base alla quale il Capo dello Stato nelle consultazioni per la formazione di un nuovo Governo \u00e8 solito convocare le delegazioni dei gruppi parlamentari."}
{"id": "1043055", "revid": "110157", "url": "https://it.wikipedia.org/wiki?curid=1043055", "title": "The P.M.R.C. Can Suck on This!", "text": "The P.M.R.C. Can Suck on This! \u00e8 un EP della punk rock band NOFX, registrato nel 1986 e pubblicato nel 1987 per l'etichetta Colossal Wassail Records e successivamente per la Fat Wreck Chords.\nSulla copertina originale era raffigurata Tammy Faye Messner avente una scena di sesso anale col suo futuro marito Jim Bakker."}
{"id": "1043065", "revid": "93328", "url": "https://it.wikipedia.org/wiki?curid=1043065", "title": "Diocesi di Cosenza", "text": ""}
{"id": "1043069", "revid": "287204", "url": "https://it.wikipedia.org/wiki?curid=1043069", "title": "Mario Stanic", "text": ""}
{"id": "1043070", "revid": "141563", "url": "https://it.wikipedia.org/wiki?curid=1043070", "title": "Jacob Hermann", "text": ""}
{"id": "1043072", "revid": "2176804", "url": "https://it.wikipedia.org/wiki?curid=1043072", "title": "Giovanni Muciaccia", "text": "Biografia.\nFormazione nel teatro.\nGiovanni Muciaccia \u00e8 nato a Foggia e si \u00e8 formato artisticamente frequentando la Scuola di Teatro \"Mario Riva\" e l'Accademia d'arte drammatica della Calabria a Palmi. In teatro ha recitato opere di Euripide, Eschilo, Luigi Pirandello e Bertolt Brecht, lavorando anche per registi tra i quali Patrick Rossi Gastaldi e Alvaro Piccardi.\nCarriera televisiva.\nL'esordio in televisione arriva alla fine del 1992 con \"Disney Club\" e nei due anni successivi ha condotto \"La Banda dello Zecchino\". Ha partecipato con un suo cortometraggio dal titolo \"Sformat\" al terzo Sacher Festival di Nanni Moretti. Nel 1998-1999 diventa il presentatore di \"Art Attack\" su Disney Channel, uno dei programmi pi\u00f9 seguiti del canale televisivo, che acquisisce tanta notoriet\u00e0 da essere trasmesso anche su Rai 2.\nDopo il successo della trasmissione, per vari anni presenta nelle piazze italiane un laboratorio ispirato ad \"Art Attack\", nel quale realizza alcune creazioni dal vivo e tutti i partecipanti le riproducono, come nel programma televisivo. Nell'edizione 1998-1999 ritorna anche al \"Disney Club\" presentando dei singolari servizi sugli animali, per scoprirne i segreti e le abitudini. Successivamente viene affiancato da Carolina Di Domenico, nelle quattro edizioni dal 1999 al 2002.\nNei primi anni duemila diventa oggetto delle imitazioni di Fiorello, nelle edizioni del programma di Rai 1 Stasera pago io del comico siciliano. Il 10 marzo 2006, insieme a Petra Loreggian, conduce il pre-show della Cerimonia di apertura dei IX Giochi paralimpici invernali di Torino di quell'anno. Dal 28 settembre 2007 \u00e8 uno dei protagonisti maschili della quarta edizione di \"Ballando con le stelle\", sempre su Rai 1. \u00c8 doppiatore italiano di Cornelio Robinson nel film d'animazione fantascientifico del 2007 \"I Robinson - Una famiglia spaziale\" (viene inoltre menzionato in una scena dell'edizione italiana del film).\nNel 2010 conduce il programma \"Freestyle - Tutta un'altra stanza!\", prodotto da Magnolia/De Agostini, per il canale DeA Kids 601 di Sky, un singolare format in cui vengono modificate le camerette dei ragazzi, ispirandosi alle loro passioni, ai loro sogni, alle loro aspirazioni. Dall'8 gennaio 2011 torna in onda con l'edizione italiana del programma \"Art Attack\". Le puntate vengono registrate a Buenos Aires anzich\u00e9 a Londra a differenza delle edizioni precedenti. Dal 30 marzo al 6 aprile 2014 partecipa insieme a Lorella Cuccarini, Marco Columbro, Nek, alla crociera solidale di Trenta ore per la vita.\nDal 3 aprile 2015 \u00e8 a capo di un singolare gruppo di costruttori/inventori: gli X Makers (Massimo Temporelli, Giulia Palaferri, Francesco Marchioro e I-Cub), in onda su \"DeA Kids\". Nel programma vengono ideati e realizzati dei nuovi prototipi tecnologici grazie all'uso di stampanti 3D, frese, laser cutter e schede Arduino. Per la prima volta si parla di alfabetizzazione tecnologica per ragazzi nel primo format televisivo mondiale sulla digital fabrication. Fra l'altro \u00e8 produttore e distributore in Italia e nel mondo del \"Line Splitter\", un dispositivo da lui stesso ideato e utilizzato nella pratica del kitesurf.\nNel 2017 viene reclutato da Sky per la promozione del film \"Raffaello Sanzio il Principe delle Arti in 3D\", attraverso una mini serie a puntate per il web in cui incontra e intervista filosofi, critici, professori di storia dell'arte, sulle tracce del grande artista. Dal 20 agosto dello stesso anno affianca Osvaldo Bevilacqua in \"Sereno variabile estate\" sempre su Rai 2 e dal 9 settembre diventa il conduttore di \"Sereno variabile\" invernale.\nL'11 settembre 2018 lascia la conduzione di \"Sereno variabile\" per iniziare una nuova avventura nel mondo della divulgazione con \"5 cose da sapere\" in onda dal marted\u00ec al venerd\u00ec sempre sulla stessa rete alle 7.00 del mattino e nel 2020 conduce La porta segreta.\nA giugno dello stesso anno va in onda \"Non \u00e8 mai troppo tardi\u2026 Fatto?!\", un nuovo programma di alfabetizzazione digitale per Rai Due e per RaiPlay.\nVita privata.\nSi \u00e8 sposato nel 2009, in Polinesia, con Chiara Tribuzio (nota al grande pubblico per essere arrivata 3\u00aa a Miss Italia 1998) dalla quale ha avuto due figli: Edoardo e Maria Vittoria.\nNella cultura di massa.\nIl video del brano \"Vinavil\" del cantautore Giorgio Poi si ispira a Muciaccia."}
{"id": "1043073", "revid": "767487", "url": "https://it.wikipedia.org/wiki?curid=1043073", "title": "The Longest Line", "text": "The Longest Line \u00e8 un EP pubblicato dalla punk rock band NOFX nel 1992.\n\u00c8 l'incisione di debutto di El Hefe ed anche la prima pubblicazione della Fat Wreck Chords."}
{"id": "1043076", "revid": "104917494", "url": "https://it.wikipedia.org/wiki?curid=1043076", "title": "Bartolomeo di Iacovo da Valmontone", "text": "Biografia.\nSecondo il filologo Giuseppe Billanovich, la sua figura \u00e8 da identificarsi con quella dell'autore di una delle pi\u00f9 importanti cronache medievali, un'opera che si distingue tra le altre sia per ragioni contenutistiche sia per lo stile, la \"Cronica dell'Anonimo Romano\", il cui autore, per quasi sei secoli, era stato conosciuto sotto il criptico nome, attribuitogli dagli studiosi, di \"anonimo romano\". \nL'opinione del Billanovich, tuttavia, \u00e8 stata per lo pi\u00f9 respinta dalla critica mentre alcune fonti propongono l'identificazione solo in formula dubitativa.\nParte dell'opera \u00e8 stata divulgata anche separatamente dal resto col titolo di \"Vita di Cola di Rienzo\"."}
{"id": "1043077", "revid": "92723", "url": "https://it.wikipedia.org/wiki?curid=1043077", "title": "Battaglia di Kleidion", "text": "La battaglia di Kleidion (in lingua greca: \u039c\u03ac\u03c7\u03b7 \u03c4\u03bf\u03c5 \u039a\u03bb\u03b5\u03b9\u03b4\u03af\u03bf\u03c5, \"M\u00e0chi tu Klid\u00ecu\", anche detta anche \"battaglia di Clidium\" o \"battaglia di Klju\u010d\") (in lingua bulgara: \u0411\u0438\u0442\u043a\u0430 \u043f\u0440\u0438 \u041a\u043b\u044e\u0447, \"Bitka pri Klju\u010d\") fu combattuta il 29 luglio del 1014, fra bizantini e bulgari, lo scontro fu vinto dai bizantini, e i bulgari sconfitti.\nOrigini del conflitto.\nOramai erano decenni che i bizantini ed i bulgari erano in guerra tra loro, Basilio II Bulgaroctono aveva tentato pi\u00f9 volte di schiacciare l'Impero bulgaro, ma senza risultati, anzi con molte sconfitte anche pesanti. La pi\u00f9 grande fase della guerra tra questi due popoli incominci\u00f2 nel 1002, poich\u00e9 l'Imperatore bulgaro Samuele di Bulgaria stava tentando di espandere il suo Impero nel territorio bizantino della Grecia. Samuele aveva isolato con successo il sud della Grecia, Atene compresa. Il Basileus bizantino, Basilio II voleva arrestare questa espansione e riconquistare il territorio che i bulgari avevano strappato ai bizantini in quel momento e anche nei secoli precedenti. Ogni anno, Basilio II marciava sull'Impero bulgaro per saccheggiare il loro territorio, e in questo modo nel 1005 egli si era riappropriato della Tessaglia, della Macedonia e della Grecia e si era alleato coi serbi, contro il reciproco nemico, ossia i bulgari.\nLa battaglia.\nDopo tutte queste sconfitte Basilio II bramava vendetta, e nel 1014 affront\u00f2 l'intero esercito bulgaro nella battaglia Kleidion, che per cause di forza maggiore non aveva potuto fare durante i dodici anni precedenti. Samuele aveva fatto costruire dei fossati lungo la frontiera bizantina ed aveva fortificato molte delle valli e dei passaggi con mura e torri, particolarmente il passaggio di Kleidion sul fiume Strimone, e quella era una posizione molto importante per i bulgari, perch\u00e9 Basilio II per raggiungere il cuore della Bulgaria, avrebbe per forza dovuto forzare quella zona. Mentre Basilio II conduceva le sue truppe verso Kleidion, egli fu attaccato frequentemente da gruppetti di cavalleria bulgara, ma i bulgari furono sconfitti perch\u00e9 Basilio II ordin\u00f2 la separazione in due delle truppe bizantine, il grosso dell'esercito rimaneva sotto il suo comando, mentre il resto andava sotto il comando di Teofilo Botaniate, che era lo strategos di Tessalonica.\nBasilio II a Kleidion distrusse le fortificazioni bulgare, ma non poteva passare attraverso la valle, che era difesa da circa 20.000 bulgari. Niceforo Xiphias che era strategos di Filippopoli, prese le sue forze, e le radun\u00f2 intorno al monte Belasitsa e cos\u00ec facendo circond\u00f2 i bulgari da dietro, intrappolandoli a valle. I bulgari abbandonarono le loro torri per affrontare questa nuova minaccia e cos\u00ec nel frattempo Basilio II poteva attraversare la vallata. Nella confusione, migliaia di bulgari furono uccisi; secondo lo storico bizantino Giovanni Skylitzes, Samuele era presente alla battaglia e fugg\u00ec soltanto con l'aiuto del cavallo di suo figlio. \nI bulgari avevano perduto.\nI prigionieri.\nTeofilo Botaniate fu catturato e poi ucciso dalla cavalleria bulgara dopo che la parte pi\u00f9 cruciale della battaglia si era conclusa. Giovanni Skylitzes registra che Basilio II diresse l'esercito bizantino contro i bulgari ed aveva catturato 14.000 bulgari. Basilio II allora fece dividere in gruppi di cento uomini tutti i prigionieri bulgari; novantanove a gruppo venivano accecati, il centesimo era orbato solo all'occhio sinistro, in modo che potesse condurre i compagni alle loro case, in Bulgaria. Giovanni Skylitzes ci racconta, inoltre, che lo zar Samuele mor\u00ec il 31 luglio \ndi attacco al cuore, quando vide i suoi soldati tornare in patria cos\u00ec mutilati. \nOltre che questa versione, ve n'\u00e9 un'altra che dice che Samuele si sarebbe suicidato, il 6 ottobre.\nConseguenze della battaglia di Kleidion.\nPer questa vittoria, e per ci\u00f2 che Basilio II fece ai 14.000 bulgari, egli nella storia sar\u00e0 ricordato con il soprannome Bulgaroctono, \"lo sterminatore di Bulgari\". Nonostante l'armata bulgara fosse stata distrutta, i bulgari sotto i successori dell'Imperatore Samuele, riuscirono a ricomporre un esercito, poich\u00e9 Basilio II non penetr\u00f2 immediatamente in Bulgaria. La guerra tra bizantini e bulgari dur\u00f2 ancora quattro anni, finch\u00e9 il risultato fu la sconfitta della Bulgaria, che fu sancita nel 1018. L'ultimo esercito bulgaro fu sconfitto nel 1018 a Durazzo e da allora la Bulgaria torn\u00f2 ad essere una provincia dell'Impero bizantino, fino alla rivolta portata in porto dai fratelli Asen nel 1185."}
{"id": "1043081", "revid": "119336681", "url": "https://it.wikipedia.org/wiki?curid=1043081", "title": "Liza and Louise", "text": "Liza and Louise \u00e8 un singolo pubblicato dalla punk rock band NOFX nel 1992. Contiene anche una nuova versione della canzone The Longest Line."}
{"id": "1043085", "revid": "1498232", "url": "https://it.wikipedia.org/wiki?curid=1043085", "title": "Calypso (RFID)", "text": "La tecnologia Calypso definisce uno standard internazionale per i sistemi di bigliettazione elettronica facenti uso di smart card contactless. Fu in origine sviluppata dagli operatori di trasporto di Parigi (RATP), Bruxelles, Costanza, Lisbona e Venezia. Gli scopi sono quelli di definire uno standard di riferimento per le carte e consentire l'interoperabilit\u00e0 dei diversi servizi di trasporto in una medesima area territoriale.\nIn particolare, gli scopi della tecnologia Calypso sono:\nQualunque sia la sua forma (carta, orologio, telefono cellulare...), una carta Calypso ha un chip che contiene tutte le informazioni relative all'applicazione per la quale \u00e8 programmata. Ha inoltre un'antenna con cui comunica con il terminale.\nInformazioni tecniche.\nCalypso \u00e8 basata su due tecnologie principali:\nLa tecnologia Calypso segue standard internazionali di settore, concorrendo peraltro alla definizione di nuove parti degli stessi:\nLa tecnologia Calypso presenta una certa complessit\u00e0 ed un costo relativamente elevato per carte e validatori, a causa della licenza che deve essere pagata dai costruttori (che viene poi riversata, attraverso gli operatori del trasporto pubblico locale, sull'utente finale).\nOperazioni.\nLa trasmissione radio dei dati di bigliettazione ai validatori consente di risparmiare tempo e di facilitare l'uso del sistema di trasporto da parte degli utenti (l'ingresso ai tornelli, ad esempio, \u00e8 quattro volte pi\u00f9 rapido rispetto ai biglietti magnetici).\nPer effettuare la validazione \u00e8 necessario avvicinare la carta al validatore. L'antenna del terminale riesce a validare la carta anche se essa \u00e8 chiusa in un portafoglio o messa in tasca (anche se potrebbe andare incontro a danneggiamento).\nI controllori possono essere dotati di apparecchi portatili in grado di leggere o scrivere sulla carta, sempre attraverso l'interfaccia a contatti.\nLa carta pu\u00f2 essere ricaricata pi\u00f9 volte, anche con diversi contratti di trasporto.\nStoria.\nCalypso nacque nel 1993, tramite una partnership tra l'operatore RATP di Parigi ed una societ\u00e0 fondata da Roland Moreno (inventore della smart card). La creazione di questa tecnologia intendeva permettere l'aumento dell'interoperabilit\u00e0 tecnica e finanziare lo sviluppo verso strumenti con licenza aperta. Lo standard internazionale ISO 14443-B e lo standard europeo EN 1545 furono un risultato diretto di questo lavoro.\nIl primo utilizzo avvenne in Europa nel 1996. Successivamente, \u00e8 stato adottato da Lisbona, Venezia e molte altre citt\u00e0, e si \u00e8 poi esteso in altri Paesi.\nLa \"Calypso Networks Association\".\nL'organizzazione no-profit \"Calypso Networks Association\" (CNA), \u00e8 stata fondata dagli operatori e dai fornitori dei componenti delle carte Calypso. Gli scopi dell'associazione sono:"}
{"id": "1043086", "revid": "15756", "url": "https://it.wikipedia.org/wiki?curid=1043086", "title": "Buccio di Ranallo", "text": "Biografia.\nBuccio nacque probabilmente negli anni '90 del 1200 nel locale di Poppleto (moderna Coppito) nel quarto di San Pietro all'Aquila; era figlio di un certo Rainaldo (o Ranallo) di Gentile e la sua famiglia di origine era di piccola nobilt\u00e0 campagnola. Il nome Buccio \u00e8 probabilmente un ipocoristico di \"Iacobuccio\", diminutivo di Iacobo o Giacomo.\nAppena giunto alla maggiore et\u00e0, o poco prima, nel 1310 partecip\u00f2 ai grandi festeggiamenti in citt\u00e0 per l'arrivo di Roberto d'Angi\u00f2, da poco asceso al trono di Napoli. Fece poi parte delle spedizioni militari aquilane contro Amatrice (1318), probabilmente Rieti (1320) e Anticoli (1328), quest'ultima per impedire l'accesso di Ludovico il Bavaro al regno angioino; intorno a quest'ultima data risalgono anche il suo matrimonio con una certa \"domina\" Giovanna e la nascita della sua unica figlia, Angeluccia.\nA quel tempo doveva gi\u00e0 aver iniziato degli studi letterari, in quanto al 1330 risale la pubblicazione del suo prometto sacro \"La leggenda di Santa Caterina d'Alessandria\", componimento che fa pensare a una probabile collaborazione con le Confraternite religiose cittadine. Agli anni successivi risale la composizione di 14 dei suoi 21 \"Sonetti\" mentre la citt\u00e0 si trovava in una condizione di lotta continua tra le varie famiglie, che port\u00f2 infine all'affermazione di Lalle I Camponeschi come signore. Al 1342 risale il matrimonio della figlia con un certo Domenico (da questa unione nacque solamente una figlia di nome Vannuccia) e sappiamo che nel 1350 lo scrittore si rec\u00f2 a Roma in occasione del Giubileo; poco dopo, nel 1354, avvenne l'uccisione del Camponeschi, che port\u00f2 l'anno successivo alla formazione all'Aquila di un governo comunale borghese, nel cui Consiglio sedette anche lo stesso Buccio. A questo periodo, molto probabilmente, risale l'inizio della scrittura della sua opera principale, la \"Cronica\".\nNel maggio 1362 Buccio partecip\u00f2 alla festa patronale di San Massimo, i cui solenni festeggiamenti chiudono la narrazione della \"Cronica\"; nel 1363 ci fu, per\u00f2, una epidemia di peste, probabilmente a causa di focolai rimasti dalla peste nera del 1348, e lo scrittore ne rimase vittima, morendo nella seconda met\u00e0 di quell'anno.\nFonti storiografiche.\nLe fonti che parlano della vita di Buccio sono molto scarse: la maggior parte delle informazioni, infatti, ci viene da pochi documenti notarili (di cui solo uno completo) e principalmente dalle sue stesse opere; poche sono invece le notizie giunteci da fonti antiche a lui successive, che ne parlano principalmente solo in maniera nominale.\nLa \"Casa di Buccio\" all'Aquila.\nAll'Aquila, in via Accursio, \u00e8 presente un edificio la cui propriet\u00e0 \u00e8 tradizionalmente attribuita a Buccio di Ranallo, ma che \u00e8 storicamente discussa. Si tratta di una costruzione trecentesca nel Quarto di Santa Maria, con bifore e archi ogivali nella facciata; sul fianco destro della casa si trova il Chiassetto del Campanaro, che la separa dalla torre campanaria della Chiesa di Santa Maria Paganica.\nOpere.\nBuccio di Ranallo \u00e8 autore di \"La leggenda di Santa Caterina d'Alessandria\" (1330), a cui forse si aggiungono altri componimenti dello stesso genere come quelli di \"San Gregorio\", \"San Giuliano spedaliere\" e del \"Transito della Madonna\" e anche alcuni testi passionali giunti frammentari; la sua opera principale \u00e8 per\u00f2 una cronaca, in forma di poema in versi, sulla storia dell'Aquila, dalle vicende che portarono alla sua fondazione, datata da Buccio stesso nel 1254, al 1362.\n\"La leggenda di Santa Caterina d'Alessandria\".\nPrima opera di Buccio tra quelle a noi giunte, poich\u00e9 scritta nel 1330, \"La leggenda di Santa Caterina d'Alessandria\" \u00e8 un poemetto agiografico in distici settenari dedicato a Caterina d'Alessandria, santa e martire; la composizione era probabilmente destinata alla rappresentazione di una confraternita (compagnia religiosa). La scelta metrica colloca l'opera nel solco duecentesco inaugurato dal \"Tesoretto\" di Brunetto Latini ed evidenti sono anche le influenze dantesche, che si rifanno soprattutto all\"'Inferno\". Il poemetto \u00e8 esempio di un genere letterario ancora molto diffuso nel regno napoletano del Trecento e ha come precedente nel territorio aquilano l'anonima \"Leggenda del Transito della Madonna\", di poco precedente.\nLa \"Cronica\".\nLa \"Cronica\" \u00e8 l'opera maggiore e pi\u00f9 conosciuta di Buccio di Ranallo. Non essendoci una titolazione originaria, questa composizione \u00e8 oggi chiamata semplicemente \"Cronica\" (come riporta uno dei manoscritti pi\u00f9 antichi del testo, cio\u00e8 una copia del 1493 di Alessandro de Ritiis), mentre altri nomi le sono stati attribuiti nel corso degli anni: \"Delle cose dell'Aquila\" (da Anton Ludovico Antinori) e \"Cronaca Aquilana rimata\" (da Vincenzo De Bartholomaeis). Si tratta di un racconto cronachistico, come molti altri nella tradizione medievale italiana; l'opera si distingue tuttavia per l'adozione della forma poetica, assoluta novit\u00e0 all'interno di tutta la letteratura europea. La \"Cronica\" di Buccio \u00e8 infatti scritta in quartine monorime di versi alessandrini; inoltre, il testo \u00e8 intervallato da 21 sonetti, il che rende il componimento uno dei primi esempi di poesia polimentrica.\nL'inizio della composizione del poema, o almeno delle parti in cui vengono narrati gli eventi ai quali Buccio ha assistito in prima persone, si pu\u00f2 collocare nel 1355, anno dell'insediamento del governo comunale all'Aquila: nel proemio sono infatti presenti un'allusione anti-tirannica (contro la signoria dei Camponeschi) e un invito ai nuovi amministratori a fondare un governo giusto, che fanno pensare a un'impostazione parentetico-didascalica dell'opera. L'evento con cui si chiude la narrazione risale invece al mese di maggio del 1362, solo un anno prima della morte del poeta, ed \u00e8 quindi tra questi due anni che si colloca la fine della stesura.\nIn generale, la \"Cronica\" si rif\u00e0 a diversi generi letterari, dai quali riprende elementi diversi: ovviamente la cronaca storica, che \u00e8 per\u00f2 raccontata da Buccio in maniera meno distccata e pi\u00f9 partecipata, andando a creare una sorta di \"epos\" civile di carattere drammatico; altre influenze vengono dai poemi epico-civili, soprattutto le \"chansons de geste\" francesi, da cui sono ereditati l'apparato formulare e la tecnica narrativa di tipo orale, ma anche le minuziose descrizioni belliche; dai componimenti di carattere didascalico-morale \u00e8 ricavato lo schema di fondo di lotta tra \u00abboni\u00bb e \u00abcattivi\u00bb, tra bene comune e interesse di pochi, che per\u00f2 assume un carattere collettivo, abbandonando l'impostazione eroica presente nelle opere di stampo religioso e agiografico, come la \"Santa Caterina\", e che si distingue anche dalle diffuse scritture proverbiali medievali per una minore astrazione e una maggiore aderenza storica, ma da cui viene ricavato la desueta quartina alessandrina; si pu\u00f2 citare anche il canto politico come ulteriore modello di Buccio, che per\u00f2 viene caricato di un velo drammatico e moralistico, rendendo a volte le rappresentazioni semplicistiche e ingenue; infine c'\u00e8 anche la partecipazione del genere autobiografico, che viene in questo caso esteso a tutta la comunit\u00e0 per bocca di un suo singolo membro, cio\u00e8 l'autore stesso. Essendo inoltre L'Aquila una \"civitas nova\", poich\u00e9 non ha alle spalle una storia come quella di altri soggetti dei racconti cronachistici, come Roma o Firenze, Buccio inaugur\u00f2 una tradizione completamente nuova, ancora pi\u00f9 apprezzabile vista la perifericit\u00e0 dell'ambiente aquilano: la \"Cronica\" rimane infatti un \"unicum\" isolato all'interno della storia della letteratura.\nAltro elemento non trascurabile della \"Cronica\" \u00e8 la lingua: essa \u00e8 un volgare aquilano, sviluppato a livello letterario e innalzato e nobilitato, anche attraverso l'uso di forme linguistiche prese dal volgare toscano (si riconoscono le influenze di Brunetto Latini, Dante Alighieri e Giovanni Boccaccio) e da altri volgari mediani (da Jacopone da Todi, Cecco d'Ascoli e altri non identificati). Importante \u00e8 oltretutto l'influenza decisiva degli ambienti religiosi benedettini, la cui cultura si irradiava dall'abbazia di Montecassino in tutta l'Italia centro-meridionale. La lingua di Buccio ripropone tutti i fenomeni peculiari di area mediana, ma contribuisce a codificare forme lessicali e verbali, oltre che a introdurne anche di nuove e inedite.\nGrazie a quest'opera, Buccio \u00e8 stato definito come \nContenuto dell'opera.\nL'opera inizia la sua narrazione dagli eventi che portarono alla fondazione della citt\u00e0 dell'Aquila, nell'ambito della lotta tra potere imperiale e papato (Federico II di Svevia e papa Gregorio IX); alla morte dell'imperatore (1250) inizi\u00f2 un periodo di delocalizzazione del potere centrale del regno di Napoli, che port\u00f2 alla fondazione ufficiale della citt\u00e0 nella localit\u00e0 di Acculi, riconosciuta come municipio dal \"Privilegium\" concesso da Corrado IV di Svevia, figlio di Federico II, nel 1254.\nCominci\u00f2 cos\u00ec l'opera di urbanizzazione del colle e avvenne la creazione della diocesi (trasferita dall'antica Forcona); la citt\u00e0 si oppose poi alla politica accentratrice di Manfredi di Svevia, che quindi la attacc\u00f2 e distrusse nel 1259. L'Aquila si schier\u00f2 quindi contro gli Svevi a favore del nuovo sovrano angioino Carlo I, che la ricostru\u00ec nel 1265-67 e che sconfisse Corradino di Svevia nella battaglia di Tagliacozzo, con l'aiuto degli aquilani (1268). Segu\u00ec quindi un periodo di lealismo delle classi nobili e religiose nei confronti della monarchia (interrotto solo tra il 1292 e il 1293 dalla breve parentesi signorile di Niccol\u00f2 dell'Isola), che tuttavia cre\u00f2 tensioni sociali per la mancata evoluzione delle istituzioni cittadine che avrebbe dovuto seguire il forte sviluppo economico e sociale; inizi\u00f2 cos\u00ec un periodo di attriti tra feudatari e classe borghese-mercantile. Inoltre, nel 1294 avvenne incoronazione papale di Celestino V nella basilica di Santa Maria di Collemaggio, evento importante per la storia cittadina.\nSotto Roberto d'Angi\u00f2 iniziarono le prime rivolte aperte, questa volta con il coinvolgimento anche delle classi contadine, e si accese un contrasto anche tra la citt\u00e0 e i castelli del contado. Seguirono quindi le lotte tra le famiglie nobili per il controllo della politica cittadina, soprattutto tra Pretatti e Camponeschi, che portarono alla vittoria di quest'ultima e a un governo quasi personale di Lalle I Camponeschi nel 1343. Eventi drammatici segnarono poi la storia cittadina, come la peste nera del 1348 e il distruttivo terremoto del 1349. Nella successiva lotta intestina alla casa angioina, Lalle I appoggi\u00f2 Luigi I d'Ungheria contro Giovanna I; la vittoria di quest'ultima portarono alla decadenza della famiglia, che culmin\u00f2 con l'uccisione di Lalle nel 1354 per mano di Luigi di Taranto, marito di Giovanna. Inizi\u00f2 cos\u00ec il governo comunale di stampo borghese e l'opera si chiude con la descrizione della festa patronale di San Massimo nel maggio 1362.\nI \"Sonetti\".\nIl testo in alessandrini della \"Cronica\" \u00e8 intervallato da 21 sonetti, composti in periodi diversi e anche precedenti al poema, ma tutti presentanti il classico schema in auge nel Trecento, comprendente due quartine e due terzine con distico finale (solo il sonetto XX presenta una rara doppia chiusura con due distici). I primi due (I: tra le quartine 420 e 421; II: 423-424) furono scritti in occasione delle lotte intestine alla citt\u00e0 del 1338 tra i Camponeschi e i Bonagiunta e presentano quindi esortazioni alla popolazione a diffidare dei feudatari e a ricercare invece la pace civile; rispetto alle prime edizioni, quella che fu infine inclusa nel poema potrebbe aver subito revisioni da parte di Buccio. I due sonetti successivi (III e IV: 500-501) sono successivi alla carestia del 1340 e in essi l'autore ammonisce i cittadini sui valori della parsimonia in tempi di abbondanza. I sonetti dal quinto all'undicesimo (V: 542-543; VI: 554-555; VII: 560-561; VIII, IX e X: 581-582; XI: 584-585) furono composti nel 1342 a seguito del fallimento delle trattative di Napoli con le fazioni aquilane. Seguono quindi due sonetti (XII e XIII: 605-606), nel primo dei quali il poeta invoca poi il colpo della biblica Giuditta contro i \"tiranni de Amiterno\" (i Camponeschi), mentre nel secondo inveisce contro gli Aquilani che fomentano la discordia. Il successivo (XIV: 805-806) risale probabilmente al 1348, durante il governo di Lalle I Camponeschi, e in esso Buccio invita i concittadini ad abbandonare il politico, definito tiranno, ed auspica l'unione di tutte le forze del Comune contro la violenza del governante. Gli ultimi sonetti (XV-XIX: 1144-1145; XX: 1154-1155; XXI: 1185-1186) sono databili negli anni fra il 1360 e il 1362 e si rivolgono ai consiglieri comunali, esortati alla concordia che la vagheggiata magistratura delle Cinque Arti sembra promettere, dopo un secolo di discordie; rammenta il giuramento fatto di amministrare per bene la cosa pubblica, ed evoca infine le anime dei padri fondatori dell'Aquila nel 1267, per contrapporre la loro fermezza, che aveva ispirato rispetto allo stesso Carlo I d'Angi\u00f2, alle incertezze di molti che ostacolano ancora una decisa azione politica.\nManoscritti.\nIl testo giunto a noi della \"Cronica\" non \u00e8 l'originale Trecentesco, in quanto le pi\u00f9 antiche testimonianze che abbiamo risalgono alla met\u00e0 o alla fine del XV secolo; questo passaggio attraverso il lavoro dei copisti ha senza dubbio comportato la perdita di molti elementi linguistici e metrici originari. I manoscritti oggi analizzabili dalle edizioni critiche sono:\nAl tempo dell'edizione dell'Antinori (1742), lo studioso poteva invece disporre di ben quindici manoscritti, di cui per\u00f2 non si \u00e8 oggi a conoscenza."}
{"id": "1043095", "revid": "224230", "url": "https://it.wikipedia.org/wiki?curid=1043095", "title": "Margarete Buber-Neumann", "text": " Moglie del dirigente del Partito Comunista di Germania (KPD) Heinz Neumann ed essa stessa attivista comunista, venne imprigionata sia in un gulag che in un lager.\nBiografia.\nMargarete Buber-Neumann ebbe un'educazione come maestra di scuola materna e all'et\u00e0 di venti anni ader\u00ec alla Lega della Giovent\u00f9 Comunista di Germania (KJVD) e nel 1926 al Partito Comunista di Germania (KPD).\nNel 1922 spos\u00f2 Rafael Buber, figlio di Martin Buber filosofo della religione ebreo. Dal matrimonio nacquero due figlie, Barbara e Judith (quest'ultima moglie del filosofo israeliano Joseph Agassi). Nel 1929 divorzi\u00f2 da Buber, dopo che gi\u00e0 da quattro anni vivevano divisi. Le ragioni della fine del matrimonio furono legate al graduale distacco del marito dal movimento comunista, verso il quale la Buber adott\u00f2 invece sin dall'inizio una partecipazione totale, sacrificando la sua stessa esistenza personale. Le conseguenze di questa sua militanza esclusiva sul rapporto con le figlie furono pesanti: una sentenza del tribunale del 1928 le sottrasse la patria potest\u00e0 sulle bambine, che vennero affidate alla cura della suocera. Tra il 1928 e il 1934 le pot\u00e9 vedere solo due volte all'anno. Negli anni successivi e fino al 1947 non riusc\u00ec ad avere pi\u00f9 contatti con loro (allevate dai nonni paterni nella fede ebraica, Barbara e Judith abbandonarono con loro la Germania nel marzo del 1938 per sfuggire alle persecuzioni razziali, e non ebbero alcuna possibilit\u00e0 di comunicare con la madre sino al 1947, anno in cui si rividero in Svezia). Di questa perdita la Buber, che mantenne con le figlie un amorevole rapporto nel corso della sua intera esistenza, ebbe a soffrire in modo significativo: \"Facendo parte del Partito comunista, una militante deve rinunciare alla sua vita personale\", scriver\u00e0 con dolore nella sua autobiografia.\nBuber-Neumann spos\u00f2 quindi Heinz Neumann, membro del Politb\u00fcro del KPD e parlamentare del Reichstag. Nel 1933, con l'avvento di Hitler al potere, i coniugi emigrarono in Spagna prima e in Svizzera poi. Nel 1935 Heinz e Margarete si stabilirono definitivamente a Mosca, nell'hotel Lux, dove Heinz Neumann due anni pi\u00f9 tardi (1937) venne arrestato, condannato a morte e giustiziato. Come moglie di un \"elemento socialmente pericoloso\" nel 1938 Margarete Buber-Neumann fu condannata alla detenzione per dieci anni nel \"gulag\" di Karaganda (Kazakistan). Nel 1940 fu riconsegnata alla Germania dove, essendo comunista, fu internata nel \"lager\" di Ravensbr\u00fcck. Qui conobbe la giornalista ceca e membro della resistenza Milena Jesensk\u00e1. Il 21 aprile 1945 fu liberata dal campo di concentramento e pot\u00e9 ritornare dalla propria madre in Thierstein. Nel 1949, testimoni\u00f2 insieme a numerosi altri ex-prigionieri del \"gulag\" a favore di Viktor Andrijovy\u010d Krav\u010denko nel cosiddetto processo del secolo contro il settimanale del Partito Comunista Francese \"Les Lettres Fran\u00e7aises\", che calunni\u00f2 Krav\u010denko per le rivelazioni sul regime sovietico pubblicate nel suo libro \"Ho scelto la libert\u00e0\". Sia il libro che il processo ebbero grande risonanza internazionale.\nDopo la seconda guerra mondiale lavor\u00f2 come pubblicista.\nL'esperienza della sua prigionia \u00e8 stata da lei descritta nel libro autobiografico \"Prigioniera di Stalin e Hitler\", pubblicato nel 1948."}
{"id": "1043096", "revid": "1718925", "url": "https://it.wikipedia.org/wiki?curid=1043096", "title": "Don't Call Me White", "text": "Don't Call Me White \u00e8 un singolo 7\" pubblicato dalla punk rock band NOFX nel 1992, successivamente inserito nell'album \"Punk in Drublic\". Sono state vendute 1500 copie del disco."}
{"id": "1043097", "revid": "228587", "url": "https://it.wikipedia.org/wiki?curid=1043097", "title": "Calypso", "text": ""}
{"id": "1043103", "revid": "119328382", "url": "https://it.wikipedia.org/wiki?curid=1043103", "title": "Leave It Alone (NOFX)", "text": "Leave It Alone \u00e8 un singolo 7\" pubblicato dalla punk rock band NOFX nel 1995. La canzone \"Drugs Are Good\" \u00e8 stata in seguito inclusa nella raccolta \"45 or 46 Songs That Weren't Good Enough to Go on Our Other Records\"."}
{"id": "1043108", "revid": "1543377", "url": "https://it.wikipedia.org/wiki?curid=1043108", "title": "Kashmir (brano musicale)", "text": "Kashmir \u00e8 una celebre canzone del gruppo hard rock inglese Led Zeppelin. Compare nell'album \"Physical Graffiti\" (1975). \u00c8 annoverata al 140\u00ba posto nella lista delle 500 migliori canzoni secondo Rolling Stone.\nIl brano.\nStoria.\n\"Kashmir\" viene spesso considerata una delle canzoni di maggior successo dei Led Zeppelin, e tutti e quattro i membri del gruppo furono d'accordo nel definirla uno dei loro migliori lavori in campo musicale. John Paul Jones afferm\u00f2 che il brano metteva in luce tutti gli elementi che avevano contribuito a formare il sound dei Led Zeppelin, mentre Robert Plant cit\u00f2 la canzone come una delle sue preferite. Questo fu in parte dovuto al fatto che Plant trovava irritante dover spiegare in continuazione il testo di un'altra canzone del gruppo, \"Stairway to Heaven\". In un'intervista rilasciata alla rivista \"Rolling Stone\" nel 1988, Plant afferm\u00f2 che Kashmir era \"la canzone dei Led Zeppelin per eccellenza\". .\nLa canzone si basa su un riff ripetuto per tutta la sua durata, interrotto solo in alcuni punti dove la voce e la batteria dominano. Il brano risente di influenze orientali e sono presenti trombe e violini che fanno da accompagnamento in alcuni pezzi della canzone.\nLa canzone fu inclusa nelle scalette di ogni tour dal 1975 (anno di uscita di Physical Graffiti) fino al 1980 (anno dello scioglimento). Inoltre a partire dal 1977 venne introdotta da \"White Summer/Black Mountain Side\", un pezzo strumentale di Jimmy Page.\nNel 1994 Jimmy Page e Robert Plant ne incisero una nuova versione inserita nell'album \"\".\nComposizione.\nUna prima demo del brano fu registrata da Jimmy Page e John Bonham verso la fine del 1973; in seguito, Robert Plant compose il testo e la sezione centrale, e John Paul Jones arrangi\u00f2 le orchestrazioni. Plant scrisse il testo nel 1973 mentre stava guidando attraverso il deserto del Sahara in Marocco, subito dopo il tour americano di quell'anno. Furono ingaggiati dei turnisti per la registrazione degli strumenti ad arco e i fiati, mentre fu John Paul Jones ad occuparsi del Mellotron.\nNonostante la canzone parli di una regione montuosa (Kashmir, appunto) tra il Pakistan settentrionale, l'India e la Cina, nessun membro del gruppo aveva mai visitato quei luoghi. Il titolo originale era \"Driving to Kashmir\".\nPer la registrazione di \"Kashmir\", Jimmy Page si serv\u00ec di una chitarra con accordatura D-A-D-G-A-D, a cui era gi\u00e0 ricorso per \"White Summer\" e \"Black Mountain Side\". Per le esecuzioni dal vivo, Page era solito servirsi di una chitarra Danelectro 59 DC, mentre per la reunion del 2007 si serv\u00ec di una Gibson Les Paul.\nIl brano \u00e8 un esempio di poliritmia: il \"riff\" principale in tre quarti, infatti, \u00e8 sostenuto dalla batteria di John Bonham che suona in quattro quarti. Robert Plant sostenne che la batteria fosse molto importante nell'economia del brano, e che l'arrangiamento di Bonham fosse funzionale. Il brano \u00e8 composto in chiave di Re maggiore e prevede un uso intensivo di cromatismi ascendenti e discendenti rispettivamente nel riff portante e nel riff secondario che spezza i versi dando, anche grazie al tempo di marcia, un senso di lento avanzare verso la tonica. La linea vocale \u00e8 di impostazione blues e include sia la terza minore (Fa naturale) che la terza maggiore (Fa diesis) della tonalit\u00e0. L'interludio utilizza la scala di La misolidio 6m e ha un'aria fortemente orientaleggiante.\nInfluenza del brano nella musica.\nIl brano \"Signifying Rapper\" del rapper Schoolly D. si basa sul giro di chitarra di Kashmir ed \u00e8 stato usato nella colonna sonora del film, di Abel Ferrara, \"Il Cattivo Tenente\".\nIl rapper Puff Daddy ha utilizzato parte della canzone nella sua \"Come With Me\", colonna sonora del film Godzilla (film 1998), in cui nel videoclip appare Jimmy Page.\nCuriosit\u00e0.\nL'intro del brano \u00e8 stato usato da X-Factor per farne il proprio tema principale; \u00c8 presente anche in Call of Duty: Black Ops come opening theme della modalit\u00e0 multigiocatore.\nDal 2011 la parte terminale del brano della versione rap di Puff Daddy ft. Jimmy Page, intitolata Come With Me, \u00e8 utilizzata come introduzione al finale della trasmissione televisiva Avanti un altro!; La trasmissione \u00e8 un gioco a premi di Canale 5 condotto da Paolo Bonolis e Luca Laurenti.\nTracce.\n1975 7\" single \nFormazione.\nLed Zeppelin"}
{"id": "1043109", "revid": "300067", "url": "https://it.wikipedia.org/wiki?curid=1043109", "title": "Woody Sauldsberry", "text": "Carriera.\nSauldsberry gioc\u00f2 prima nella Compton Union High School, dove era la star del suo team, poi pass\u00f2 alla Texas Southern University.\nNel 1957 fu scelto dai Philadelphia Warriors.\nNel 1958 ricevette il NBA Rookie of the Year Award, e fu il secondo afro-americano ad avere l'onore di ritirare questo premio.\nNel 1959 gioc\u00f2 anche un NBA All Star Game. Pi\u00f9 tardi nella sua carriera gioc\u00f2 anche nei St. Louis Hawks, Chicago Zephyrs e i Boston Celtics.\nNegli anni cinquanta Sauldsberry fece parte del gruppo di cestisti degli Harlem Globetrotters."}
{"id": "1043111", "revid": "1441339", "url": "https://it.wikipedia.org/wiki?curid=1043111", "title": "Ottmar Hitzfeld", "text": "Con un totale di 25 trofei conquistati \u00e8 l'allenatore tedesco pi\u00f9 vincente di ogni epoca, ed \u00e8 stato nominato per due volte (1997 e 2001) \"Allenatore mondiale dell'anno\" dall'IFFHS. Insieme ad Ernst Happel, Jos\u00e9 Mourinho, Jupp Heynckes e Carlo Ancelotti \u00e8 uno degli allenatori che hanno vinto la Coppa dei Campioni-Champions League con due club diversi, avendo trionfato con il nel 1997 e con il nel 2001.\nCarriera.\nGiocatore.\nAttaccante, si trasferisce presto in Svizzera; qui, nelle file del vince due scudetti ed una coppa, oltre ad una Supercoppa ed una Coppa di Lega, mentre a titolo personale vince la classifica cannonieri nel 1973. Rientrato in Germania gioca nello Stoccarda, e con questa maglia il 13 maggio 1977 stabilisce il record di gol realizzati in un singolo incontro di Zweite Bundesliga, sei, nella partita vinta dalla sua squadra contro lo Jahn Regensburg per 8-0. In seguito torna in Svizzera, dove termina la carriera.\nAllenatore.\nHa allenato Zugo dal 1\u00ba luglio 1983 al 30 giugno 1984, Aarau dal 1\u00ba luglio 1984 al 30 giugno 1988, Grasshopper dal 1\u00ba luglio 1989 al 30 giugno 1991, dal 1\u00ba luglio 1991 al 30 giugno 1997, per poi ricoprire il ruolo di direttore sportivo del club renano dal 1\u00ba luglio 1997 al 30 giugno 1998. Dal 1\u00ba luglio 1998 al 30 giugno 2004 ha allenato il , alla cui guida ha fatto ritorno il 31 gennaio 2007, rimanendo in carica sino al 30 giugno 2008. Dal 1\u00ba luglio 2008 ha allenato la nazionale svizzera. Il 1\u00ba luglio 2014, dopo l'eliminazione agli ottavi di finale del contro l'Argentina, Hitzfeld, come gi\u00e0 annunciato alcuni mesi prima, si \u00e8 dimesso e ha concluso la propria carriera.\nControversie.\nIl 12 ottobre 2012, in occasione della sfida Svizzera-Norvegia (1-1) ha offeso l'arbitro della contesa David Fern\u00e0ndez Borbal\u00e0n rivolgendogli il dito medio; per questo ha chiesto scusa, nonostante inizialmente avesse dichiarato che il gesto fosse rivolto a s\u00e9 stesso.\nStatistiche.\nStatistiche da allenatore.\nClub.\n\"Statistiche aggiornate al 30 giugno 2008\". In grassetto le competizioni vinte.\nNazionale.\n\"Statistiche aggiornate al 1\u00ba luglio 2014\"."}
{"id": "1043115", "revid": "1144898", "url": "https://it.wikipedia.org/wiki?curid=1043115", "title": "Il pergolato", "text": "Il pergolato, o Un dopo pranzo, \u00e8 un dipinto a olio su tela di Silvestro Lega, realizzato nel 1868 e conservato alla pinacoteca di Brera, a Milano.\nDescrizione.\nNoto sin dal 1923 come \"Il pergolato\", in riferimento al luogo dove si consuma la scena, il dipinto in origine si chiamava \"Un dopo pranzo\", titolo che certamente descriveva con maggiore efficacia l'episodio illustrato: si tratta di una tradizione squisitamente italiana, quella del caff\u00e8 pomeridiano. In accordo con la sua poetica, Lega sceglie di raffigurare un soggetto quotidiano, con un realismo quasi fotografico. Lega rappresenta un gruppo di donne che chiacchierano e si intrattengono in maniera tranquilla e rilassata all'ombra di un fitto pergolato, in attesa dell'arrivo della domestica, ritratta sulla destra mentre regge un vassoio con sopra un bricco di buon caff\u00e8. Dietro di lei si profila un basso muretto, sul quale sono collocati vasi di cotto contenenti fiori dai mille colori. Le varie fioriture sono riarse dal sole estivo, che proietta ombre lunghissime sulla pavimentazione del viottolo, dove tra le fughe delle varie mattonelle riescono a vegetare alcuni ciuffi di erba selvatica. Il punto di fuga decentrato, collocato praticamente sul margine sinistro della tela, invoglia l'osservatore a esplorare con lo sguardo la campagna retrostante, popolata da varie case coloniche e da una cortina di pioppi sulla linea dell'orizzonte.\nDal punto di vista tecnico \"Il pergolato\" presenta contorni morbidi e colori particolarmente nitidi e brillanti. \u00c8 proprio adottando una tavolozza di tonalit\u00e0 chiare che Lega riesce a inondare la scena di una luminosit\u00e0 calda e diffusa, esaltata ancor di pi\u00f9 dall'ombra del pergolato. Tutte le figure del dipinto, inoltre, sono ritratte in controluce, in modo tale che l'osservatore \u00e8 in grado di compenetrare nella loro situazione psicologica ed emotiva, godendo a sua volta della freschezza offerta dall'ombroso pergolato. La scena \u00e8 quindi animata da palpitanti effetti luministici e da un'accattivante resa cromatica: la sensazione che ne deriva \u00e8 quella, placida e sonnolenta, di un pomeriggio estivo."}
{"id": "1043121", "revid": "47767", "url": "https://it.wikipedia.org/wiki?curid=1043121", "title": "Severino", "text": ""}
{"id": "1043125", "revid": "119328216", "url": "https://it.wikipedia.org/wiki?curid=1043125", "title": "HOFX", "text": "HOFX \u00e8 un EP 12\" del gruppo punk rock NOFX, pubblicato nel 1996 da Fat Wreck Chords e che contiene canzoni del periodo dell'album Punk in Drublic. L'edizione \u00e8 stata limitata a 8.300 copie, di cui 1.000 picture disc e le restanti 7.300 in vinile colorato."}
{"id": "1043128", "revid": "1782831", "url": "https://it.wikipedia.org/wiki?curid=1043128", "title": "Duca di Kent", "text": "Il titolo di Duca di Kent \u00e8 stato creato svariate volte nella storia nobiliare dell'Inghilterra e della Gran Bretagna, l'ultima volta per Giorgio, quarto figlio di re Giorgio V. Il titolo \u00e8 stato poi trasmesso al primogenito Edward, attuale duca di Kent.\nStoria.\nUn titolo legato al Kent apparve la prima volta con il Regno di Kent (o di Cantware), uno dei sette regni anglosassoni che successivamente si fusero nel Regno di Inghilterra. Il regno di Cantware (o Kent) inizia verso il 449 e nell'825 fu conquistato da Egbert, re di Wessex, dipendendo da questi e venendo governato da una sorta di vicer\u00e9, di solito imparentato con i sovrani del Wessex. Il regno divenne qualcosa come il titolo del probabile erede al trono, tant'\u00e8 che Aethelwulf, figlio di Egbert, ne divenne re nell'825. Dall'860, il Kent perse la sua condizione di regno entrando a far parte in toto del Wessex.\nSuccessivamente, comunque, il titolo usato fu in un primo tempo quello di Conte di Kent. Dopo la morte di suo padre, Godwin conte di Wessex, Leofwine (1035 - 1066 circa) in un periodo compreso tra il 1056 e il 1058 divenne conte di Kent, una nuova contea in quel tempo. \u00e8 possibile che Godwin sia stato il primo conte di Kent.\nDopo la morte di Leofwine ad Hastings nel 1066, Guglielmo il Conquistatore nomin\u00f2 il suo fratellastro, Oddone di Bayeux (1036 - 1097 circa), che era anche vescovo di Bayeux, nuovo conte di Kent. Comunque, Oddone fu per due volte privato del titolo, una prima volta nel 1082, quando fu imprigionato, ed una seconda nel 1088, per aver aiutato la rivolta del 1088, in seguito alla quale egli abbandon\u00f2 l'Inghilterra.\nSuccessivamente il titolo fu di nuovo impiegato nel 1141 per Guglielmo di Ipres, che ne fu privato nel 1155 e nel 1227 per Hubert de Burgh, con cui si estinse alla sua morte. Nel 1321 fu concesso a Edmund di Woodstock ed attraverso il matrimonio di Giovanna Plantagento con Thomas Holland, il titolo pass\u00f2 alla famiglia Holland, che lo tenne fino al 1408. Nel 1461 ne fu insignito William Neville e nel 1465 Edmund Grey: la sua famiglia lo port\u00f2 fino ad Henry Grey.\nHenry Grey (1671 - 1740) successe al padre, Anthony Grey, come dodicesimo conte di Kent nel 1702. Nel 1706 fu elevato al titolo di marchese di Kent, davanti a quelli di conte Harold e visconte Goderich. Nel 1710 divenne duca di Kent e successivamente marchese Grey (1740). Henry ebbe un solo figlio, George, che prese il titolo di conte Harold, e una figlia femmina, Lady Jemima. La morte di Henry nel 1733 lasci\u00f2 il ducato senza un erede maschio: la figlia pot\u00e9 succedere nei titoli di marchese Grey e barone di Lucas, ma tutti gli altri, in particolare quello di Duca di Kent, si estinsero con la morte del titolare.\nIl 23 aprile 1799 il ducato di Kent fu, insieme al ducato di Strathearn e alla contea di Dublino, dato al quarto figlio di Giorgio III, il Principe Edoardo Augusto. Egli ebbe un'unica figlia, la principessa Alessandrina Vittoria (la futura Regina Vittoria). Alla morte del suo titolare nel 1820, il ducato fu di nuovo privo di un erede maschio legittimo e il titolo rimase vacante per oltre quarantasei anni.\nLa successiva creazione di un titolo sul Kent non fu ducale o marchionale, bens\u00ec comitale e ne fu insignito il Principe Alfredo (1844 - 1900), secondogenito della Regina Vittoria e del Principe Consorte, che divenne duca di Edimburgo, conte del Ulster e di Kent nel 1866. Il Duca (che poi divenne Duca regnante di Sassonia Coburgo Gotha) ebbe un solo figlio, il principe Alfredo, che probabilmente avrebbe ereditato tutti i titoli paterni, se non fosse premorto al padre nel 1899. L'anno dopo, con la morte del Principe Alfredo, il titolo ancora una volta si estinse.\nNel 1934, il principe Giorgio (1902 - 1942), quarto figlio di Giorgio V e della Regina Maria, fu creato duca di Kent, conte di St Andrews e barone Downpatrick. Il principe ebbe tre figli prima della sua morte: il principe Edoardo, che \u00e8 successo al padre nel titolo ducale, la principessa Alessandra, e il principe Michele.\nL'attuale duca di Kent ha due figli. Le Lettere Patenti di Giorgio V del 30 novembre 1917 limitano il trattamento di Altezza Reale e il titolo di Principe ai figli di sovrano, ai nipoti di sovrano nella linea maschile, e al pi\u00f9 anziano figlio vivente del Principe di Galles. I pro-pronipoti del sovrano in linea maschile godono del titolo di cortesia di quello dei figli di un duca. Quindi l'erede probabile del ducato di Kent \u00e8 Giorgio, conte di St. Andrews (1962), che si \u00e8 sposato nel 1988 e ha tre figli, il primo dei quali \u00e8 il barone Downpatrick (1988), secondo in linea di successione al titolo; quando il conte di St. Andrews diventer\u00e0 duca sar\u00e0 \"Sua Grazia il Duca di Kent\". Dopo il conte di St. Andrews, e il barone Downpatrick, come erede c'\u00e8 il pi\u00f9 giovane figlio del duca di Kent, Lord Nicholas Windsor.\nI Duchi di Kent.\nCi sono stati tre periodi in cui \u00e8 esistito un Duca di Kent, il primo nel 1710, il secondo nel 1799 e il terzo dal 1934. Antecedentemente il titolo esisteva come contea.\nProbabili futuri Duchi di Kent.\nQuesti probabili duchi di Kent avranno il titolo di \"Sua Grazia\", ma non quello di \"Principe\" e \"Altezza Reale\", non essendo figli o nipoti (ma solo pronipoti) in linea maschile di sovrano."}
{"id": "1043130", "revid": "110157", "url": "https://it.wikipedia.org/wiki?curid=1043130", "title": "Le Bry", "text": "Le Bry (toponimo francese) \u00e8 una frazione di 296 abitanti del comune svizzero di Pont-en-Ogoz, nel Canton Friburgo (distretto della Gruy\u00e8re).\nStoria.\nGi\u00e0 frazione di Pont-en-Ogoz, nel 1970 divenne comune autonomo con la fusione dei comuni soppressi di Pont-en-Ogoz e Villars-d'Avry; il 1\u00ba gennaio 2003 \u00e8 stato a sua volta accorpato agli altri comuni soppressi di Avry-devant-Pont e Gumefens per formare il nuovo comune di Pont-en-Ogoz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "1043134", "revid": "1610933", "url": "https://it.wikipedia.org/wiki?curid=1043134", "title": "Dendrocigna facciabianca", "text": ""}
{"id": "1043135", "revid": "119328499", "url": "https://it.wikipedia.org/wiki?curid=1043135", "title": "Fuck the Kids", "text": "Fuck the Kids \u00e8 un EP pubblicato dal gruppo punk rock NOFX nel 1996. Inizialmente pubblicato solo su vinile, fu pubblicato su CD all'interno della raccolta \"45 or 46 Songs That Weren't Good Enough to Go on Our Other Records\", dalla quale venne esclusa solo la canzone \"Stupid Canadians\"."}
{"id": "1043139", "revid": "110762533", "url": "https://it.wikipedia.org/wiki?curid=1043139", "title": "Parco naturale della Rocca di Cavour", "text": "Il parco naturale della Rocca di Cavour si trova a Cavour in provincia di Torino.\nIl parco tutela una particolare collina che domina l'abitato del paese. La Rocca \u00e8 una punta alpina che si innalza sulla pianura alluvionale di 162 metri. \u00c8 quindi particolarmente visibile perch\u00e9 si innalza in zona particolarmente pianeggiante ed offre quasi l'impressione di essere sorta dal nulla.\nIl parco intende proteggere la flora e la fauna presente. Si tenga presente che la rocca \u00e8 anche interessante come zona di passo per gli uccelli migratori essendo l'unica altura in un ampio raggio.\nNella zona \u00e8 inoltre stato istituito il Sito di interesse comunitario \"Rocca di Cavour \" (IT1110001)."}
{"id": "1043144", "revid": "119328397", "url": "https://it.wikipedia.org/wiki?curid=1043144", "title": "All of Me (NOFX)", "text": "All of Me \u00e8 un singolo 7\" pubblicato dal gruppo punk rock NOFX nel 1996."}
{"id": "1043151", "revid": "461628", "url": "https://it.wikipedia.org/wiki?curid=1043151", "title": "Santuario della Beata Vergine dei Miracoli", "text": "Il santuario della Beata Vergine dei Miracoli, venne eretto nel 1498 dal popolo di Saronno per dare ospitalit\u00e0 al simulacro della \"Madonna del miracolo\", una statua della seconda met\u00e0 del XIV secolo, posta allora in una cappella sulla strada Varesina, ritenuta dispensatrice di miracolose guarigioni. Il territorio lombardo si arricchiva cos\u00ec di un nuovo santuario mariano che divenne presto meta importante di devozionalit\u00e0 e che si arricch\u00ec con il tempo di formidabili tesori d'arte.\nArchitettura.\nL'8 maggio 1498, per iniziativa della comunit\u00e0 saronnese, fu avviata l'edificazione del Santuario nel sito in cui gi\u00e0 sorgeva una cappella che era divenuta oggetto di speciale devozione in virt\u00f9 della fede popolare nella guarigione avvenuta, a seconda delle fonti, nel 1447, nel 1460 o nel 1497, e altre che la seguirono. Trattavasi del tentativo cristiano di re-interpretare con una ierofania un luogo pagano che probabilmente gi\u00e0 sorgeva sulla Strada Varesina.\nNon si \u00e8 ritrovato il documento che rechi il nome dell'architetto che concep\u00ec il progetto iniziale del santuario con una pianta a croce latina, formata dai locali dell'abside, del presbiterio, dell'antipresbiterio, dell'aula sormontata dal tiburio e dalla cupola e dalle due cappelle laterali. La fruizione dell'edificio era tuttavia pensata in senso inverso rispetto alle tradizionali chiese medievali a croce latina, in modo da sottolineare la centralit\u00e0 della volta come struttura circolare sotto la quale si raccoglieva idealmente la comunit\u00e0 ecclesiale.\nLa planimetria ed i suoi rapporti proporzionali (attentamente studiati con riferimenti espliciti alla sezione aurea) mostra, per il progetto, la paternit\u00e0 di un architetto di profonda cultura umanistica e stilisticamente legato a modelli gi\u00e0 diffusi in Lombardia: si \u00e8 formulata l'ipotesi che possa trattarsi di Giovanni Antonio Amadeo (impegnato in quegli anni nella fabbrica del Duomo di Milano).\nAccanto al santuario fu costruita (entro il 1507) la casa dei \"deputati\" (che componevano un organismo elettivo incaricato di sovrintendere all'amministrazione dei beni e alla \"fabbrica\" dell'edificio sacro); pochi anni dopo (1511-16) venne innalzato il campanile, alto 47 metri, progettato dall'architetto Paolo della Porta, ritenuto tra i pi\u00f9 belli della Lombardia e preso a modello per numerosi altre chiese.\nL'ipotesi \u00e8 avvalorata dal fatto che dalla documentazione superstite si apprende con certezza che Amadeo fu il progettista dell'elegante tiburio, ultimato nel 1508, che conferisce all'intero edificio l'impronta inconfondibile del rinascimento lombardo. Il tiburio presenta esteriormente 24 eleganti finestre, determinate da 12 bifore corrispondenti al tamburo dodecagonale che copre una cupola di 8 lati generati dall'inserimento di quattro spicchi angolari su un alzato fondato su quattro piloni d'angolo, secondo il tradizionale schema costruttivo \"ad quadratum\", secondo una semplice progressione aritmetica (4+8+12 = 24) che si sviluppo dal basso verso l'alto, dal quadrato dell'aula al cerchio della cupola, dalla Terra al Cielo.\nIl crescente afflusso dei fedeli, dopo alcuni anni, port\u00f2 i deputati del Santuario ad intraprendere un progetto di ampliamento con la costruzione di un edificio a tre navate che si sviluppano su cinque campate. I nuovi lavori iniziarono nel 1556, ma proseguirono con relativa lentezza, visto che nel 1566 erano costruite solo tre delle cinque campate previste e che la facciata aveva una sistemazione del tutto provvisoria.\nFu Carlo Borromeo \u2013 di cui va ricordato l'attaccamento al santuario della Beata Vergine dei Miracoli \u2013 a dare impulso alla ripresa dei lavori. Per completare i lavori si doveva, tra l'altro, demolire la superstite \"cappelletta del Miracolo\", persistente ai primi lavori del 1498. San Carlo offici\u00f2 personalmente il rito solenne \u2013 avvenuto il 19 settembre 1581 \u2013 della traslazione all'interno del santuario dell'antica statua trecentesca della Madonna.\nAlla progettazione della facciata fu chiamato l'architetto Pellegrino Tibaldi, pi\u00f9 noto come \"il Pellegrini\". La costruzione inizi\u00f2 nel 1596 e dur\u00f2 sino al 1613. Lo stile adottato dal Pellegrini si ispira a canoni classici, tardo rinascimentali, ed \u00e8 fortemente teso a sottolineare la maestosit\u00e0 dell'edificio sacro. La ricchezza dei motivi ornamentali (con colonne, lesene, due grandi cariatidi che affiancano il portale di ingresso, fregi, balaustre, le statue nelle alte nicchie laterali, ecc.) produce un complesso architettonico di grande solennit\u00e0.\nFurono avanzati, subito dopo il completamento della facciata, rilievi critici da parte di quei deputati che la giudicavano \"alquanto tozza\", in contrasto con l'armoniosa eleganza del tiburio. Nel 1630, per ovviare alla supposta pesantezza della facciata, Carlo Buzzi progett\u00f2 il rialzo della balaustra mistilinea che regge la statua dell'Assunta e quelle di due coppie di angeli che suonano la tromba. Il progetto rimase a lungo sulla carta e fu realizzato solo nel 1666.\nOpere d'arte.\nCompletate le eleganti architetture rinascimentali del primo santuario, si inizi\u00f2 quasi subito a convocare una serie di artisti, tra i migliori attivi in quel tempo nel ducato lombardo, per i lavori di decorazione interna.\nSi alternarono o si trovarono a collaborare tra loro pittori quali Bernardino Luini (1525 \u2013 1532), Cesare Magni (1533), Gaudenzio Ferrari (1535 \u2013 1545), Bernardino Lanino (1547); scultori del legno quali Andrea da Milano -detto anche Andrea da Saronno (1527 \u2013 1536)-, Giulio Oggioni (1539); ma anche valenti plasticatori, battitori del ferro ed altro ancora.\nGli affreschi di Bernardino Luini.\nIl primo grande artefice che leg\u00f2 il proprio nome al santuario di Saronno fu Bernardino Luini: a lui si deve il complesso degli affreschi che ornano le pareti dell'abside, del presbiterio, dell'antipresbiterio e di quelle sottostanti la cupola; sue sono anche le figure sulla volta della cappella del \"Cenacolo\", e una \"Nativit\u00e0\" posta nel chiostro.\nLe principali opere eseguite per il santuario mariano riguardano doverosamente la vita della Madonna. Nell'antipresbiterio sono poste le scene dello \"Sposalizio della Vergine\" e di \"Ges\u00f9 tra i Dottori\"; mentre nel presbiterio (o Cappella Maggiore) si trovano le scene dell\"'Adorazione dei Magi\" e della \"Presentazione di Ges\u00f9 al Tempio\": esse costituiscono uno dei punti pi\u00f9 alto raggiunti da Luini come autore di opere a fresco.\nSi riconosce, nell'impaginazione di queste scene, la grande vena narrativa di Bernardino, con una moltitudine di personaggi, disposti su piani diversi, che si mostrano nei loro coloratissimi abbigliamenti; hanno volti di vivace espressivit\u00e0 e paiono muoversi in un'atmosfera calma e suadente. Se, ad esempio, si osserva lo \"Sposalizio della Vergine\", si rimane colpiti dall'espressione dei pretendenti delusi: non c'\u00e8 in essi nessun segno di rancore, anzi si palesa un accenno di sorriso ottenuto utilizzando ad affresco la tecnica dello \"sfumato\" ideata da Leonardo. Il pittore milanese dimostra qui quello stile \"delicatissimo, vago ed onesto nelle figure sue\" che il Vasari gli riconosce proprio in relazione agli affreschi di Saronno.\n\u00c8 stata sottolineata la grande padronanza delle tecniche prospettiche che il Luini dimostra di saper applicare nelle scene citate. In particolare, un sapiente uso dell\"'illusionismo prospettico\" fa s\u00ec che lo spettatore, percorrendo in un senso e nell'altro i due ambienti, abbia l'impressione che le figure dipinte sulle scene gli vengano incontro..\nDalla Cappella Maggiore si nota come tutto l'apparato decorativo risponda a un progetto iconografico e artistico unitario che non conosce cedimenti e che lega strettamente tra loro soluzioni pittoriche ed architettoniche. I due grandi dipinti dell\u2019\"Adorazione dei Magi\" e della \"Presentazione di Ges\u00f9 al Tempio\" sono delimitati da paraste aggettanti, con capitelli in pietra grigio-azzurra, che reggono archi in cotto: adagiate su tali archi, Bernardino ha dipinto le quattro figure aeree delle \"Sibille\" (considerate profetesse dell'annuncio evangelico) con i loro cartigli.\nTra le finestre, nelle lunette della volta a botte sono collocati in coppie \u2014 secondo un'iconografia molto diffusa \u2014 i \"Quattro evangelisti\" ed i \"Quattro Dottori della Chiesa\". Completano il complesso programma decorativo otto figure monocrome (o \"seppie\") poste sulle lesene della cappella: sono le rappresentazioni allegoriche delle \"Virt\u00f9 teologali e cardinali\" alle quali si aggiunge l'allegoria della \"Pace\"\nGli affreschi di Gaudenzio Ferrari.\nScomparso Bernardino Luini (1532), a continuare la sua opera negli impegnativi affreschi della cupola, fu chiamato Gaudenzio Ferrari (1534), che stava allora ultimando gli affreschi in San Cristoforo a Vercelli.\nIl contratto con il Ferrari fu stipulato il 15 giugno 1534. \u00c8 interessante notare come tra la data del contratto e quella dell'inizio dei lavori (luglio 1535) ci sia stato il tempo per l'ideazione e l'esecuzione di alcuni disegni preparatori, tanto per i suoi dipinti quanto per le sculture lignee affidate ad Andrea da Milano, segno di come Gaudenzio avesse sin da allora l'incarico di coordinare l'intero apparato decorativo della cupola, ruolo che egli mantenne anche dopo l'ultimazione del \"Concerto degli Angeli\" sino al 1545, l'anno prima della sua morte.\nIl pittore di Valduggia aveva iniziato il suo apprendistato artistico a Varallo, proprio dipingendo, nella cappella della \"Dormitio Virginis\" alcuni \"angeli musicanti\" che esibivano un relativamente ampio repertorio di strumenti musicali; si trov\u00f2 ad affrontare qui a Saronno \u2013 dopo pi\u00f9 di trent'anni \u2013 lo stesso soggetto avendo per\u00f2 a disposizione un'intera cupola e sapendo di dover dar forma ad un ben altrimenti gioioso tripudio di suoni e di canti, a significare la felicit\u00e0 con la quale il Paradiso accoglieva la Beata Vergine.\nIn effetti il tema iconografico degli angeli musicanti \u00e8 quello che Gaudenzio dovette trovare pi\u00f9 idoneo ed a lui pi\u00f9 congeniale per rappresentare il Paradiso. Nel progetto che egli ide\u00f2 \u2013 e che si pu\u00f2 immaginare abbia discusso a lungo con i deputati del santuario \u2013 il numero delle statue lignee \u00e8 ridotto all'essenziale: tralasciando le statue di \"Sibille e Profeti\" poste in circolo nelle nicchie del tamburo, che paiono mute presenze estranee all'evento, trovano spazio solo quelle del volto del \"Padre Eterno\" al centro della cupola e dell\"'Assunta\". A raffigurare il Paradiso \u00e8 essenzialmente la moltitudine delle presenze angeliche, poste a far da corona al volto di Dio e ad accogliere l'arrivo della Vergine.\nNelle cappelle che Gaudenzio aveva decorato al Sacro Monte di Varallo erano le statue che popolavano la scena, mentre i dipinti servivano ad ampliarne illusivamente i confini; qui il rapporto \u00e8 ribaltato: l'attenzione del visitatore \u00e8 subito catturata dal vortice coloratissimo delle presenze angeliche e solo con un supplemento di attenzione si riconosce la figura intagliata della Vergine all'altezza del tamburo. Si spiega cos\u00ec lo scarto tra la denominazione \"ufficiale\" della scena, \"L'Assunzione della Beata Vergine\" e la denominazione che si \u00e8, per cos\u00ec dire, popolarmente affermata, \"Il Concerto degli Angeli\".\nLa rappresentazione del Paradiso realizzata da Gaudenzio \u00e8 affollata da uno stupefacente turbine di angeli dalle vesti fluttuanti e coloratissime, che si dispongono su quattro cerchi concentrici: in quello pi\u00f9 in alto \u00e8 posto uno stuolo di angioletti ignudi e pieni di luce che volgono lo sguardo in alto verso il Dio Padre al centro della cupola; al di sotto vi \u00e8 la raffigurazione del concerto vero e proprio, con gli angeli cantori che leggono assieme libri corali e cartigli, ed angeli intenti a far musica: essi compongono la pi\u00f9 variegata orchestra di strumenti a corde, a fiato e a percussione che mai sia stata dipinta.\nSi possono contare ben cinquantasei diversi strumenti musicali, i pi\u00f9 riconoscibili come strumenti antichi, altri usciti dalla fantasia dell'artista. Non c'\u00e8 ovviamente alcuna intenzione realistica nel mettere in scena un numero cos\u00ec grande di concertisti; vi \u00e8 piuttosto, nella loro moltitudine, . Il senso gioioso della rappresentazione si esprime non tanto nell'espressione\u00a0\u2014 sempre misurata e composta \u2014 dei volti degli angeli, ma proprio nel gioco della variet\u00e0 di strumenti presenti, nella \"disordinata armonia\" dell'insieme. Gaudenzio si sente cos\u00ec autorizzato a concedersi, qua e l\u00e0, momenti di \"divertissement\" come l'invenzione di strumenti musicali impossibili, anfibi tra strumenti a corde ed a fiato, o momenti di ironia che potrebbero apparire un po' irriverenti in una rappresentazione del Paradiso, come per l'angelo che suona la cornamusa a due sacche, poste proprio all'altezza del seno.\nLomazzo nel suo \"Tempio della pittura\" (1590) testimonia di come Gaudenzio amasse la musica e fosse lui stesso \"sonatore di lira e liuto\". Per dipingere il \"Concerto\" di Saronno egli dovette dar fondo a tutte le sue conoscenze musicali per giungere ad enumerare, come in una sorta di catalogo, tutti gli strumenti in uso ai suoi tempi. Si riconoscono i seguenti strumenti: alpenhorn (corno delle Alpi), altobasso, arpa, bombarda, cimballini o piccoli piatti, cornamusa, cornetto, flauto (dolce e traverso), flauto di Pan o siringa, ghironda, lira, liuto, nyastaranga, organo portativo, ribeca, viella, salterio o cetra, tamburo e tamburello, timpani, triangolo, tromba, .\nLe statue lignee di Andrea da Milano.\nNella realizzazione degli apparati decorativi del santuario hanno avuto un ruolo rilevante anche alcuni maestri lombardi della scultura in legno che vi lavorarono fino al 1539; poi, nelle chiese, il gusto per le statue policrome a grandezza naturale and\u00f2 esaurendosi per trasferirsi sui Sacri Monti.\nIl principale intagliatore che lavor\u00f2 al Santuario fu Andrea da Milano (che, proprio in virt\u00f9 dell'ampia attivit\u00e0 qui svolta, \u00e8 anche detto \"Andrea da Saronno\"); a lui si devono innanzi tutto i due gruppi scultorei \u2014 pesantemente ridipinti \u2014 che occupano le cappelle laterali, a fianco dell'aula della cupola.\nIn accordo con la spiritualit\u00e0 francescana che condizion\u00f2 vivamente i lavori al santuario (si tenga presente che i deputati avevano affidato ai frati minori la celebrazione delle funzioni religiose) le statue dovevano favorire l'immedesimazione dei fedeli con la vita di Cristo.\nNella cappella sinistra \u2014 sulla cui volta il Luini aveva dipinto figure di \"Angeli con i simboli della Passione\" \u2014 \u00e8 raffigurato, con potente teatralit\u00e0, il \"Cenacolo\" (1531). L'ambientazione della scena \u00e8 fortemente suggestiva, con gli apostoli\u00a0\u2013 colti, secondo il modello di Leonardo, nel preciso momento in cui Ges\u00f9 annuncia che sar\u00e0 tradito\u00a0\u2013 intenti a discutere tra loro od a guardare increduli il Maestro. Risulta evidente, dalla postura delle figure scolpite, dalla scelta dei colori e dai panneggi delle vesti, come Andrea si collochi nella vasta schiera degli emuli del Cenacolo vinciano cercando, per quanto gli \u00e8 possibile, di catturare la vibrante drammaticit\u00e0 presente del dipinto.\nAlle spalle del gruppo, lungo i tre lati della cappella, si trovano grandi tele di Camillo Procaccini (1598): quelle laterali raffigurano gli episodi dell\"'Orazione nell'orto\" e del \"Bacio di Giuda\", quella di fondo presenta una sontuosa scena di \"Servitori e vasellame\" che contrasta in modo disturbante con la semplicit\u00e0 della mensa del \"Cenacolo\".\nIl gruppo del \"Compianto sul Cristo morto\" (o della \"Deposizione dalla Croce\") occupa la cappella destra. Andrea da Milano riprende un tema a quei tempi assai diffuso nei gruppi scultorei ispirandosi verosimilmente al modello di Agostino de Fondulis nella chiesa di Santa Maria presso San Satiro a Milano. Il gruppo appare oggi, in alcune sue parti, poco coerente (ad esempio nelle figure, pi\u00f9 piccole, degli angeli che portano i simboli della Passione). Esso ha subito infatti varie risistemazioni; inizialmente comprendeva un numero molto pi\u00f9 ampio di statue che componevano scene diverse della Passione: oltre al \"Compianto\", la scena del \"Calvario\" (con i ladroni sulla Croce) e quella della \"Discesa al Limbo\". Nel \"Museo del Santuario\" si possono ammirare le statue superstiti di una \"Figura maschile dolente\" e della \"Gitana\".\nDopo il suo arrivo al santuario (1535), \u00e8 Gaudenzio Ferrari a guidare il lavoro degli intagliatori nella decorazione della cupola. Andrea da Milano realizza la figura del \"Padre Eterno\" al centro della cupola, ed inizia ad intagliare quella della \"Madonna Assunta\", posta all'altezza del tamburo (essa \u00e8 poi completata da Battista da Milano, 1537).\nLa realizzazione (1539) delle 22 statue di \"Profeti\" e \"Sibille\" poste nelle nicchie del tamburo della cupola viene invece affidata ad un altro abile intagliatore, Guido Oggioni, allievo di Andrea.\nPer completare il resoconto delle opere che Andrea da Milano ha realizzato per il santuario, si devono citare anche le statue delle \"Sante Lucia, Agata, Maria Maddalena, Liberata, Marta\" e quella di \"San Giovanni\" poste nell'abside con i busti di \"Re Davide, Salomone, Abacuc e Isaia\".\nIl campanile del santuario.\nIl campanile fu concluso nel 1516 e venne dotato di due campane. La sua altezza \u00e8 di 47 metri, grazie a questo \u00e8 la struttura pi\u00f9 alta di tutta Saronno. Agli inizi del 1555 la primitiva campana maggiore si ruppe e venne rifusa nello stesso anno. Nel 1567 risultano esserci sul campanile ben tre campane, la mezzana delle quali si ruppe alla fine dello stesso anno. Questa venne rifusa il 28 febbraio 1568. Le tre campane vennero rifuse per farne due pi\u00f9 grosse, fusione che avvenne il 13 gennaio 1585. Non \u00e8 noto il nome del fonditore, ma \u00e8 lo stesso che fuse nel 1582 la campana posta nella torre dei monaci della basilica di Sant'Ambrogio a Milano. Nel 1617, per dar maggior decoro e per differenziare maggiormente le suonate, si decise per la fusione di una nuova campana, pi\u00f9 grande delle due esistenti. La fusione avvenne in loco dal fonditore Nicola Bonavilla. Contemporaneamente venne fusa una campanella, da usare come richiamo. Queste due vennero posizionate nella lanterna, una sopra l'altra. Ma la campana maggiore gi\u00e0 nel 1619 si crep\u00f2, e venne rifusa, questa volta a Milano, sempre da Nicola Bonavilla. Questa campana dur\u00f2 poco, infatti nel 1639 risultava stonata a causa di una crepa e vennero interpellati diversi fonditori, tra cui ancora Nicola Bonavilla, che venne subito scartato. Vennero scelti invece i fonditori milanesi Lorenzo e Pietro Paolo Mirri, che rifusero la campana a Milano nel 1640.\nNel 1903 vennero sostituiti i ceppi lignei con ceppi in ghisa e nel 1922, nel corso del restauro della torre, venne rifatto il castello, portando la campana maggiore dalla lanterna alla cella inferiore con le altre due. La campana usata come richiamo rimase nella lanterna fino all'ottobre 2010, quando, essendo in disuso, venne calata dal campanile e posta nel chiostro del santuario. L'intonazione del concerto risulta similare a Mib3 Maggiore anche se vi sono delle evidenti discrepanze tonali tra le tre campane, dovute al fatto che il concetto di \u201cconcerto\u201d secondo una scala musicale in Italia nasce circa un secolo dopo la fusione di queste campane\nIl concerto \u00e8 montato a sistema ambrosiano ed \u00e8 composto di tre campane in Mib3 Maggiore:\nNel chiostro vi \u00e8 una campana montata a mezzo ambrosiano, fusa insieme al vecchio campanone Bonavilla nel 1617, suonante un Fa\u266f4 (diametro 513\u00a0mm)\nLa torretta dell'orologio.\nNel 1594 si decise di dotare il Santuario di una piccola torretta per ospitare l'orologio. Questa era dotata di una campanella per il battito delle ore, anch'essa fusa nel 1594. Nel 1650, in seguito ad un sopralzo del portico, per ragioni di estetica si decise di ampliare la torre dell'orologio, con le stesse fattezze della prima, lo stesso orologio e la stessa campana. Nel 1668, nel corso di una riparazione dell'orologio, venne rifatta la cella campanaria.\nNel 1757, siccome l'orologio continuava ad essere irregolare e la sua riparazione era costosa e non poteva essere garantita, si decise di costruire un nuovo orologio, da posizionare per\u00f2 sul campanile del santuario, quindi la torre dell'orologio venne abbattuta e della campana non si hanno pi\u00f9 notizie. Ma nel 1769, allo scadere del contratto di manutenzione del nuovo orologio, si decise per la ricostruzione di una nuova torre apposita e il trasferimento dell'orologio su questa. La nuova torre venne costruita dov'era la precedente. Nell'agosto 1769 venne comprata una campana, che per\u00f2 venne subito consegnata ai fratelli Francesco e Innocenzo Bonavilla di Milano, che la rifusero con l'aggiunta di altro bronzo per ottenere le due nuove campane per le ore."}
{"id": "1043152", "revid": "31886", "url": "https://it.wikipedia.org/wiki?curid=1043152", "title": "Timmy the Turtle", "text": "Timmy the Turtle \u00e8 un singolo 7\" pubblicato dalla punk rock band NOFX nel 1999. La title track \u00e8 tratta dalle sessioni di registrazione dell'album So Long and Thanks for All the Shoes ma non \u00e8 stata registrata su di esso; sia questa canzone che \"The Plan\" sono state inserite nella raccolta 45 or 46 Songs That Weren't Good Enough to Go on Our Other Records."}
{"id": "1043154", "revid": "5456", "url": "https://it.wikipedia.org/wiki?curid=1043154", "title": "Santuario della Beata Vergine dei Miracoli (Saronno)", "text": ""}
{"id": "1043157", "revid": "436907", "url": "https://it.wikipedia.org/wiki?curid=1043157", "title": "Dance with Francesca", "text": "Dance with Francesca \u00e8 il primo album di Francesca Pettinelli.\nPubblicato nel giugno 1994 dall'etichetta discografica RTI, l'album conteniene undici cover, alcune delle quali gi\u00e0 eseguite durante il programma televisivo \"Non \u00e8 la Rai\" del quale la cantante faceva parte, pi\u00f9 un medley (intitolato \"Mix Francesca\"), delle canzoni \"What Is Love\", \"Please Don't Go\", \"Feel It\", \"Gypsy Woman (She's Homeless)\" e \"Video Killed the Radio Star\"."}
{"id": "1043162", "revid": "124337392", "url": "https://it.wikipedia.org/wiki?curid=1043162", "title": "Velikij Ustjug", "text": "Velikij Ustjug \u00e8 una cittadina dell'Oblast' di Vologda nella Russia europea, sita alla confluenza tra i fiumi Suchona e Jug, capoluogo del Velikoustjugskij rajon.\nOrigine del toponimo.\nIl primo insediamento stanziatosi nell'area, il monastero di Gleden (\u0413\u043b\u0435\u0434\u0435\u043d), fu costruito nel punto in cui il fiume Jug (fiume del \"Sud\") confluisce nella Suchona, momento in cui il corso d'acqua prende il nome di Dvina settentrionale. In lingua russa il termine utilizzato per indicare la foce di un fiume \u00e8 \"ust'e\" (\u0443\u0441\u0442\u044c\u0435). Questo, unito con il nome del fiume Jug (\u044e\u0433) ha formato il nome dell'insediamento, Ustjug (\u0423\u0441\u0442\u044e\u0433). Alla fine del XV secolo la citt\u00e0 \u00e8 stata poi insignita del titolo di \"Grande\" - Velikij (\u0412\u0435\u043b\u0438\u043a\u0438\u0439).\nStoria.\nLa citt\u00e0 viene per la prima volta menzionata in una cronaca del 1207, quando la stessa faceva parte del Principato di Vladimir-Suzdal'. Nel 1212 vi fu fondato un monastero dedicato all'Arcangelo Michele.\nSituata allo snodo di importanti rotte commerciali, la citt\u00e0 ebbe una significativa espansione economica ed industriale tra il XVI e il XVII secolo, per poi perdere gradatamente importanza fino a che, nel 1869, con l'apertura del canale di Suez, il fiume Suchona perse la propria importanza di collegamento fluviale tra la Cina e l'Europa occidentale. La citt\u00e0 \u00e8 oggi nota per la produzione di pregiati manufatti artigianali.\nDal 1998 la citt\u00e0 \u00e8 famosa per ospitare la casa del corrispettivo russo di Babbo Natale, Ded Moroz (\"Nonno Gelo\"), chiamata \"Vot\u010dina\" (Russo: \u0412\u043e\u0442\u0447\u0438\u043d\u0430).\nLa trovata fu dell'allora sindaco Yuri Luzkhov, e da allora quello che era un antico centro monastico e mercantile si trasform\u00f2 in una meta turistica: solo nell\u2019anno in cui fu inaugurata, la casa di Ded Moroz attir\u00f2 3.000 turisti, ed oggi \u00e8 visitata ogni anno da 200.000 visitatori."}
{"id": "1043164", "revid": "119336699", "url": "https://it.wikipedia.org/wiki?curid=1043164", "title": "Louise and Liza", "text": "Louise and Liza \u00e8 un singolo 7\" pubblicato dalla punk rock band NOFX nel 1999, che richiama il loro classico EP Liza and Louise, stavolta con riferimenti sessuali ancora pi\u00f9 espliciti."}
{"id": "1043169", "revid": "1573940", "url": "https://it.wikipedia.org/wiki?curid=1043169", "title": "Brad Gilbert", "text": "Carriera.\nTennista.\nFa il suo esordio tra i professionisti nel 1982 e nello stesso vince il primo titolo, Taipei.\nNel singolare riesce a conquistare venti tornei su un totale di quaranta finali, nel doppio vince tre titoli e perde altrettante finali.\nNei tornei del Grande Slam ottiene come miglior risultato i quarti di finale, prima agli US Open dove viene eliminato da Jimmy Connors e poi a Wimbledon dove viene sconfitto da Boris Becker.\nNel 1988 partecipa ai giochi olimpici di Seoul e riesce a conquistare la medaglia di bronzo per la sua nazione.\nL'apice della sua carriera tennistica fu nel gennaio del 1990, quando raggiunse la posizione No. 4 della classifica ATP.\nAllenatore.\nInizia la carriera da coach con Andre Agassi nel 1994 appena dopo essersi ritirato. Durante la loro collaborazione Agassi ha vinto sei degli otto Slam in carriera e ha raggiunto la testa della classifica Atp. Il \"kid di Las Vegas\" lo ha definito il migliore allenatore di tutti i tempi.\nNel 2003 inizia a seguire un altro americano, Andy Roddick, e in stagione riesce a vincere il suo unico titolo dello Slam e a raggiungere la testa della classifica. Il rapporto con Roddick non dura molto e gi\u00e0 nel 2004 finisce la loro collaborazione.\nDue anni dopo a seguito di un accordo con la Lawn Tennis Association inizia ad allenare la giovane promessa Andy Murray e alla fine del loro rapporto, nel 2007, lo ha portato all'ottava posizione in classifica.\nVita privata.\nDi religione ebraica, \u00e8 sposato e ha tre figli, Julian, Zach e Zoe."}
{"id": "1043174", "revid": "767487", "url": "https://it.wikipedia.org/wiki?curid=1043174", "title": "Bottles to the Ground", "text": "Bottles to the Ground \u00e8 un EP del gruppo punk rock statunitense NOFX, pubblicato nel 2000 dalla Epitaph Records.\nIl disco.\nIl singolo \u00e8 stato pubblicato in sole 40.000 copie. I pezzi \"Bottles to the Ground\" e \"Dinosaurs Will Die\" son estratti dall'album \"Pump Up the Valuum\". \"Lower\" doveva far parte della lista tracce dell'album, ma fu scartata in favore di \"Total Bummer\". Il pezzo venne successivamente inserito nella raccolta \"45 or 46 Songs That Weren't Good Enough to Go on Our Other Records\"."}
{"id": "1043181", "revid": "1305772", "url": "https://it.wikipedia.org/wiki?curid=1043181", "title": "Double", "text": "Informatica.\nIl termine doppia precisione si riferisce al numero di cifre significative utilizzate per la loro rappresentazione (esempio 7:2, verr\u00e0 fornito il risultato 3,5)."}
{"id": "1043182", "revid": "1610933", "url": "https://it.wikipedia.org/wiki?curid=1043182", "title": "Anatra delle Filippine", "text": ""}
{"id": "1043183", "revid": "1884099", "url": "https://it.wikipedia.org/wiki?curid=1043183", "title": "Coati", "text": "Con il nome coati sono note tre specie di mammiferi appartenenti alla famiglia dei procionidi, classificate nei generi \"nasua\" e \"nasuella\".\nDescrizione.\nI coati misurano 74\u2013134\u00a0cm di lunghezza (dei quali 36-78 sono costituiti dalla coda) e pesano 3\u20136\u00a0kg (i maschi sono di solito pi\u00f9 grandi e pesanti delle femmine). Sono caratterizzati da un naso mobile, allungato a guisa di proboscide oltre l'estremit\u00e0 anteriore della mandibola, e da una lunga coda, di solito tenuta sollevata, quasi perpendicolare all'asse longitudinale del corpo. Hanno inoltre il capo allungato e le orecchie brevi e arrotondate; il pelo \u00e8 corto sulla testa e sugli arti, folto e ispido sul resto del corpo, dove \u00e8 formato da setole rigide e da una corta e crespa lanugine. La colorazione \u00e8 molto variabile indipendentemente dal sesso e dall'et\u00e0, e va dal cannella al bruno-rossastro e al grigio-bruno. Simili differenze possono comparire anche in uno stesso animale a ogni cambiamento di pelo. All'interno di un gruppo vi possono pertanto essere esemplari di colorazione chiara o scura, a volte simile a quella delle volpi, e anche forme melaniche. La parte inferiore del corpo ha una tinta variabile dal giallognolo al bruno scuro, mentre il muso presenta una caratteristica maschera: la fronte e le tempie sono grigio-giallognole, le labbra bianche nelle forme viventi nell'America settentrionale e centrale; al disopra e dietro agli occhi, come alla base delle robuste vibrisse, spicca una macchia biancastra, mentre una striscia chiara si estende dagli occhi lungo il dorso del naso, fino all'estremit\u00e0 di questo; le restanti parti del muso, il mento e la gola, infine, sono giallo-biancastri, e l'interno delle orecchie giallo pallido. Gli arti hanno una tinta variabile dal bruno scuro al nerastro e la superficie plantare \u00e8 nuda. Le dita sono unite l'una all'altra fino all'ultima falange e armate di artigli lunghi e robusti; quelli anteriori sono smussati e leggermente ricurvi, mentre quelli posteriori sono corti, aguzzi e fortemente ripiegati. La coda presenta un disegno ad anelli, di solito poco marcato.\nSpecie e distribuzione.\nSi distinguono 3 specie e 20 sottospecie, suddivise in due generi. Il genere \"Nasua\" comprende due specie: il coati dal naso bianco (\"Nasua narica\"), dalla colorazione perlopi\u00f9 chiara, diffuso con 4 sottospecie dalle regioni sud-occidentali degli Stati Uniti fino a Panama, e il coati rosso (\"Nasua nasua\"), diffuso, con 13 sottospecie appena distinguibili, nelle regioni sudamericane fino all'altitudine di 3000 m. L'altro genere, \"Nasuella\", comprende il solo coati di montagna o coati minore (\"Nasuella olivacea\"), suddiviso in 3 sottospecie; ha dimensioni piuttosto piccole, e il capo di forma slanciata, con una lunga \u00abproboscide\u00bb e minuscoli denti provvisti di taglienti cuspidi; la colorazione varia dal bruno-olivastro al bruno fuliggine, con lanugine nerastra nelle forme diffuse in Colombia e Venezuela, e con lanugine bianca in quelle dell'Ecuador; la coda \u00e8 grigio-giallognola, con anelli scuri. Si ignorano le abitudini e il comportamento del coati di montagna, che vive nei boschi del Venezuela occidentale e delle Ande colombiane ed ecuadoriane, a un'altitudine compresa tra i 2700 e i 3100 m.\nEcologia.\nI coati, dotati di una straordinaria capacit\u00e0 di adattamento, vivono indifferentemente nelle basse regioni tropicali e negli aridi altipiani boscosi, nei querceti, nelle pianure ricche di mesquite o ai margini dei deserti; preferiscono tuttavia le pianure ricoperte di boschi. Negli ultimi decenni il coati dal naso bianco ha esteso la propria area di diffusione negli Stati Uniti, venendo cos\u00ec a far parte della fauna dell'Arizona meridionale e della fascia sud-occidentale del Nuovo Messico e del Texas; sebbene riesca a sopportare le temperature invernali, esso per\u00f2 risente talvolta del clima rigido di tali latitudini. I coati si nutrono in prevalenza di invertebrati, ma anche di lucertole, piccoli roditori e persino uccelli. Quando catturano un invertebrato, lo fanno di solito rotolare con le robuste superfici plantari degli arti anteriori contro il terreno o un ostacolo (secondo una tecnica comune anche ai procioni), ottenendo in tal modo il duplice scopo di uccidere una preda che potrebbe altrimenti reagire mordendoli o pungendoli, e di privarla di setole o di parti chitinose. Se la vittima \u00e8 un vertebrato, la gettano a terra, e dopo averla immobilizzata con le zampe la uccidono azzannandola al capo. Mangiano in abbondanza, anche i frutti, di cui sono molto golosi: staccano con gli artigli la polpa di quelli pi\u00f9 grandi, mentre divorano interi, con il capo piegato all'indietro, i frutti piccoli e succosi.\nStruttura sociale.\nAnimali assai pi\u00f9 diurni rispetto agli altri Procionidi e dotati di una forte socialit\u00e0, i coati vivono in gruppi che comprendono da 4 a 25 individui, sia femmine sia giovani maschi, in genere legati tra loro da vincoli di parentela. I maschi verso i 2 anni, quando cio\u00e8 hanno raggiunto la maturit\u00e0 sessuale, abbandonano i compagni per condurre vita isolata: gli animali solitari vengono indicati dagli indigeni con un nome particolare, e in passato gli stessi studiosi ritenevano che i coati viventi in gruppo e quelli solitari appartenessero a specie diverse. Questi Procionidi trascorrono la maggior parte del giorno dedicandosi alla ricerca del cibo, di quando in quando sospendono tale attivit\u00e0 per pulirsi il mantello, che pettinano con i denti e grattano con gli artigli posteriori o con le mani. Al termine di tale operazione, prima di riprendere la ricerca del cibo, si concedono sovente un breve riposo: sonnecchiano o si riscaldano al sole mentre i piccoli giocano chiassosamente, inseguendosi l'un l'altro e arrampicandosi lungo tronchi e liane con acute strida. Durante le ore pi\u00f9 calde si raccolgono nei punti ombreggiati per una siesta. Quando si dedicano alla ricerca del cibo, gli animali si spostano rumorosamente attraverso il bosco, incuranti del chiasso prodotto e tenendo la coda sollevata in una posizione del tutto caratteristica: per catturare gli insetti e portare alla luce le radici, scavano con gli artigli anteriori dei piccoli fori entro cui introducono la mobilissima \u00abproboscide\u00bb, fiutando con cura; per snidare piccoli roditori e lucertole, spezzano invece rami marci o sollevano la corteccia di tronchi in decomposizione, costringendo in tal modo gli animaletti ad abbandonare i propri rifugi e a darsi alla fuga, inseguiti da diversi coati contemporaneamente.\nQuando sono allarmati, questi Procionidi emettono sordi e brevi suoni, simili a grugniti, e in caso di pericolo si rifugiano di solito sugli alberi; se vengono poi messi alle strette, si gettano con un balzo a terra, sovente da un'altezza di parecchi metri, e cercano di sottrarsi al nemico allontanandosi di corsa, ovvero compiendo dei balzi, che non superano tuttavia il metro di lunghezza. I coati si arrampicano sugli alberi anche al calare dell'oscurit\u00e0 e trascorrono la notte, raggomitolati su se stessi, su un ramo o una biforcazione del tronco. Secondo le osservazioni di J. H. Kaufmann, che ebbe modo di studiare le abitudini dei coati diffusi nell'isola di Barro Colorado (nel lago Gat\u00fan, canale di Panama), durante la quotidiana ricerca di cibo i singoli gruppi percorrono in media circa 2\u00a0km, ognuno all'interno di un proprio territorio. Questo ha una superficie di circa 40 ettari, non viene difeso dagli intrusi, e sovente si sovrappone in parte a quelli limitrofi, appartenenti ad altri gruppi. Se nelle zone di confine esistono numerosi alberi carichi di frutti, su di essi si raccolgono frequentemente i componenti di pi\u00f9 gruppi, che si sopportano in genere a vicenda e talvolta tollerano addirittura la presenza di un branco di aluatte.\nRiproduzione.\nQuando inizia il periodo degli amori, che dura circa un mese (nell'America settentrionale e centrale dalla fine di gennaio ai primi di marzo), a ogni gruppo si unisce un maschio sessualmente maturo; esso scaccia tutti i compagni che vorrebbero aggregarsi alla \u00abcomunit\u00e0\u00bb, e marca ripetutamente e all'improvviso con l'urina (forse anche con il secreto delle ghiandole anali) rami e radici aeree, sfregandovi contro l'addome. Tale gesto serve anche per intimorire ogni eventuale concorrente, ma talvolta il metodo non si rivela efficace; il maschio minaccia allora l'intruso sollevando la proboscide, scoprendo i denti e ripiegando le orecchie, e passa infine all'attacco diretto, avventandoglisi contro con alte strida: ne segue in tal caso una furiosa caccia, destinata talvolta a concludersi con un duello, durante il quale i due rivali possono infliggersi reciprocamente gravi ferite con i robusti canini.\nQuando le femmine sono giunte quasi al termine della gravidanza (che dura circa 74 giorni), si allontanano dal gruppo e preparano un comodo nido, ove danno alla luce da 2 a 7 piccoli. Questi misurano circa 26\u00a0cm, hanno un peso di 100-180 g e sono coperti di una peluria grigio scura, in cui sono gi\u00e0 riconoscibili i disegni del muso e della coda. Le orecchie si aprono al quarto giorno, e gli occhi all'undicesimo; all'et\u00e0 di 3 o 4 settimane i piccoli compiono il primo tentativo di abbandonare il nido, ma sono prontamente riacchiappati dalla madre che li afferra l'uno dopo l'altro alla nuca, riportandoli all'interno. Allorch\u00e9 hanno raggiunto l'et\u00e0 di 5 settimane, la femmina ritorna con i figli nel gruppo, che nel giro di alcuni giorni viene cos\u00ec a decuplicare il numero dei suoi componenti. Durante la ricerca del cibo, la madre richiama attorno a s\u00e9 i piccoli lanciando a brevi intervalli un caratteristico grido. Essa mantiene questa forma di contatto vocale, sia pure con sempre minore intensit\u00e0, fino a che i figli non sono svezzati; ci\u00f2 avviene verso il quarto-quinto mese, sebbene nel frattempo i piccoli abbiano cominciato a nutrirsi di ogni sorta di cibi solidi: lo stretto legame che unisce madre e figli rimane inalterato fino alla nascita della successiva generazione.\nConservazione.\nSecondo IUCN le popolazioni di \"Nasua\", bench\u00e9 in diminuzione, non destano preoccupazioni (\"least concern\"). IUCN riporta che entrambe le specie sono cacciate per la carne e la pelliccia, anche se in alcuni territori (Nuovo Messico, Uruguay) hanno qualche tipo di protezione. Una minaccia importante \u00e8 anche la deforestazione e la distruzione degli habitat idonei.\nIl genere \"Nasuella\", invece, \u00e8 considerato da IUCN maggiormente vulnerabile, in particolare per la sua sensibilit\u00e0 alla deforestazione. Decisamente in pericolo \u00e8 la sottospecie \"meridensis\", che IUCN considera specie a s\u00e9, principalmente a causa della degradazione e della frammentazione degli habitat; la conoscenza che ne abbiamo al momento non \u00e8 peraltro adeguata a fornire un giudizio preciso."}
{"id": "1043184", "revid": "1543377", "url": "https://it.wikipedia.org/wiki?curid=1043184", "title": "Grafologia", "text": "La grafologia (dal greco \u03b3\u03c1\u03b1\u03c6\u03ae: scrittura \u03bb\u03bf\u03b3\u03b5\u1fd6\u03bd: studiare) \u00e8 una tecnica che presume di dedurre alcune caratteristiche psicologiche di un individuo attraverso l'analisi della sua grafia. La validit\u00e0 e l'attendibilit\u00e0 di questa tecnica non sono mai state validate scientificamente, la sua attendibilit\u00e0 risulta quindi nulla; per questo motivo le analisi grafologiche di personalit\u00e0 non sono ammesse in ambito forense, al contrario delle \"perizie calligrafiche\" che invece servono per validare soltanto la paternit\u00e0 della grafia.\nCaratteristiche.\nLa metodologia d'indagine parte dal presupposto che la scrittura, superate le fasi dell'apprendimento, diventa un processo automatico, risultato delle risposte motorie ai neuroni. Il gesto grafico, quindi, viene interpretato come \"gesto espressivo\".\nTali risposte comportamentali non possono essere che uniche, come esclusive sono le esperienze emozionali degli individui. Da queste premesse deriverebbe la possibilit\u00e0 di interpretazione della scrittura per la descrizione della personalit\u00e0 umana, un'indagine che nella visione della scuola grafologica morettiana comprende anche l'aspetto somatico, sia dal punto di vista morfologico sia da quello espressivo. L'utilizzo della \"grafologia somatica\", tuttavia, \u00e8 piuttosto marginale nelle ricerche e nella pratica attuale.\nStoria della grafologia.\nEsistono moltissimi approcci allo studio della psicologia della scrittura. Si potrebbe quasi affermare che, almeno fino a pochi decenni fa, ogni studioso di grafologia che ha scritto il proprio manuale sia diventato automaticamente caposcuola di un nuovo approccio metodologico.\nCi\u00f2 \u00e8 dovuto in massima parte al fatto che la professione di grafologo non \u00e8 regolamentata da un albo professionale. Inoltre, pur vantando una storia ormai bicentenaria, la grafologia si \u00e8 di fatto sviluppata in modo parallelo e spesso antitetico rispetto alle discipline psicologiche, per cui eccettuati alcuni tentativi non si \u00e8 instaurato il meccanismo di controllo e di validazione che caratterizza le discipline scientifiche. Tale meccanismo prevede la condivisione di un linguaggio comune e l'enunciazione di \"leggi falsificabili\", ovvero che contengano in s\u00e9 gli strumenti di replicazione, in modo che la comunit\u00e0 scientifica (attraverso la pubblicazione delle ricerche su riviste accreditate) possa convalidare o smentire i risultati raggiunti.\nPur esistendo moltissime scuole grafologiche, di fatto oggi i vari approcci confluiscono in tre principali indirizzi:\nUna menzione va fatta alla \"Simbologia della scrittura\" di Max Pulver (1889-1952) che partendo dalle teorie di Klages ne rilegge e ne reinterpreta le categorie segniche.\nIn questi tre indirizzi confluiscono le teorie e le ricerche di alcuni tra i maggiori protagonisti della disciplina grafologica: va ricordato innanzitutto lo svizzero Max Pulver che ha introdotto l'interpretazione simbolica vettoriale della scrittura; poi la psicologa Ania Teillard, allieva di Jung, che ha introdotto l'interpretazione analitica in grafologia; i neuroscienziati tedeschi Rudolf Pophal, William Thierry Preyer e i russi Aleksandr Romanovi\u010d Lurija e Nikolai Alexandrovic Bernstein i cui studi sul movimento e sulla neurofisiologia della motricit\u00e0 grafica hanno gettato le basi per una maggiore comprensione del comportamento grafico; lo scienziato Robert Saudek che ha approfondito sperimentalmente la categoria della velocit\u00e0 e dell'accuratezza.\nGirolamo Moretti, il fondatore della scuola grafologica italiana, la definiva \"scienza sperimentale\", perch\u00e9 ne fiss\u00f2 principi e regole attraverso esperimenti e pratica clinica.\nLa scuola francese \u00e8 molto anteriore a quella italiana. Il suo fondatore fu l'abate Jean Hippolyte Michon che nel 1872 pubblica \"I misteri della Scrittura\". Allievo di Michon fu Jules Cr\u00e9pieux-Jamin (1859-1940) il cui testo \"ABC della grafologia\" riprende il lavoro del maestro rioragnizzandolo per\u00f2 in una visione pi\u00f9 organica e sistemica.\nLe due scuole, ovvero quella francese e quella italiana, differiscono profondamente, soprattutto perch\u00e9 la scuola italiana ha come caposaldo l'univocit\u00e0 della corrispondenza segno-carattere, mentre nell'ambito della scuola francese si ha un approccio prettamente gestaltista (il segno non ha motivo d'essere in quanto unico, ma si rif\u00e0 al tutto (teoria del campo).\nCesare Lombroso (v. fisiognomica) scrisse un libro sulla grafologia nel 1895 intitolato \"Grafologia\".\nNon a caso, la grafologia, nasce come branca della fisiognomica; a Camillo Baldi\nspett\u00f2 l'onore di essere ricordato come il primo \"grafologo\" grazie al saggio \"Trattato come da una lettera missiva si conoscano la natura e la qualit\u00e0 dello scrittore\" pubblicato nel 1622. Ma dovettero passare molti anni prima che illustri scienziati come Johann Kaspar Lavater nel suo \"Physiognomische Fragmente\" 1775 si accorgessero della analogia fra linguaggio, scrittura e modo di camminare. \nLa grafologia per\u00f2 \u00e8 stata per secoli legata, in qualche modo, alla chiromanzia e alla astrologia e infatti ancora \"Les Myst\u00e8res de l'\u00e9criture\" dell'abate Michon fu pubblicato con una lunga introduzione iniziale di un chiromante, Desbarrolles.\nLa grafologia, facendo parte della semiotica, comunque, potrebbe essere stata influenzata dalla scuola stoica, visto che quest'ultima distinse fra segni e significati; inoltre un altro aggancio probante potrebbe essere quello con il misticismo ebraico che comprese il legame fra le lettere e la spiritualit\u00e0 e l'irrazionalit\u00e0.\nPrincipi della grafologia.\nIl gesto grafico \u00e8 sotto l'influenza del cervello; per cui la sua forma non viene modificata dall'arto scrivente (se questo funziona normalmente ed \u00e8 sufficientemente allenato), in caso contrario quest'ultimo funziona come un cattivo trasmettitore.\nIl primo principio \u00e8 l'analogia fra il carattere e la scrittura; ogni persona ha infatti una propria grafia, che \u00e8 differente da quella di ogni altro individuo. Esiste pertanto un processo di identificazione fra scrittura e soggetto scrivente che, pur modificandosi nell'arco della vita, rimane costantemente in relazione con il proprio modo di scrivere. Il soggetto sin dai primi anni di scolarizzazione opera delle scelte estetiche sui tipi di grafie con cui entra in contatto, e ci\u00f2 concorre a formare il tratto di ogni persona, in una sorta di \"rispecchiamento\" fra grafia e soggetto scrivente.\nIl grafologo deve essere a conoscenza dello stato d'animo e le aspettative del soggetto nel momento in cui scrive; cerca di interpretare lo stato d'animo dello scrivente in base al tipo di movimento che sta alla base dell'atto grafico. Studia il tratto: la leggerezza o la pesantezza, la direzione curva o diritta, la nettezza dei bordi e cos\u00ec via.\nIl grafologo deve capire lo stato di spontaneit\u00e0 o meno dello scrivente; spesso infatti l'autore tende a mascherarsi imitando un modello o cercando di fornire una certa immagine di s\u00e9.\nUn altro principio fondamentale \u00e8 il simbolismo, dato che i soggetti appartenenti ad una certa cultura condividono alcuni simboli fondamentali e la scrittura stessa proietta simboli collettivi o individuali.\nIl colore del foglio, del tratto possono essere un simbolo di uno stato d'animo ben preciso.\nMetodi di indagine.\nIl metodo di indagine della Scuola francese.\nLa Scuola francese divide la scrittura in sette generi: la pressione, la forma, la dimensione, la continuit\u00e0, la direzione, la velocit\u00e0, l'impostazione.\nLa forma e la dimensione consentono spesso di distinguere lo scritto maschile da quello femminile, cos\u00ec come il livello socio-culturale.\nIl grafologo d\u00e0 inizialmente una valutazione generale dello scritto per stabilire se \u00e8 regolare o irregolare, poi valuta le proporzioni della scrittura, delle parole, delle lettere, la personalizzazione delle forma, la vitalit\u00e0 del movimento, la pienezza delle forme e del tratto.\nGrazie alla pressione, o tratto, il grafologo capisce se la vita affettiva, psichica del soggetto \u00e8 arida o ricca, sana o difficile. Osserva soprattutto la qualit\u00e0, la leggerezza, la nettezza dei bordi e la tensione.\nIl grafologo nota la grandezza poich\u00e9 pu\u00f2 essere proporzionata alle aspettative del soggetto, inoltre verifica la dimensione perch\u00e9 \u00e8 relazionata anche all'autostima, infine controlla l'ineguaglianza della dimensione perch\u00e9 indica instabilit\u00e0 dei sentimenti.\nIl grafologo indagher\u00e0 sulla spontaneit\u00e0 della scrittura: lo scrivente pu\u00f2 voler affermare i propri valori individuali o pu\u00f2 allinearsi a stereotipi generalmente diffusi per uniformarsi a valori convenzionali. L'esperto deve considerare il rapporto fra l'avere e l'essere, l'apparire e il sentire.\nIl grafologo valuta le interruzioni nel flusso di scrittura, che possono attestare una maggiore o minore socievolezza, indipendenza, razionalit\u00e0, intuitivit\u00e0.\nL'esperto analizza dove punti la scrittura: se in alto pu\u00f2 significare uno stato di entusiasmo, se in basso ne pu\u00f2 indicare uno di prostrazione; la scrittura \"sinistrogira\" manifesta egoismo, mentre quella \"destrogira\" significa partecipazione generosa.\nNon \u00e8 facile stabilire la velocit\u00e0 della scrittura anche se un tracciato stretto, una pressione esagerata, una punteggiatura esatta la rallentano.\nL'esperto verifica la disposizione della scrittura nel foglio: se la scrittura \u00e8 chiara e leggibile dimostra una certa sicurezza dello scrivente, altrimenti pu\u00f2 significare una sorta di anarchia o di pigrizia.\nLo specialista vaglia se la personalit\u00e0 \u00e8 pronta a prendere iniziative personali oppure no, se \u00e8 dinamica o abitudinaria.\nIl grafologo controlla se la firma mostra segni di diversit\u00e0 dal resto della scrittura, nel caso affermativo emerge una conflittualit\u00e0; \u00e8 importante la posizione della firma, se in alto, al centro, a sinistra e cos\u00ec via; significativa \u00e8 anche la distanza dal testo.\nIl metodo d'indagine della Scuola italiana.\nLa scuola italiana si approccia all'analisi attraverso tre momenti:\nLa grafia viene inizialmente valutata nel suo insieme, per coglierne con un colpo d'occhio la struttura. Ci si riferisce qui a categorie generali come l'ordine/disordine, leggibilit\u00e0/illegibilit\u00e0, omogenerit\u00e0/disomogeneit\u00e0...\nL'analisi consiste nella rilevazione dei segni secondo la semiotica grafologica. Una volta rilevati, avviene la quantificazione: il grado di intensit\u00e0 o di presenza percentuale del segno viene misurato in centesimi (scuola marchesaniana) o in decimi (scuola morettiana). Va comunque precisato che questa misurazione non deve essere matematica ma una distinzione tra media, sopra media e sotto media.\nNella scuola morettiana i segni vengono poi classificati come sostanziali, modificanti o accidentali (in riferimento alla loro importanza rispetto alla struttura della personalit\u00e0) e come fautori, contrari, indifferenti (rispetto alla dinamica intrapsichica).\nUna volta individuati i segni pi\u00f9 caratterizzanti (segni sostanziali con il grado maggiore) e compresa la loro dinamica (fautori/contrari), si effettua la combinazione, ovvero l'aggregazione in \"sindromi\" dei diversi segni secondo il loro significato psicologico. In termini pi\u00f9 testistici, la combinazione rappresenta la \"convergenza degli indici\". Effettuate le combinazioni nelle diverse aree psicologiche (capacit\u00e0 cognitive, funzioni esecutive, gestione degli impulsi, delle emozioni...), si effettua il profilo.\nDifferenza tra analisi grafologica e perizia grafica.\nLa grafologia differisce dalla perizia calligrafica in quanto la grafologia si occupa della personalit\u00e0 del soggetto, mentre la perizia calligrafica \u00e8 una comparazione scientifica di segni grafici allo scopo di stabilirne giudizialmente la autenticit\u00e0 e la riconducibilit\u00e0 all'autore..\nLe perizie calligrafiche si conducono utilizzando strumenti di precisione come il microscopio stereoscopico digitale, per poter studiare la pressione della scrittura. \nLa pressione della scrittura \u00e8 un indice per individuarne l'autore in quanto una persona scrivendo in velocit\u00e0 non riuscir\u00e0 mai a emulare la pressione grafica di un'altra. Altri strumenti indispensabili sono la lampada di Wood, per evidenziare potenziali cancellature o scolorinature, e la fotografia all'infrarosso, per identificare scritture sovrapposte di diverso colore (come nei quadri). Esistono oggi ulteriori mezzi sofisticati per lo studio dei falsi in scrittura: metodi computerizzati e addirittura .\nInattendibilit\u00e0.\nStando a numerose pubblicazioni e studi, la grafologia non \u00e8 in grado di determinare in maniera affidabile le caratteristiche personologiche del soggetto. A pi\u00f9 riprese i tentativi di validazione della tecnica grafologica hanno dato risultati scarsi o nulli, motivo per il quale a tutt'oggi la grafologia non viene annoverata tra le tecniche psicodiagnostiche e ne viene sconsigliato l'utilizzo nell'ambito della selezione del personale.."}
{"id": "1043185", "revid": "93328", "url": "https://it.wikipedia.org/wiki?curid=1043185", "title": "Arcidiocesi di Messina", "text": ""}
{"id": "1043187", "revid": "1442080", "url": "https://it.wikipedia.org/wiki?curid=1043187", "title": "Aggettivo e pronome indefinito", "text": "Laggettivo indefinito ed il pronome indefinito indicano cose e persone senza specificarne con precisione la quantit\u00e0 o la qualit\u00e0, quindi con il minimo grado di definitezza. \nSpesso le loro forme coincidono, dato che l'aggettivo che accompagna il nome pu\u00f2 prenderne il posto e fungere da pronome.\nI seguenti aggettivi:\npossono dunque assumere il ruolo di pronome:\nAggettivo indefinito.\nGli \"aggettivi indefiniti\" sono vari nei significati; essi possono indicare le seguenti cose:\nRiguardo alla forma, alcuni aggettivi sono variabili, altri no.\nOvviamente, essi non vanno mai da soli, ma devono accompagnare un nome.\nPronome indefinito.\nCome gi\u00e0 detto, spesso, un indefinito pu\u00f2 prendere il posto del sostantivo invece di accompagnarlo e coprire il ruolo di pronome. Tra gli indefiniti appena esposti, \u00e8 questo il caso di quasi tutti gli aggettivi illustrati: \nFanno eccezione soprattutto \"ogni, qualche, qualsiasi, qualsivoglia e qualunque,\" che vengono utilizzati generalmente come aggettivi:\nEsistono inoltre degli indefiniti che possono svolgere soltanto il ruolo di pronome. La loro classificazione \u00e8 analoga a quella degli aggettivi:"}
{"id": "1043188", "revid": "119336710", "url": "https://it.wikipedia.org/wiki?curid=1043188", "title": "Pods and Gods", "text": "Pods and Gods \u00e8 un singolo pubblicato dalla punk rock band NOFX nel 2000."}
{"id": "1043190", "revid": "44939", "url": "https://it.wikipedia.org/wiki?curid=1043190", "title": "Genti italiche", "text": ""}
{"id": "1043198", "revid": "123743408", "url": "https://it.wikipedia.org/wiki?curid=1043198", "title": "S Club 7", "text": "Gli S Club 7 sono un gruppo musicale pop inglese britannico, creato dallo stesso ideatore delle Spice Girls, Simon Fuller.\nStoria.\nIn quattro anni di attivit\u00e0 gli S Club 7 hanno pubblicato cinque album (quattro inediti e una raccolta) riscuotendo un notevole successo sia in patria, sia in Europa che negli Stati Uniti. Oltre alla musica hanno anche girato anche quattro serie televisive. Dopo l'abbandono di uno dei membri, Paul Cattermole, nel 2002, gli S Club 7 mutarono il loro nome in S Club.\nSu di loro furono basate anche le serie inglesi \"Miami 7\" e la successiva \"L.A. 7\", che andarono in onda in Italia su RAI UNO tra il 2000 e il 2001 all'interno del programma televisivo per ragazzi \"Solletico\".\nIl 22 ottobre 2014 gli S Club 7 hanno annunciato una reunion in occasione dell'annuale manifestazione benefica Children in Need."}
{"id": "1043199", "revid": "486946", "url": "https://it.wikipedia.org/wiki?curid=1043199", "title": "SKY TV", "text": ""}
{"id": "1043202", "revid": "599013", "url": "https://it.wikipedia.org/wiki?curid=1043202", "title": "C\u00e9dric Pioline", "text": "Pioline \u00e8 nato in Francia da madre rumena e padre francese. \u00c8 cresciuto in una famiglia di sportivi.\nDivenne professionista nel 1989 e raggiunse l'apice della sua carriera da tennista nel maggio del 2000, raggiungendo la quinta posizione della classifica ATP. Inoltre in due finali del Grande Slam si scontr\u00f2 con Pete Sampras, finendo sconfitto in entrambe le occasioni."}
{"id": "1043205", "revid": "1373059", "url": "https://it.wikipedia.org/wiki?curid=1043205", "title": "Johan Micoud", "text": "Carriera.\nClub.\nInizi\u00f2 a giocare nel settore giovanile del . Nel 1999 la sua carriera conobbe una svolta con il trasferimento al Bordeaux, con cui il giocatore vinse il campionato di prima divisione da protagonista.\nNel 2000 fu acquistato dal Parma, squadra della Serie A italiana con cui gioc\u00f2 per due anni su buoni livelli dimostrando di possedere doti tecniche sopraffine e visione di gioco fuori dal comune. Nel 2002 approd\u00f2 in Bundesliga, al . In quattro anni vinse il titolo nazionale e la Coppa di Germania, entrambi nel 2004.\nNell'estate 2006 \u00e8 tornato al Bordeaux dove rimane sino al maggio del 2008. Il 17 settembre 2008 Micoud afferma in un'intervista rilasciata al quotidiano \"L'Equipe\" di voler lasciare il calcio, dopo non aver rinnovato il contratto con il Bordeaux.\nNazionale.\nLe sue ottime prestazioni con il Bordeaux non sono passate inosservate, tanto da fargli guadagnare la sua prima convocazione in Nazionale. Ha debuttato con i \"Bleus\" in un'amichevole vinta per 1-0 contro l' nell'agosto del 1999.\nIn Nazionale non ha trovato molto spazio a causa della presenza, nel suo ruolo, di Zin\u00e9dine Zidane. Ha partecipato al Campionato europeo 2000, vincendo il torneo (disputando solo una partita, ovvero la gara del girone contro i ), e al Campionato mondiale 2002 (in cui ha giocato 2 gare).\nDopo il fallimentare Mondiale 2002 (i transalpini sono stati eliminati al primo turno nonostante un abbordabile girone con , e ) ha disputato solo 1 partita il 31 marzo 2004 in amichevole contro i , che \u00e8 stata l'ultima per lui in Nazionale.\nIn totale ha collezionato 17 presenze con 1 goal in Nazionale, segnato in amichevole il 15 novembre 2000 contro la alla nona presenza."}
{"id": "1043213", "revid": "363629", "url": "https://it.wikipedia.org/wiki?curid=1043213", "title": "Shunt (medicina)", "text": "In medicina per shunt si intende una comunicazione diretta tra due comparti anatomicamente separati di uno stesso apparato conduttore (ad esempio circolatorio o gastrointestinale). \nTrattasi essenzialmente di un movimento di un liquido o fluido da una parte del sistema ad un'altra; condizione che pu\u00f2 essere di natura patologica, ma che \u00e8 altres\u00ec presente naturalmente nel corpo umano, particolarmente a livello delle estremit\u00e0, dove gli shunt sono pi\u00f9 presenti, e dei glomeruli (anastomosi sostenute da una ricca parete di cellule muscolari lisce), o conseguenza di un intervento chirurgico (come nel caso dello shunt cerebrale).\nLo shunt circolatorio cardiaco mette in comunicazione diretta il sangue della circolazione sistemica con quello della circolazione polmonare: il flusso anomalo mediato dallo \"shunt\" cardiaco pu\u00f2 essere unidirezionale (da destra verso sinistra o da sinistra verso destra) o bidirezionale (mutuo scambio di liquidi tra i comparti cardiaci)."}
{"id": "1043216", "revid": "327094", "url": "https://it.wikipedia.org/wiki?curid=1043216", "title": "Mondello (disambigua)", "text": ""}
{"id": "1043228", "revid": "33751", "url": "https://it.wikipedia.org/wiki?curid=1043228", "title": "Pentathleta", "text": ""}
{"id": "1043230", "revid": "92723", "url": "https://it.wikipedia.org/wiki?curid=1043230", "title": "Personaggi di Oh, mia dea!", "text": "Questa voce contiene la lista dei personaggi presenti nella serie manga \"Oh, mia dea!\" e nei relativi adattamenti ad anime e light novel.\nPrincipali.\nKeiichi Morisato.\n \u00e8 un universitario gentile e altruista perseguitato dalla sfortuna. Un giorno si mette per sbaglio in contatto con Belldandy che lo raggiunge ed esaudisce il suo desiderio. Da quel momento i due vivono insieme e la loro relazione si evolve col tempo trasformandoli in una vera coppia di fidanzati. Keiichi \u00e8 doppiato da Masami Kikuchi (giapponese), Massimiliano Alto (italiano, OAV) e Patrizio Prata (italiano, film).\nBelldandy.\n \u00e8 una dea che per contratto esaudisce il desiderio di Keiichi e rimane per sempre al suo fianco. Col tempo inizia a provare un forte sentimento per lui, ma \u00e8 piuttosto impacciata e ha poca familiarit\u00e0 con gli usi e i costumi terrestri. Nell'edizione originale \u00e8 doppiata da Kikuko Inoue, mentre in quella italiana \u00e8 doppiata da Monica Ward nella serie OAV e da Debora Magnaghi nel film.\nUrd.\n, \u00e8 la sorella maggiore di Belldandy ed \u00e8 la seconda delle tre dee ad essere giunta sulla Terra e a rimanere a vivere con Keiichi Morisato. Il suo nome deriva da quello di \"Urd\" o \"Urda\", una delle tre Norne, nella mitologia norrena.\nUrd possiede la licenza di dea di secondo grado come la sorella minore Skuld e si occupa dell'amministrazione del sistema di Yggdrasil. Bench\u00e9 abbia capacit\u00e0 di gran lunga superiori rispetto alle sue sorelle, non ha alcuna aspirazione a diventare una dea di prima classe, poich\u00e9 l'unico motivo per cui sia riuscita a diventare cos\u00ec forte \u00e8 sempre stato quello di essere in grado di proteggere le proprie sorelle. Al contrario delle proprie sorelle con cui condivide il padre, Urd \u00e8 per met\u00e0 dea e met\u00e0 demone: sua madre Hild, infatti, \u00e8 il grande pilastro del mondo demoniaco. Questa sua caratteristica si riflette sull'aspetto del suo angelo \"World of Elegance\", che \u00e8 per met\u00e0 bianco e per met\u00e0 nero e con propriet\u00e0 di fuoco.\nUrd giunge per la prima volta sulla Terra con l'intenzione di far progredire il rapporto creatosi tra Belldandy e Keiichi, generando il pi\u00f9 delle volte situazioni imbarazzanti e non apportando alcun aiuto per la coppia. Proprio per questo motivo, Urd si definisce con il titolo di \"dea dell'amore\", anche se sembra molto pi\u00f9 incline agli aspetti pi\u00f9 erotici e passionali di un rapporto. Per aver abbandonato la propria postazione di lavoro e per aver abusato dei propri poteri, Urd viene in seguito quasi bandita dal Regno dei Cieli. Tuttavia, le viene successivamente concesso il permesso di rientrare, ma considerata la sua stessa natura Urd preferisce rimanere sulla Terra e vivere al tempio Nekomi, dove le sue sorelle e Keiichi l'hanno supportata a resistere agli ordini assoluti del loro capo.\nUrd \u00e8 la dea emblema del passato, pertanto \u00e8 in grado di controllare tale aspetto del tempo. Quando c'\u00e8 un'insufficienza energetica all'interno dell'Yggdrasil, deve assorbirne ausiliarmente dal sak\u00e8, di cui \u00e8 ghiotta. Tale fonte di energia si rende necessaria quando Yddgrasil \u00e8 guasto e quindi non pu\u00f2 fornire l'energia necessaria alle dee per vivere sulla Terra, traendola dai suoi spiriti. Urd non sopporta l'enka a causa dei suoi ascendenti demoniaci e quando l'ascolta si addormenta quasi subito.\nUrd \u00e8 doppiata da Yumi Touma nella versione giapponese, mentre nelle versioni italiane \u00e8 doppiata da Cinzia De Carolis (negli OAV) e da Donatella Fanfani (nel film).\nSkuld.\n \u00e8 la sorella minore di Belldandy ed \u00e8 la terza dea ad abitare nella casa di Keiichi. Skuld \u00e8 una dea di seconda classe, tipo uno, con licenza limitata, una categoria simile a quella di sua sorella maggiore Urd. Skuld lavora come debugger per il sistema celeste di Yggdrasil. \u00c8 molto competente in campo meccanico ed elettronico, ed \u00e8 famosa per le sue invenzioni, il che compensa il suo scarso talento nelle arti magiche. Di fatto Skuld \u00e8 in grado di costruire qualsiasi oggetto che le venga in mente, anche con poche risorse a disposizione ed \u00e8 in grado di ridisegnare anche i pi\u00f9 complessi sistemi d'ingegneria in pochissimo tempo.\nLei arriva sulla Terra, perch\u00e9 la vicinanza di Belldandy a Keiichi ha fatto saltare fuori numerosi bug nel sistema di Yggdrasil. Almeno questa \u00e8 la scusa ufficiale che utilizza la ragazzina, dato che lei non era molto d'accordo che Belldandy vivesse con un terrestre, e perci\u00f2 \u00e8 voluta scendere per tenere d'occhio la situazione. In realt\u00e0 Skuld \u00e8 molto gelosa della sorella, e oltretutto, quando anche Urd era andata via, aveva cominciato a soffrire di solitudine. Per tale ragione anche Skuld rimane a vivere nel tempio Nekomi. L'angelo di Skuld, \"Noble Scarlet\" non \u00e8 ancora del tutto sviluppato, ed \u00e8 per tale ragione che i poteri di Skuld sono ancora estremamente limitati.\nSkuld governa un aspetto del tempo: il futuro. Quando c'\u00e8 un'insufficienza di energia in Yggdrasil, si trasforma nella sua forma futura. Ama molto il gelato che \u00e8 la sua fonte di energia alternativa. Tale fonte si rende pi\u00f9 necessaria quando Yddgrasil \u00e8 guasto e quindi non pu\u00f2 fornire l'energia necessaria alle dee per vivere sulla Terra. Il suo nome deriva da quello di \"Skuld\", una delle tre Norne, nella mitologia norrena.\nNell'edizione originale \u00e8 doppiata da Aya Hisakawa, mentre in quelle italiane da Ilaria Stagni (OAV) ed Eva Padoan (film)."}
{"id": "1043235", "revid": "62748", "url": "https://it.wikipedia.org/wiki?curid=1043235", "title": "Scanzano (Castellammare di Stabia)", "text": "Scanzano \u00e8 una frazione di Castellammare di Stabia che conta circa 3\u00a0000 abitanti.\nGeografia fisica.\nScanzano si trova all'inizio della zona collinare di Castellammare. Confina con il comune di Gragnano e con i terzieri di Mezzapietra e Casasana.\nStoria.\nRecenti studi fanno derivare il nome Scanzano da Scandia, nobile famiglia romana: con il suffisso -anus (ano) in epoca latina si formavano i nomi di poderi dai loro proprietari romani. In questo toponimo sembra che si nasconda il nome di uno dei centurioni romani che coadiuvarono il generale Silla nella distruzione di Stabiae (30 aprile 89 a.C.), e si spartirono il territorio conquistato.\nNel XVI secolo, le frazioni di Scanzano, Privati e Mezzapietra si divisero per alcuni decenni da Castellammare di Stabia dando vita all'\"Universit\u00e0\" (detto comune dei Terzieri).\nEconomia.\nTurismo.\nVisto la vicinanza del complesso delle Nuove Terme, vi sono numerosi alberghi.\nInfrastrutture e trasporti.\nLa frazione \u00e8 ubicata all'inizio della Statale Sorrentina e vi transitano solo alcuni autobus urbani."}
{"id": "1043236", "revid": "767487", "url": "https://it.wikipedia.org/wiki?curid=1043236", "title": "Grant-Lee Phillips", "text": "Le sue doti di polistrumentista sono evidenti nei suoi album solisti dove suona chitarre acustiche ed elettriche, basso, banjo, mandolino, armonica, batteria, pianoforte e sintetizzatori.\nBiografia.\nLa musica era stata da sempre nel suo sangue, ma il primo amore di Phillips fu il disegno. Comincia a suonare la chitarra nella prima adolescenza, a tredici anni, e se ne innamora.. Si trasferisce a Los Angeles, per frequentare il college e qui inizia a suonare nelle prime band. Fonda i Shiva Burlesque con cui compone due album.\nDopo l'esperienza dei Shiva Burlesque, con alcuni dei suoi vecchi compagni (\"Joey Peters e Paul Kimble\"), fonda i Grant Lee Buffalo agli inizi degli anni '90 con cui incide 4 album e compone la quasi totalit\u00e0 dei pezzi. Nel '95 il magazine Rolling Stone lo vota come migliore voce maschile dell'anno.\nDopo l'esperienza con i \"Grant Lee Buffal\"o, che si conclude all'inizio del 1999, Grant-Lee intraprende una carriera solista. Il primo disco, \"Ladies Love Oracle\", \u00e8 un disco molto intimo e la vendita viene effettuata solo su internet.\nA questo primo lavoro segue \"Mobilize\" nel 2001 in cui suona quasi tutti gli strumenti e successivamente \"Virginia Creeper\" che ha un'anima pi\u00f9 folk. In seguito Grant-Lee \u00e8 apparso in diversi episodi come suonatore di chitarra di strada nella serie \"Una mamma per amica,\" suonando cover o versioni alternative di sue canzoni. Grant-Lee ha anche scritto un brano inserito in \",\" la colonna sonora della serie televisiva.\nNel 2006 Grant-Lee propone un album di cover degli anni ottanta chiamato appunto \"Nineteeneighties\" con alcuni dei pezzi di alcuni degli artisti di riferimento di quegli anni (New Order, Joy Division, Echo &amp; the Bunnymen, Psychedelic Furs, The Church, Nick Cave, Pixies e Cure). La cover di Boys Don't Cry \u00e8 stata anche inserita nel primo episodio della seconda stagione di \"How I Met Your Mother.\"\nNel 2007 ha pubblicato l'album \"Strangelet\" con forti richiami alle sonorit\u00e0 dei Grant Lee Buffalo a cui ha partecipato anche Peter Buck, chitarrista dei R.E.M..\nIl termine Strangelet proviene dalla fisica e dalla cosmologia ed \u00e8 il nome che si d\u00e0 ai frammenti di Materia strana.\nNell'autunno del 2009 \u00e8 uscito \"Little Moon\", da molti considerato il suo migliore lavoro da solista. Nel 2012 pubblica \"Walking in the Green Corn.\" \"The Narrows\", album molto folk, \u00e8 invece del 2016. Vengono estratti tre singoli: \"Tennessee Rain, Cry Cry, e Smoke And Sparks.\" Viene pubblicata anche una Deluxe Edition, con una rivisitazione acustica di quattro pezzi dell'album.\nSempre nel 2016 Grant-Lee Phillips parte per un tour, \"The Narrows Tour,\" che toccher\u00e0, tra le altre, anche varie citt\u00e0 d'Europa. Il 4 Novembre 2016, nel primo episodio di \"\", compare nella colonna sonora una sua canzone inedita, \"Winterglow\", che aveva gi\u00e0 cominciato a suonare in alcuni live precedentemente. Nel maggio 2017, conclusi i vari tour, Grant-Lee Phillips ha condiviso sul suo sito la notizia di star lavorando ad un nuovo album, che potrebbe uscire nel 2018. Nello studio di Nashville, insieme a lui, ci sono anche \"Jerry Roe\" (batteria) e \"Lex Price\" (basso), che avevano gi\u00e0 suonato in \"The Narrows\"."}
{"id": "1043238", "revid": "21880", "url": "https://it.wikipedia.org/wiki?curid=1043238", "title": "Alzavola asiatica", "text": ""}
{"id": "1043242", "revid": "22356", "url": "https://it.wikipedia.org/wiki?curid=1043242", "title": "Palaeanodonta", "text": "I paleanodonti (Palaeanodonta) sono un misterioso gruppo di mammiferi estinti, rinvenuti allo stato fossile in terreni che vanno dal Paleocene all'Oligocene (da 60 a 30 milioni di anni fa) in Nordamerica ed Europa.\nLe dimensioni di questi animali variavano da quelle di un topolino a quelle di un cane, e quindi non erano mammiferi dalle dimensioni appariscenti, in ambienti gi\u00e0 dominati da grandi erbivori come i Dinocerati. Le particolarit\u00e0 dei paleanodonti riguardano alcune caratteristiche dello scheletro, che li avvicinano notevolmente agli Xenartri attuali (armadilli, bradipi e formichieri), ma recenti analisi filogenetiche li riconducono all'origine dei folidoti (gli odierni pangolini). Tra i pi\u00f9 antichi paleanodonti va ricordato il genere paleocenico \"Escavadodon\", considerato il pi\u00f9 primitivo del gruppo. Questo animale, relativamente poco specializzato, \u00e8 considerato ancestrale ai successivi paleanodonti, che si dividono in due famiglie principali: quella degli epoicoteridi e quella dei metacheiromidi."}
{"id": "1043253", "revid": "22356", "url": "https://it.wikipedia.org/wiki?curid=1043253", "title": "Paleanodonti", "text": ""}
{"id": "1043271", "revid": "1573940", "url": "https://it.wikipedia.org/wiki?curid=1043271", "title": "Naticarius hebraeus", "text": "Naticarius hebraeus () \u00e8 un mollusco gasteropode marino appartenente alla famiglia Naticidae.\nDescrizione.\nLa conchiglia ha un aspetto globoso, l'apertura \u00e8 di forma semicircolare, lievemente allungata verso il margine superiore.\nIl colore di fondo \u00e8 biancastro con punteggiature rosso-violacee di varia grandezza che si fondono tra di loro lungo due fasce spirali parallele.\nL'opercolo \u00e8 calcareo e di colore bianco-crema.\nDistribuzione e habitat.\nQuesta \u00e8 una specie molto comune nel Mar Mediterraneo in fondali sabbiosi."}
{"id": "1043295", "revid": "1610933", "url": "https://it.wikipedia.org/wiki?curid=1043295", "title": "Fischione del Cile", "text": ""}
{"id": "1043300", "revid": "125922807", "url": "https://it.wikipedia.org/wiki?curid=1043300", "title": "Eshkol Nevo", "text": "Biografia.\nFiglio di Ofra e Baruch Nevo, entrambi docenti di psicologia presso l'Universit\u00e0 di Haifa, riceve un'educazione laica, in cui l\u2019ebraismo \u00e8 considerato un \u201cnon problema\u201d. Dopo un'infanzia trascorsa tra Israele e gli Stati Uniti, completa gli studi di psicologia presso l'universit\u00e0 di Tel Aviv, per poi lavorare per otto anni come pubblicitario, impiego in seguito abbandonato per dedicarsi alla scrittura. \nIl suo primo libro, pubblicato nel 2001, \u00e8 la raccolta di racconti \"Zimmer Be-Givatayim\" (Bed &amp; Breakfast), a cui l'anno dopo segue \"Nifradnu Trach: Ha-Madrich La-Nifrad Ha-Matchil\" (trad. lett. \"Ci siamo separati in fretta: manuale di una separazione)\", un testo corredato dalle illustrazioni di Orit Arif.\nLa notoriet\u00e0 arriva nel 2004 con il romanzo a pi\u00f9 voci \"Nostalgia\" (tit. orig.: \"Arba'a batim ve ga'agua),\" ambientato in Israele nella met\u00e0 degli anni Novanta del Novecento, all'epoca dell'assassinio dell'ex primo ministro israeliano Rabin per mano di un colono ebreo estremista. Il libro \u00e8 vincitore nel 2005 del Book Publisher's Association's Golden Book Prize e del Premio letterario francese Raymond Valier nel 2008.\nNel successivo romanzo, \"La simmetria dei desideri\" (tit. orig.: \"Mish'ala achat yamina,\" 2007)\",\" portato anche sulle scene come opera teatrale, Nevo si concentra sul tema dell'amicizia. Quattro ragazzi di Haifa attraversano le tipiche tappe che segnano la storia dell'adolescenza israeliana: liceo, esercito, viaggio all'estero, studi universitari e formazione di una relazione e di una famiglia.\nNel 2010 Nevo pubblica un libro per bambini intitolato \"Un canguro alla porta\" (tit. orig.:\"Aba shel Amaliya Nosea le-Australiya\"), con illustrazioni di David Hall, cui fa seguito, l'anno seguente, il romanzo bestseller \"Neuland\" (2011), ispirato all'Altneuland di Hertzl,\u00a0fondatore del sionismo. Il libro, ambientato in Sud America, dove Nevo si \u00e8 personalmente recato per svolgere ricerche sulla cultura locale, \u00e8 il diario di Dori, insegnante di storia, che lascia moglie e figlioletto per cercare il padre scomparso dopo la morte della moglie. Temi centrali sono il viaggio, irto di pericoli e tentazioni, rivisitazione del mito dell'ebreo errante, la casa come identit\u00e0 e patria spirituale, il lutto, l'amore e il desiderio.\nNel 2011 Nevo scrive due canzoni per il quinto album del gruppo rock israeliano Synergia, \"Chatum ba'Esh\". Nel 2014, con il poeta Orit Gidali, fonda a Jaffa la scuola di scrittura House Workshops, la pi\u00f9 grande scuola privata di scrittura creativa d'Israele, ed \u00e8 mentore di decine di giovani scrittori, molti dei quali pubblicheranno libri e vinceranno alcuni dei maggiori premi letterari israeliani. \nLavora come docente di scrittura creativa all'Universit\u00e0 di Tel Aviv e alla Sam Spiegel Film School di Gerusalemme e partecipa come guest writer a vari incontri e festival letterari in Europa. \nIl romanzo \"Tre piani \"(tit. orig.: \"Shalosh komot\")\", \"pubblicato nel 2015 e fonte di ispirazione dell'omonimo film di Nanni Moretti presentato a Cannes nel 2021, narra le vicende di tre nuclei familiari che vivono nello stesso edificio alle porte di Tel Aviv. Il racconto \"Terzo piano\", tratto dal libro, viene adattato alle scene nel 2017 dal Beit Lessin Theatre, mentre il racconto ispirato a \"Primo Piano\", scritto da Eshkol Nevo, Irit Horowitz Luz e Amnon Wolf, fa parte della stagione 2018-19 del Teatro Habimah.\nNel 2018 Nevo scrive il romanzo \"L'ultima intervista,\" (tit. orig.: \"Ha-Re\u02bcayon ha-a\u1e25aron),\" in cui uno scrittore mette a nudo se stesso rispondendo alle domande poste via web da un anonimo intervistatore. \nNel giugno 2020, frutto di una collaborazione con l'artista italiana Pax Paloscia, pubblica \"Vocabolario dei desideri\", una raccolta di racconti apparsi tra febbraio 2019 e febbraio 2020 sulla popolare rubrica settimanale tenuta dallo scrittore sulle pagine di \"Vanity Fair\".\nNel 2022 esce in Italia, con i tipi di Neri Pozza, il romanzo \"Le vie dell'Eden\".\nNevo \u00e8 sposato con Anat ed \u00e8 padre di tre figlie. Vive a Ra'anana."}
{"id": "1043303", "revid": "547034", "url": "https://it.wikipedia.org/wiki?curid=1043303", "title": "Scalare di Lorentz", "text": "In fisica uno scalare di Lorentz, o invariante di Lorentz, \u00e8 una grandezza scalare invariante sotto una trasformazione di Lorentz. Uno scalare di Lorentz \u00e8 generato da scalari, vettori, tensori. Mentre i vettori e i tensori vengono modificati da una trasformazione di Lorentz, gli scalari no.\nIntroduzione.\nLa teoria della relativit\u00e0 ristretta \u00e8 costruita sulle due ipotesi dell'equivalenza dei sistemi di riferimento inerziali e della costanza della velocit\u00e0 della luce (ovvero tutti i sistemi di riferimento inerziali sono indistinguibili fra di loro e in ognuno di essi la velocit\u00e0 della luce nel vuoto \u00e8 la stessa, e viene indicata con \"c\"). Da questi principi segue che la quantit\u00e0:\nchiamata \"intervallo\", assume lo stesso valore in tutti i sistemi di riferimento inerziali. Ogni quantit\u00e0 che possiede questa propriet\u00e0 \u00e8 detta essere invariante di Lorentz.\nL'invarianza di formula_2 induce a considerare, in luogo di uno spazio quadridimensionale di tipo euclideo, uno spazio a quattro dimensioni (spazio di Minkowski o spazio-tempo) i cui elementi sono quadruple formula_3, che definiscono le coordinate di un evento. In tale spazio \u00e8 definita una metrica che nelle coordinate formula_4 (i vettori spaziali della base sono presi ortogonali) assume la forma:\ne che descrive la geometria dello spazio-tempo cos\u00ec come la metrica euclidea descriveva la geometria dello spazio tridimensionale nella fisica pre-relativistica. Questo tensore \u00e8 detto di \"tipo tempo\", essendo il suo determinante di segno concorde alla componente temporale. A volte \u00e8 usata la metrica di Minkowski, in cui \u00e8 cambiato il segno:\nQuesto tensore \u00e8 dunque di \"tipo spazio\". Con questa metrica si pu\u00f2 vedere facilmente che formula_2 coincide con il modulo quadro del vettore formula_8, inteso come prodotto scalare del vettore con s\u00e9 stesso:\ndove formula_10 \u00e8 la \u03bc-esima coordinata del quadri-vettore, con formula_11 da 0 a 3; inoltre per scrivere l'ultimo termine si \u00e8 usata la convenzione di Einstein di somma sugli indici ripetuti.\nLe trasformazioni di Lorentz, che sono quelle che descrivono la trasformazione delle quantit\u00e0 fisiche nel passaggio da un sistema di riferimento inerziale all'altro, sono le uniche trasformazioni lineari omogenee che lasciano immutato l'intervallo formula_2 di un evento (si dice anche che lasciano invariata la metrica dello spazio) e questo giustifica il fatto che l'intervallo, come detto precedentemente, \u00e8 un invariante di Lorentz. Le trasformazioni non lineari delle coordinate sono escluse dalla teoria in quanto non soddisfano l'ipotesi dell'indistinguibilit\u00e0 dei sistemi di riferimento inerziali. Le trasformazioni di Lorentz omogenee formano un gruppo detto gruppo di Lorentz; a queste ultime si possono aggiungere le trasformazioni non omogenee, generando un nuovo gruppo detto gruppo di Poincar\u00e9.\nEsempi di semplici scalari in relativit\u00e0 speciale.\nLa lunghezza del vettore posizione.\nIn relativit\u00e0 speciale la posizione di una particella nello spaziotempo quadrimensionale \u00e8 data da:\ndove formula_14 \u00e8 la posizione della particella nello spazio tridimensionale, formula_15 \u00e8 la velocit\u00e0 nello spazio tridimensionale e formula_16 \u00e8 la velocit\u00e0 della luce. La \"lunghezza\" del vettore \u00e8 uno scalare di Lorentz ed \u00e8 dato da:\ndove formula_18 \u00e8 c volte il tempo proprio misurato da un orologio nel sistema di riferimento fermo rispetto alla particella.\nLa lunghezza del vettore velocit\u00e0.\nPassando da un sistema inerziale \"S\" ad un altro sistema inerziale \"S*\" con velocit\u00e0 relativa formula_19 rispetto al primo, il quadrivettore posizione si modifica come segue:\nDifferenziando:\nInfine, tenendo conto della definizione di velocit\u00e0, si ha che:\nEnergia, massa, quadrimpulso.\nDefinendo l'energia come formula_23 si dimostra il teorema dell'energia cinetica:\nEspandendo l'energia formula_25 in serie di Taylor per piccoli formula_26 si ottiene:\nL'energia, approssimata al second'ordine, risulta essere formata da una componente costante formula_30 dipendente solo dalla massa del corpo e dal termine formula_31, uguale all'energia cinetica della meccanica newtoniana. L'energia formula_25 \u00e8 quindi la naturale estensione dell'energia cinetica \"classica\". Si tratta di una delle relazioni pi\u00f9 note della Fisica, che stabilisce in sostanza che l'energia pu\u00f2 trasformarsi in massa e viceversa: in sintesi, energia e massa sono la stessa cosa. Ad esempio, nella fissione nucleare una massa di 10 grammi di uranio si trasforma in 900.000 miliardi di joule di energia.\nNella relativit\u00e0 ristretta, il quadrimpulso \u00e8 la generalizzazione quadrivettoriale della quantit\u00e0 di moto della meccanica classica, cio\u00e8 \u00e8 un vettore dello spaziotempo quadrimensionale sempre tangente alla linea d'universo di una particella, cio\u00e8 tangente alla sua traiettoria nello spaziotempo. Come ogni quadrivettore, \u00e8 possibile distinguere le componenti spaziali da quella temporale: in un sistema di coordinate ortonormali la parte spaziale del quadrimpulso \u00e8 formata dalle componenti dell'ordinaria quantit\u00e0 di moto moltiplicata per il fattore di Lorentz, mentre la parte temporale \u00e8 data dall'energia della particella divisa la velocit\u00e0 della luce.\nData una particella con velocit\u00e0 formula_33, il corrispondente quadrimpulso formula_34 \u00e8 dato da:\ndove formula_36 sono le componenti della quadrivelocit\u00e0, formula_37 \u00e8 la massa, formula_38 \u00e8 il fattore di Lorentz, formula_39 e formula_40 gli usuali vettori tridimensionali velocit\u00e0 e quantit\u00e0 di moto; formula_41 \u00e8 la velocit\u00e0 della luce.\nNella meccanica relativistica si ha una relazione notevole che lega massa a riposo di un corpo, la sua energia e la sua quantit\u00e0 di moto. Dalla definizione di energia si ha:\ndove formula_38 \u00e8 il fattore di Lorentz. Le componenti spaziali formula_44 del quadrimpulso sono invece:\nD'altra parte il vettore \u00e8 uno scalare formula_37 per una quadrivelocit\u00e0: la norma quadra di un tale quadrivettore vale sempre formula_47, perci\u00f2 chiamando formula_34 la norma euclidea del vettore tridimensionale quantit\u00e0 di moto (cio\u00e8 l'intensit\u00e0 dell'usuale quantit\u00e0 di moto moltiplicata per il fattore formula_38):\nSostituendo nell'ultima equazione quelle precedenti si ottiene l'equazione cercata:\nDa questa equazione si nota come anche particelle con massa nulla possano avere energia/quantit\u00e0 di moto diverse da zero. Nella meccanica classica invece una forza piccola a piacere produrrebbe un'accelerazione infinita su una ipotetica particella di massa nulla ma la sua energia cinetica e quantit\u00e0 di moto resterebbero pari a zero. Invece all'interno della relativit\u00e0 ristretta quando formula_52, la relazione si semplifica in:\nPer esempio, per un fotone si ha formula_54, dove formula_55 \u00e8 la frequenza del fotone: la quantit\u00e0 di moto del fotone \u00e8 quindi pari a formula_56."}
{"id": "1043304", "revid": "21880", "url": "https://it.wikipedia.org/wiki?curid=1043304", "title": "Natica ebrea", "text": ""}
{"id": "1043308", "revid": "1543377", "url": "https://it.wikipedia.org/wiki?curid=1043308", "title": "Freeze (breakdance)", "text": "Per freeze (in inglese \"congelamento\") si intende una categoria del Bboying o break dance che implica l'arresto tempestivo di ogni movimento corporeo (in accordo con la base musicale) in una posizione dinamica che richiede un buon equilibrio. Da una fase in cui i freeze erano pochi e collegati in maniera standard, si \u00e8 passati (negli anni novanta) a posizioni sempre pi\u00f9 complesse. Nascono infatti i cosiddetti powerfreeze ovvero una sottocategoria di freeze eseguite in posizione verticale, poggiando una o due mani a terra, assumendo posizioni diverse a seconda della propria elasticit\u00e0, forza e controllo del corpo. Inoltre anche i modi per collegare i freeze con il resto dei movimenti o con altre freeze, \u00e8 totalmente cambiato. Utilizzando lo stile del \"threading\", ad esempio, si forma un anello con un braccio e una gamba, \"inserendo\" poi l'altra gamba dentro e fuori dell'anello. Molti freeze sono ora eseguiti in maniera concatenata (definiti \"combo\", acronimo di \"combination\"). Inoltre gli spin sono spesso combinati con i freeze, creando un maggiore effetto di \"congelamento\" istantaneo.\nCon il termine \"clash\" si intende il passaggio da un freeze all'altro senza toccare terra (es. da baby a chair)"}
{"id": "1043310", "revid": "767487", "url": "https://it.wikipedia.org/wiki?curid=1043310", "title": "Buon compleanno Mr. Grape", "text": "Buon compleanno Mr. Grape (\"What's Eating Gilbert Grape\") \u00e8 un film del 1993 diretto da Lasse Hallstr\u00f6m.\nBasato sull'omonimo romanzo di Peter Hedges, il film \u00e8 interpretato da Johnny Depp, Juliette Lewis e Leonardo DiCaprio, quest'ultimo candidato all'Oscar come miglior attore non protagonista.\nTrama.\nNella piccola citt\u00e0 di Endora, nell'Iowa, Gilbert Grape si occupa del fratellino quasi diciottenne Arnie, il quale \u00e8 affetto da autismo, e che, a detta dei medici, non sarebbe nemmeno potuto arrivare a quell'et\u00e0. La madre Bonnie, obesa da quando il marito si \u00e8 suicidato sette anni prima, trascorre i giorni sul divano mangiando, fumando e guardando la televisione. Con Bonnie incapace di aver cura dei figli, Gilbert si \u00e8 fatto carico della responsabilit\u00e0 della casa e dell'accudimento di Arnie, cosa non sempre semplice anche perch\u00e9 il ragazzo ha l'abitudine di arrampicarsi sul serbatoio dell'acquedotto cittadino; le sorelle si sono fatte carico del resto.\nIl rapporto tra i due fratelli \u00e8 basato sull'aver cura e sulla protezione, infatti Gilbert sostiene continuamente la politica del \"nessuno tocchi Arnie\". Gilbert lavora nella piccola drogheria Lamson della cittadina, minacciata commercialmente dall'apertura di un nuovo supermercato, Foodland. Un'altra situazione spinosa \u00e8 rappresentata dalla sua relazione con una donna sposata, Betty Carver, che per avere modo di incontrarlo si fa consegnare a domicilio le compere. Con tutti questi pesi sulle spalle, Gilbert cerca di gestire al meglio la sua situazione.\nLa famiglia \u00e8 in movimento per il 18\u00ba compleanno di Arnie, che avverr\u00e0 tra sei giorni. Le cose iniziano a cambiare con l'arrivo di una giovane donna, Becky, e di sua nonna, bloccate in citt\u00e0 perch\u00e9 il loro caravan si \u00e8 rotto. Gilbert ha chiaramente un'infatuazione per la nuova arrivata e, per trascorrere un po' di tempo con lei, lascia Arnie solo nel bagno, dicendogli che \u00e8 abbastanza grande da asciugarsi da solo. Rientrando a casa dall'appuntamento trova il fratello ancora nel bagno, tremante, cos\u00ec al suo senso di colpa si unisce la rabbia della famiglia, mentre in Arnie nasce la paura di farsi il bagno.\nLa sua relazione con la signora Carver termina quando lei, rimasta improvvisamente vedova (il marito \u00e8 accidentalmente annegato nella piscina dei bambini), lascia la citt\u00e0 in cerca di una nuova vita. Contemporaneamente Becky si avvicina sia a Gilbert che ad Arnie e parlando con Gilbert inizia a sbloccare speranze bruciate, sogni e felicit\u00e0, finch\u00e9 tra i due nasce l'amore. Durante una delle loro chiacchierate, Arnie si dilegua e ritorna al torrino piezometrico, cercando di scalarlo; dopo essere stato salvato viene arrestato, e la madre esce per la prima volta di casa dopo sette anni per andare a riprendere il figlio dallo sceriffo, venendo segnata a dito e derisa. All'ennesimo rifiuto di Arnie a farsi un bagno, viene fuori tutta la frustrazione di Gilbert, che lo picchia. Sconvolto e con sensi di colpa, Gilbert sale in macchina e corre via, senza pronunciare una parola. Anche Arnie corre via ma va da Becky, che si prende cura di lui per tutta la serata fino all'arrivo delle sorelle. Gilbert si reca da Becky e, distrutto, passa la notte con lei.\nIl giorno dopo \u00e8 il compleanno di Arnie e Gilbert decide di tornare a casa. Dopo che, durante la festa, la famiglia si \u00e8 riappacificata, Gilbert presenta Becky a sua madre ancora provata per il disagio subito dallo sceriffo. Intanto la nonna di Becky ha riparato il caravan e quindi le due lasciano la citt\u00e0 subito dopo la festa. Quella stessa sera muore la madre di Gilbert e lui decide con le sorelle di bruciare quella casa con il corpo della madre, che altrimenti sarebbe diventato nuovamente oggetto di derisione, diventando un fenomeno da baraccone. Il finale si conclude portando la scena a un anno dopo: mentre le sorelle di Gilbert hanno abbandonato la citt\u00e0 ricostruendosi una vita, \u00e8 quasi il 19\u00ba compleanno di Arnie, rimasto con il fratello ad Endora. Entrambi stanno aspettando sul bordo della strada l'annuale arrivo dei caravan. Giunge anche quello di Becky e della nonna, che si ferma e li fa salire, portandoli via con s\u00e9, lontano da quella citt\u00e0.\nProduzione.\nIl film \u00e8 stato girato in Texas, dal 2 novembre 1992 al 26 gennaio 1993."}
{"id": "1043317", "revid": "4252", "url": "https://it.wikipedia.org/wiki?curid=1043317", "title": "Invasivit\u00e0", "text": "L'invasivit\u00e0 \u00e8 un parametro che viene utilizzato in medicina per descrivere la capacit\u00e0 di un esame clinico o di un microrganismo patogeno di penetrare le difese naturali dell'organismo umano. Si possono pertanto distinguere due tipi di invasivit\u00e0: quella clinica, riferita agli esami della pratica medica (o alle operazioni chirurgiche), e quella microbica, riferita ai microrganismi che colonizzano il corpo umano.\nInvasivit\u00e0 clinica.\nI diversi esami che vengono utilizzati in medicina per indagare le cause di una qualche malattia, hanno ognuno un potenziale di invasivit\u00e0 che \u00e8 utile al medico per scegliere quale esame sia meglio utilizzare, in rapporto alle condizioni di salute del paziente. Questo potenziale si riferisce alla possibilit\u00e0 che l'esame finisca per compromettere ulteriormente lo stato di salute del soggetto, invece di aiutare il medico a migliorarlo: questo perch\u00e9 gli esami pi\u00f9 invasivi (per esempio prelievo di liquor cefalorachidiano, biopsia cerebrale) sono anche quelli che hanno la maggior probabilit\u00e0 di portare agenti contaminanti (virus, batteri, tossine, sporcizia) all'interno del distretto interessato, e di causare cos\u00ec un'infezione che finirebbe inevitabilmente per aggravare le condizioni del paziente; oppure, come nel caso della biopsia cerebrale, la sua pericolosit\u00e0 deriva anche dal fatto che un solo movimento errato del medico potrebbe seriamente danneggiare un'importante area encefalica, con conseguenze anche molto gravi.\nCome regola generale, dunque, in medicina si tende a privilegiare sempre l'esame meno invasivo, mentre quelli pi\u00f9 invasivi vengono utilizzati solo se il paziente \u00e8 abbastanza in buona salute da poterli sopportare senza grossi rischi, oppure se le sue condizioni fanno supporre una patologia tanto grave da rendere accettabile il rischio di comprometterne ulteriormente la salute pur di ottenere una diagnosi pi\u00f9 chiara.\nEsempi di esami ad invasivit\u00e0 differente.\nLa misurazione della pressione arteriosa sistemica pu\u00f2 avvenire mediante due metodi:\nLa seconda tecnica, pur essendo pi\u00f9 precisa della prima, non viene utilizzata di frequente proprio per la sua maggiore invasivit\u00e0: l'inserimento di un catetere arterioso centrale, infatti, comporta un rischio maggiore di quello del tradizionale sfigmomanometro, ed \u00e8 da riservare ai casi in cui i benefici superano i rischi.\nUn esempio di esame ad invasivit\u00e0 moderata che viene utilizzato con una certa frequenza \u00e8 il prelievo sanguigno: pur comportando l'inserimento di un ago in vena, e quindi un certo rischio correlato all'introduzione accidentale di microrganismi patogeni se l'ago non \u00e8 ben sterilizzato, questo esame \u00e8 l'unico in grado di darci tante informazioni sullo stato di salute dell'organismo con un rischio cos\u00ec piccolo. Il rapporto utilit\u00e0/rischio molto favorevole lo rende quindi uno degli esami pi\u00f9 utilizzati nella pratica medica di tutti i giorni.\nUn esempio di come gli sviluppi tecnologici abbiano permesso di abbandonare tecniche pi\u00f9 rischiose a favore di tecniche meno invasive, \u00e8 rappresentato dalla diagnosi di encefalite, soprattutto per quanto riguarda le encefaliti da HSV. Fino all'inizio degli anni '90, infatti, l'unico metodo che consentiva una diagnosi tempestiva di encefalite da HSV (permettendo cos\u00ec una sua rapida eradicazione prima dell'insorgere di gravi danni) era la biopsia cerebrale, tecnica per\u00f2 estremamente pericolosa per i motivi gi\u00e0 ricordati. Al giorno d'oggi, con gli sviluppi della tecnologia, la biopsia cerebrale \u00e8 stata abbandonata per un metodo molto meno invasivo, la ricerca di materiale virale nel liquor tramite PCR: pur non essendo scevra di rischi, questa tecnica permette infatti di evitare il contatto con le sensibilissime cellule encefaliche, ed \u00e8 quindi dotata di un potenziale di invasivit\u00e0 decisamente minore.\nAttualmente, gli esami clinici con l'invasivit\u00e0 pi\u00f9 bassa e la pi\u00f9 alta capacit\u00e0 di dare al medico informazioni sullo stato di salute del paziente, sono quelli appartenenti alla cosiddetta diagnostica per immagini: la radiografia, la RMN e la TAC.\nInvasivit\u00e0 microbica.\nLa patogenicit\u00e0 di ogni microorganismo deriva dalla sua invasivit\u00e0 e dalla tossigenicit\u00e0: i vari microbi patogeni hanno infatti un diverso grado di invasivit\u00e0, cio\u00e8 di capacit\u00e0 di invadere l'organismo ospite. Alcuni dopo essere penetrati ed essersi diffusi esplicano la loro azione solo su alcuni organi o apparati, come ad esempio i virus dell'epatite, altri interessano tutto l'organismo causando danni generalizzati (rosolia, varicella)."}
{"id": "1043323", "revid": "1543377", "url": "https://it.wikipedia.org/wiki?curid=1043323", "title": "Viscera", "text": "In WWF/E ha conquistato una volta il WWF Tag Team Championship (con Mo) e una volta il WWF Hardcore Championship. \u00c8 stato inoltre il vincitore dell'edizione 1995 del King of the Ring, sconfiggendo in finale Savio Vega.\nCarriera.\nPrimi anni (1991\u20131993).\nNelson divent\u00f2 un wrestler professionista con il nome Nelson Knight, form\u00f2 gli \"Harlem Knights\" con Bobby, suo fratello nella storyline. Iniziarono a lottare nella United States Wrestling Association e nella Pro Wrestling Federation, vincendo due volte i PWF Tag Team Championship prima di firmare per la World Wrestling Federation.\nWorld Wrestling Federation (1993\u20131996).\nIn WWF gli Harlem Knights cambiarono gimmick, Nelson divent\u00f2 Mabel e Bobby divent\u00f2 Mo. Il duo venne affiancato da un manager rapper di nome Oscar, e furono trasmessi dei promo per il loro debutto come afroamericani pieni di positivit\u00e0 che volevano cancellare l'immagine negativa da \"ghetto\" solitamente associata alla comunit\u00e0 afroamericana negli Stati Uniti. Il team prese il nome di Men on a Mission, con una ring attire di colore viola e giallo. A WrestleMania X, i Men on a Mission sconfissero i WWF Tag Team Champions The Quebecers per countout non riuscendo a vincere le cinture. Il 29 aprile, 1994, vinsero i titoli in un house show a Londra, Inghilterra. Due giorni dopo ripersero i titoli di coppia contro i Quebecers a Sheffield, Inghilterra.\nNel 1995, dopo aver perso un match contro i campioni in carica Smoking Gunns, Mabel &amp; Mo assalirono brutalmente gli avversari. Poco tempo dopo aggredirono a tradimento anche il proprio manager Oscar, entrando a tutti gli effetti tra le file dei \"cattivi\". Mabel smise del tutto di interpretare il personaggio solare e positivo, in favore di un atteggiamento pi\u00f9 \"da duro\" iniziando a competere con successo anche come wrestler singolo, vincendo il torneo King of the Ring in giugno. A seguito di ci\u00f2, Mabel inizi\u00f2 a farsi chiamare King Mabel e ad indossare una corona, mentre Mo divenne \"Sir Mo\", il suo manager. Mabel venne premiato con una speciale cintura da campione, disegnata appositamente da Reggie Parks. La cintura, rimase un pezzo unico, in quanto la World Wrestling Federation non aveva mai creato prima una cintura per il vincitore del King of the Ring, e mai pi\u00f9 lo avrebbe fatto in futuro. La cintura non venne mai comunque mostrata in tv durante un programma della WWF.\nDopo la vittoria, King Mabel divenne un top heel della federazione e sfid\u00f2 il WWF Champion Diesel a SummerSlam nell'agosto di quell'anno. Proprio prima dell'inizio di SummerSlam, la dirigenza WWF prese la decisione di far fare un turn heel a Davey Boy Smith. La svolta si ebbe il 22 agosto 1995 durante una puntata di \"Monday Night Raw\", dove i Men on a Mission dovevano affrontare Smith &amp; Lex Luger, all'epoca conosciuti come \"The Allied Powers\". Per\u00f2 Luger non si present\u00f2 all'evento, e Smith convinse Diesel ad essere suo partner per l'incontro. Smith quindi attacc\u00f2 Diesel durante il match e si un\u00ec a King Mabel &amp; Sir Mo nell'infierire su di lui. King Mabel perse il suo match titolato contro Diesel a SummerSlam, e venne lentamente sostituito da Smith nel ruolo di pretendente numero uno al titolo detenuto da Diesel. Kevin Nash, l'uomo che interpretava Diesel sul ring, disse nel corso di un'intervista che Frazier combatteva in modo poco professionale rischiando di infortunare davvero i suoi avversari e che non aveva nessun rispetto per gli altri.\nDopo SummerSlam King Mabel rest\u00f2 coinvolto in un feud tra Yokozuna e The Undertaker, aiutando Yokozuna ad attaccare il becchino. Durante l'assalto, Mabel colp\u00ec con diversi leg drop la faccia di Undertaker, fratturandogli sul serio le ossa orbitali mettendolo fuori causa per due mesi. Anche se King Mabel affront\u00f2 ancora The Undertaker al suo rientro dopo l'infortunio, i giorni di Frazier in WWF erano ormai contati dopo un episodio del genere, perch\u00e9 la dirigenza temeva che potesse infortunare seriamente qualche altra superstar.\nThe Undertaker ritorn\u00f2 indossando una maschera di protezione in stile Fantasma dell'Opera e, un mese dopo, sconfisse King Mabel in un Casket Match a . Dopo quest'incontro, Frazier e Horne furono licenziati dalla compagnia.\nCircuito indipendente (1996\u20131998).\nFrazier and\u00f2 a combattere a Porto Rico nella World Wrestling Council (WWC). L\u00ec, ebbe un feud con la leggenda locale Carlos Col\u00f3n. Ben presto Mabel conquist\u00f2 la cintura di campione WWC Universal Heavyweight Championship e la detenne per un mese.\nTorn\u00f2 anche in Tennessee a lottare per la United States Wrestling Association, che all'epoca stava vivendo un periodo molto turbolento a livello dirigenziale, venendo rinominata Memphis Championship Wrestling e in seguito Memphis Wrestling. Egli conquist\u00f2 lo USWA Heavyweight Championship nel marzo 1996 e il North American Heavyweight Championship nel febbraio 1998. Questi erano all'epoca i due titoli maggiori della federazione.\nIl 1\u00ba novembre 1998, Mabel fece un'apparizione a sorpresa nella Extreme Championship Wrestling durante il ppv November to Remember, come membro dei Full Blooded Italians insieme a Ulf Herman, attaccando Tommy Rogers &amp; Chris Chetti.\nRitorno in WWF (1998\u20132000).\nil 6 luglio 1998, Mabel torn\u00f2 per una sera soltanto in WWF sfidando senza successo il nuovo King of the Ring, Ken Shamrock.\nTorn\u00f2 a tempo pieno nel 1999, apparendo alla Royal Rumble di quell'anno, dove venne \"rapito\" da The Undertaker e dai suoi seguaci Acolytes (Bradshaw &amp; Faarooq) e Mideon. La sera successiva a \"RAW\", venne presentato con la nuova identit\u00e0 di Viscera, un personaggio decisamente dark vestito completamente di nero, con lenti a contatto bianche, e una cresta da moicano.\nA seguito dello scioglimento nel 1999 della stable dei Ministry, Viscera divenne un personaggio di secondo piano all'interno della federazione, combattendo spesso in coppia con l'ex membro dei Ministry Mideon, entrando a far parte della nascente divisione hardcore, vincendo il titolo WWF Hardcore Championship il 2 aprile 2000, e perdendolo pochi minuti dopo, nel medesimo match in stile Battle Royal, ad opera di Funaki. Ebbe infine un ultimo feud con Mark Henry dopo aver colpito la \"fidanzata\" di quest'ultimo, l'anziana Mae Young, prima di lasciare la federazione per scadenza di contratto nell'agosto 2000.\nTotal Nonstop Action (2003\u20132004).\nNel marzo 2003, Frazier, conn il nome di Nelson Knight, fece un'apparizione a sorpresa nel corso del pay-per-view NWA: Total Nonstop Action, al fianco di Ron Killings. Torn\u00f2 ancora la settimana successiva.\nFrazier effettu\u00f2 anche qualche altra comparsata in diverse federazioni del circuito indipendente, incluso un ritorno nella Memphis Championship Wrestling, dove vinse il titolo Southern Heavyweight Championship il 6 marzo 2004.\nSecondo ritorno in WWE (2004\u20132008).\nNel settembre 2004, torn\u00f2 in WWE come Viscera, assalendo insieme a Gangrel l'ex leader del Ministry of Darkness, The Undertaker, su ordine di John \"Bradshaw\" Layfield. Dopo due settimane a \"SmackDown!\", Viscera pass\u00f2 nel \"roster\" di \"Raw\".\nNei suoi primi tre mesi di permanenza a \"Raw\", Viscera lott\u00f2 principalmente ad \"Heat\". La storyline di maggior rilievo alla quale prese parte inizi\u00f2 nell'aprile del 2005, quando si alle\u00f2 con Trish Stratus per aiutarla nel corso del suo feud con Lita ed il marito di quest'ultima, Kane (\"kayfabe\"). In questo periodo Viscera effettu\u00f2 un turn-face, abbandonando il suo personaggio \"dark\" e iniziando ad interpretare la \"gimmick\" di un uomo ossessionato dal sesso. Dopo aver perso un match contro Kane a Backlash, Viscera infortun\u00f2 la Stratus per i continui rifiuti alle sue avances amorose, effettuando un turn-heel. Successivamente inizi\u00f2 a corteggiare la ring-announcer di \"Raw\", Lili\u00e1n Garcia, cercando di sedurla con tattiche diverse ogni settimana. A Vengeance la Garcia finalmente cedette, chiedendo a Viscera di sposarla (\"kayfabe\"), ma inaspettatamente quest'ultimo rifiut\u00f2, preferendo andarsene dal ring insieme alle prostitute di The Godfather.\nNell'estate del 2005 Viscera form\u00f2 un tag team con Val Venis chiamato \"V\u2013Squared\". I due lottarono in coppia per circa nove mesi, principalmente ad \"Heat\", ma quando Venis si infortun\u00f2 Viscera torn\u00f2 a combattere da singolo. Nella puntata di \"Raw\" del 22 maggio 2006 cerc\u00f2 anche di riconciliarsi con Lili\u00e1n Garcia, ma il suo tentativo venne interrotto bruscamente da Umaga. Due settimane dopo, quando la Garcia venne accidentalmente colpita da Charlie Haas e si infortun\u00f2 (legit), l'incidente reale venne trasformato in una storyline che prevedeva Viscera e Haas lottare l'uno contro l'altro per l'amore della ring-announcer. Quando la Garcia dichiar\u00f2 che voleva restassero solo amici, i due rivali si guardarono negli occhi e la attaccarono.\nIl 17 giugno 2007 Viscera venne spostato nel \"roster\" della \"ECW\". Tre settimane dopo debutt\u00f2 a \"ECW on SyFy\", con la nuova identit\u00e0 di Big Daddy V, una sorta di mercenario assoldato da Matt Striker nella sua rivalit\u00e0 con The Boogeyman. Dopo essersi occupato di Boogeyman, Big Daddy V sconfisse Tommy Dreamer diventando il contendente numero uno all'ECW Championship a No Mercy. Qui, perse contro CM Punk per squalifica, quando Striker interfer\u00ec nel match. Egli quindi ebbe un feud con Kane, e partecip\u00f2 all'Elimination Chamber Match di No Way Out 2008, venendo per\u00f2 eliminato quasi subito.\nLott\u00f2 nel suo ultimo match in WWE l'11 marzo 2008, in una puntata di \"ECW on SyFy\", perdendo con CM Punk in un incontro di qualificazione al Money in the Bank. Nel draft del 2008 pass\u00f2 a SmackDown!. L'8 agosto lasci\u00f2 la federazione per scadenza di contratto, prima di aver combattuto anche solo una volta a SmackDown!\nNational Wrestling Alliance (2008\u20132010).\nPass\u00f2 quindi alla National Wrestling Alliance, con il ring name King V. Il 4 ottobre 2008, a Robstown, Texas, King V sconfisse Andy Dalton &amp; Joey Spector in un Handicap Match.\nIn seguito Frazier continu\u00f2 a combattere in varie federazioni del circuito indipendente, incluse la National Wrestling Superstars, la Family Wrestling Entertainment, e la Pro Wrestling Xtreme, sia come Viscera che come Big Daddy V.\nAll Japan Pro-Wrestling (2010\u20132011).\nFrazier lott\u00f2 nella All Japan Pro Wrestling, come Big Daddy Voodoo (successivamente abbreviato in Big Daddy), e detenne il titolo All Asia Tag Team Championship insieme a TARU dal 29 aprile al 29 agosto 2011. Faceva parte della stable Voodoo Murders. Lasci\u00f2 l'AJPW alla fine del 2011, dopo aver combattuto nella World's Strongest Tag Determination League con Joe Doering.\nMorte.\nIl wrestler statunitense mor\u00ec il 18 febbraio 2014 a causa di un infarto. Il corpo venne cremato.\nDopo la morte di Nelson la moglie Cassandra Frazier dichiar\u00f2 \"guerra\" alla WWE in un post di Facebook accusandoli di non averle nemmeno fatto le condoglianze. La Frazier punt\u00f2 il dito contro la federazione, definendoli privi di scrupoli nei confronti dei lottatori e di essere interessati solo ai soldi, accusando soprattutto Vince McMahon, mentre difese l'amico di sempre Bobby Horne, a sua detta l'unico che aiut\u00f2 il marito in ogni circostanza. In seguit\u00f2 per\u00f2 la Frazier ritir\u00f2 tutto pubblicando un altro post, dove invece ringrazi\u00f2 la WWE per esserle stata vicino dopo la morte del marito e scusandosi con Vince Mcmahon per quanto affermato in precedenza."}
{"id": "1043324", "revid": "73560", "url": "https://it.wikipedia.org/wiki?curid=1043324", "title": "Illuminismo nel giudizio di Kant", "text": ""}
{"id": "1043326", "revid": "114930", "url": "https://it.wikipedia.org/wiki?curid=1043326", "title": "Ruad", "text": ""}
{"id": "1043328", "revid": "49567", "url": "https://it.wikipedia.org/wiki?curid=1043328", "title": "Maria Santissima Assunta", "text": ""}
{"id": "1043330", "revid": "287204", "url": "https://it.wikipedia.org/wiki?curid=1043330", "title": "Val Vaccara", "text": "La Val Vaccara \u00e8 un altopiano posto sul versante ovest del gruppo del monte Baldo, inizia a nord con il passo Scale (1348\u00a0m) e finisce a sud nella Val Cottarella a quota 890\u00a0m, non comprende quindi solo l'omonima malga di alpeggio ma anche altre. Non si tratta di una valle in senso geologico; le gole dei torrenti che scendono verso il Lago di Garda la tagliano infatti in senso trasversale.\nMorfologia.\nLa valle ha una morfologia molto particolare, a est le cime del monte Baldo si innalzano per pi\u00f9 di 2200 metri e invece a ovest piccoli monticelli minori fanno da contorno.\nA nord troviamo il passo Scale dove \u00e8 collocata la malga Scale, chiuso fra l'imponente Costabella che si innalza fino a 2218 metri d'altitudine e il piccolo monte Scale che raggiunge i 1450 metri, la valle poi diventa pi\u00f9 profonda fino all'abitato di Val di Fi\u00e8s dove incrocia la Val di Fi\u00e8s appunto, poi risale fino a Prada Alta (1060\u00a0m) e ridiscende verso Prada Bassa (935\u00a0m) e la valle Cottarella.\nGli abitati della valle.\nI piccoli ma affascinanti paesi di montagna che occupano la valle sono:\nCa' Chemasi, Val di Fi\u00e8s e la parte settentrionale di Prada Alta sono frazioni di Brenzone mentre Prada Bassa e la parte meridionale di Prada Alta appartengono al comune di San Zeno di Montagna.\nTurismo.\nD'inverno \u00e8 possibile praticare lo sci su grandi piste estese su pascoli privi di alberi o praticare lo sci di fondo.\nD'estate si \u00e8 sviluppato un turismo tradizionale escursionistico con possibilit\u00e0 di escursione agli alpeggi o ai rifugi del Baldo.\nIl cimbro.\nLa valle ha risentito per anni dell'influenza cimbra. Il cimbro \u00e8 una lingua parlata sull'Altopiano dei Sette Comuni, sull'altopiano della Lessinia, sugli altopiani di Folgaria, Lavarone e Luserna, nelle valli del Sengio Alto, del Baffelan e del Carega e sul Baldo nella valle dell'Orsa e nella Val Vaccara."}
{"id": "1043331", "revid": "365417", "url": "https://it.wikipedia.org/wiki?curid=1043331", "title": "Marcel Heller", "text": ""}
{"id": "1043334", "revid": "339392", "url": "https://it.wikipedia.org/wiki?curid=1043334", "title": "Sancho I d'Aragona", "text": ""}
{"id": "1043335", "revid": "57342", "url": "https://it.wikipedia.org/wiki?curid=1043335", "title": "Val vaccara", "text": ""}
{"id": "1043339", "revid": "554814", "url": "https://it.wikipedia.org/wiki?curid=1043339", "title": "Lancio di vipere da elicotteri", "text": "La storia del lancio di vipere da elicotteri \u00e8 una leggenda metropolitana.\nIl racconto.\nLa tesi oggetto della leggenda sostiene la messa in atto di liberazioni di vipere nei boschi mediante lancio da elicotteri, da parte di ambientalisti, al fine di rimpinguare il numero di questi animali e favorire il ripopolamento. L'operazione sarebbe stata coronata dal successo, dato che il numero di vipere, e quindi la pericolosit\u00e0 per l'uomo, sarebbe sensibilmente aumentato.\nLe varianti.\nSono segnalate numerose varianti riguardanti l'impacchettamento, il mezzo di trasporto e gli autori del lancio.\nImballaggio:\nTrasporto:\nAutori:\nSi racconta, a volte, che le vipere sarebbero state lanciate per divorare i roditori che distruggevano i funghi. Si sarebbe cercato di riparare il danno introducendo dei cinghiali per sterminare le vipere; i cinghiali, incrociandosi con suini locali, avrebbero generato creature mostruose che adesso vagherebbero sul massiccio dell'Amiata. E di qui l'introduzione dei lupi... e cos\u00ec via.\nBibliografia.\nPaolo Toselli, \"La famosa invasione delle vipere volanti\", Sonzogno, Milano 1994."}
{"id": "1043340", "revid": "1573940", "url": "https://it.wikipedia.org/wiki?curid=1043340", "title": "Mobula", "text": "Mobula \u00e8 un genere di elasmobranchi appartenenti alla famiglia Myliobatidae, noti comunemente come diavoli di mare.\nDescrizione.\nLe specie di questo taxon differiscono da quelle del genere \"Manta\" perch\u00e9 hanno la bocca posta nella parte inferiore rispetto al capo ed i denti su entrambe le mascelle. Alcune di esse sono provviste di aculeo velenifero caudale (come ad esempio \"Mobula mobular\"), altre invece ne sono prive, come ad esempio \"Mobula hypostoma\".\nBiologia.\nConducono vita pelagica e si nutrono di plancton.\nSono animali ovovivipari in quanto i piccoli nascono dopo essersi schiusi da uova nel corpo della madre.\nTassonomia.\nIl genere \"Mobula\" comprende le seguenti specie:"}
{"id": "1043341", "revid": "1632387", "url": "https://it.wikipedia.org/wiki?curid=1043341", "title": "Levitazione magnetica", "text": "La levitazione magnetica, Maglev o sospensione magnetica \u00e8 un metodo con il quale un oggetto \u00e8 sospeso su un altro oggetto senza un supporto oltre ai campi magnetici. La forza elettromagnetica viene usata per contrastare gli effetti della forza gravitazionale.\nStabilit\u00e0.\nIl teorema di Earnshaw ha provato definitivamente che non \u00e8 possibile far levitare stabilmente un oggetto utilizzando solo campi elettromagnetici \"classici\". Le forze che agiscono su un oggetto in qualsiasi combinazione di campi gravitazionali, elettrostatici e magnetostatici rende la sua posizione instabile. Tuttavia esistono diversi modi per far diventare possibile la levitazione, violando i presupposti del teorema; per esempio, l'uso di una stabilizzazione elettronica o di materiali diamagnetici.\nMetodi.\nCi sono diversi metodi per ottenere la levitazione magnetica. Quelli principali, usati nei treni maglev (treni a levitazione magnetica), sono sospensioni elettromagnetiche servo-stabilizzate (EMS - ElectroMagnetic Suspension), sospensioni elettrodinamiche (EDS - ElectroDynamic Suspension), e Inductrack.\nVincoli Meccanici.\nSe due magneti sono meccanicamente vincolati lungo un singolo asse verticale (un pezzo di corda, ad esempio), e posizionati in modo da respingersi con il massimo della forza, questo far\u00e0 levitare uno dei due pezzi sull'altro. Questa non viene considerata \"vera\" levitazione, tuttavia, perch\u00e9 sussiste una sorta di contatto meccanico.\nLevitazione Diamagnetica Diretta.\nUna sostanza che \u00e8 diamagnetica respinge un campo magnetico. Il teorema di Earnshaw non si applica ai diamagneti; essi si comportano nella maniera opposta rispetto ai tipici magneti a causa della loro permeabilit\u00e0 magnetica \u03bcr minore di 1 (cio\u00e8 suscettivit\u00e0 magnetica negativa).\nTutti i materiali hanno propriet\u00e0 diamagnetiche, ma l'effetto \u00e8 molto debole, e di solito sopraffatto dalle propriet\u00e0 paramagnetiche o ferromagnetiche, che agiscono nella maniera opposta. Qualsiasi materiale in cui la componente diamagnetica sia pi\u00f9 forte di quella paramagnetica e del peso specifico sar\u00e0 respinto da un magnete, anche se questa forza di solito non \u00e8 molto grande. La levitazione diamagnetica si pu\u00f2 usare per far levitare pezzi molto leggeri di grafite pirolitica o bismuto su un magnete permanente abbastanza potente.\nSiccome l'acqua \u00e8 particolarmente diamagnetica, tale tecnica \u00e8 stata usata per farne levitare delle gocce e anche animali vivi, come una cavalletta o una rana; tuttavia i campi magnetici necessari per tali operazioni sono estremamente forti, tipicamente attorno ai 16 Tesla, e creano diversi problemi se materiali ferromagnetici si trovano nelle vicinanze.\nIl criterio minimo per la levitazione diamagnetica \u00e8 formula_1 dove:\nAssumendo condizioni ideali lungo la direzione z del magnete a solenoide:\nSuperconduttori.\nI superconduttori potrebbero essere considerati diamagneti perfetti (\u03a7r = -1), che espellono completamente i campi magnetici a causa dell'effetto Meissner. La levitazione del magnete \u00e8 stabilizzata dal blocco del flusso all'interno del superconduttore. Questo principio \u00e8 sfruttato dalle sospensioni elettrodinamiche (EDS) dei treni a levitazione magnetica.\nNei treni, dove il peso del grande elettromagnete \u00e8 una caratteristica di progetto principale (un campo magnetico molto forte \u00e8 necessario per fare levitare un grande treno), i superconduttori vengono utilizzati come elettromagneti, siccome producono un campo magnetico pi\u00f9 forte a parit\u00e0 di peso.\nLevitazione stabilizzata diamagneticamente.\nUn magnete permanente pu\u00f2 essere stabilmente sospeso in varie configurazioni di forti magneti permanenti e forti diamagneti. Quando si usano magneti a superconduttore, la levitazione di un magnete permanente pu\u00f2 anche essere stabilizzata dal lieve diamagnetismo presente nell'acqua delle dita umane.\nStabilizzazione mediante rotazione.\nUn magnete pu\u00f2 essere stabilizzato facendolo ruotare in un campo creato da un anello di altri magneti. Tuttavia, rimarr\u00e0 stabile fino a che il tasso di precessione rallenta sotto un limite critico. La regione di stabilit\u00e0 \u00e8 piuttosto piccola sia nello spazio che nel tasso di precessione necessario. La scoperta di questo principio \u00e8 dovuta a Roy Harrigan, un inventore del Vermont che brevett\u00f2 un dispositivo di levitazione nel 1983. Diversi apparati che usano la stabilizzazione mediante rotazione sono stati sviluppati sfruttando questo brevetto (come il famoso giocattolo \"Levitron\"). Apparecchi non commerciali sono stati creati per i laboratori di ricerca universitari, generalmente utilizzando magneti troppo potenti per un'interazione sicura con il pubblico.\nServo Stabilizzazione.\nLa levitazione magnetica stabilizzata dinamicamente si pu\u00f2 ottenere misurando la posizione e la traiettoria del magnete che si vuole fare levitare, e modificando continuamente il campo magnetico locale per compensare il suo movimento.\nQuesto \u00e8 il principio che sta dietro alle comuni dimostrazioni di levitazione \"da tavolo\", le quali usano un raggio di luce per misurare la posizione e la velocit\u00e0 di un oggetto. In sistemi semplici, un elettromagnete \u00e8 sopra all'oggetto da fare levitare verso l'alto; l'elettromagnete viene spento ogniqualvolta l'oggetto si avvicina troppo, e viene riacceso quando cade troppo lontano. Un tale sistema non \u00e8 molto robusto; sistemi molto pi\u00f9 complicati ed efficienti di misurazione e controllo sono comunque realizzabili.\nQuesto \u00e8 anche il principio alla base delle sospensioni elettromagnetiche (EMS) del treno a levitazione magnetica: il treno si avvolge attorno al binario ed \u00e8 spinto verso l'alto da quest'ultimo. I servo controlli li mantengono ad una distanza costante.\nConduttori rotanti sotto i magneti.\nSe viene ruotata una base di materiale conduttore sotto un magnete, una corrente verr\u00e0 indotta nel conduttore la quale respinger\u00e0 il magnete. Ad una velocit\u00e0 sufficientemente alta di rotazione della base conduttrice, il magnete sospeso comincer\u00e0 a levitare. Un caso tecnologico specialmente interessante di questo avviene quando si usa un Array Halbach al posto di un singolo polo di un magnete permanente.\nGli Array Halbach sono anche molto adatti per la levitazione magnetica di giroscopi, di motori elettrici e di alberi per generatori.\nCampi magnetici oscillanti ad alta frequenza.\nUn conduttore pu\u00f2 essere fatto levitare sopra un elettromagnete con una corrente alternata ad alta frequenza che gli scorre all'interno. Questo provoca ad ogni conduttore regolare di comportarsi come un diamagnete, a causa delle correnti parassite generate nel conduttore. Fino a che le correnti parassite creano i loro campi che si oppongono al campo magnetico, l'oggetto conduttivo viene respinto dall'elettromagnete.\nQuesto effetto richiede alte frequenze e materiali conduttori non ferromagnetici come l'alluminio o il rame, siccome quelli ferromagnetici sono anche attratti fortemente verso l'elettromagnete. L'effetto pu\u00f2 essere usato per prodezze come far levitare un elenco telefonico nascondendovi all'interno una piastra di alluminio.\nArray Halbach che trasla ed Inductrack.\nMuovere un Array Halbach su un circuito conduttivo chiuso generer\u00e0 una corrente in tale circuito, il quale creer\u00e0 in risposta un campo magnetico opposto. Ad una certa velocit\u00e0 critica il campo magnetico indotto \u00e8 abbastanza forte da indurre la levitazione sopra una serie di tali circuiti. Gli array Halbach si possono mettere in una configurazione stabile ed installati, ad esempio, in un vagone ferroviario.\nIl sistema Inductrack per i treni maglev evita i problemi inerenti ad entrambi i sistemi EMS ed EDS, specialmente per le sospensioni di sicurezza. Utilizza solo magneti permanenti in un array Halbach montati sul vagone del treno e circuiti conduttivi non alimentati installati sul tracciato per provvedere alla levitazione. L'unico requisito \u00e8 che il treno deve essere gi\u00e0 in movimento a pochi chilometri orari (all'incirca a passo d'uomo) per mantenere la levitazione.\nLa corrente elettrica indotta nei circuiti conduttori sul tracciato traggono energia dal movimento del treno (questo viene chiamato \"trascinamento magnetico\"), ma l'efficienza \u00e8 ancora buona, e non sono necessarie elettroniche attive o superconduttori raffreddati criogenicamente."}
{"id": "1043344", "revid": "1305772", "url": "https://it.wikipedia.org/wiki?curid=1043344", "title": "Confidence", "text": ""}
{"id": "1043347", "revid": "28592", "url": "https://it.wikipedia.org/wiki?curid=1043347", "title": "Real Marina Italiana", "text": ""}
{"id": "1043348", "revid": "119464981", "url": "https://it.wikipedia.org/wiki?curid=1043348", "title": "Ralstonia metallidurans", "text": "Ralstonia metallidurans (CH34) \u00e8 un batterio Gram-negativo: forma un bacillo che \u00e8 capace di sopravvivere e fiorire anche in presenza di elevate concentrazioni di metalli pesanti, e pare inoltre avere un ruolo vitale nel depositarsi dell'oro in pepite, un metallo generalmente ad elevata tossicit\u00e0 per molti microrganismi . Il suo genoma \u00e8 stato interamente sequenziato .\nQuesto batterio \u00e8 inoltre formalmente conosciuto anche coi nomi di \"Ralstonia eutropha\" e \"Alcaligenes eutrophus\"."}
{"id": "1043352", "revid": "57342", "url": "https://it.wikipedia.org/wiki?curid=1043352", "title": "Lenti terapeutiche", "text": ""}
{"id": "1043356", "revid": "767487", "url": "https://it.wikipedia.org/wiki?curid=1043356", "title": "Il diabolico complotto del dottor Fu Manchu", "text": "Il diabolico complotto del Dr. Fu Manchu (\"The Fiendish Plot of Dr. Fu Manchu\") \u00e8 un film del 1980 diretto da Piers Haggard.\nLa pellicola \u00e8 una parodia incentrata sul personaggio di Fu Manchu, il perfido genio del male nato nei romanzi di Sax Rohmer, interpretato da Peter Sellers.\nTrama.\nLondra, 1933. Fu Manchu \u00e8 al suo 168\u00ba compleanno, et\u00e0 che riesce a raggiungere grazie ad un magico elisir di lunga vita che egli stesso produce nel laboratorio del proprio palazzo sull'Himalaya. Questo elisir, in seguito alla distrazione di un maldestro collaboratore, viene completamente perduto. Perci\u00f2 egli tenta di impossessarsi degli ingredienti necessari per creare la pozione: per fare questo deve impossessarsi della mummia Almal Thal Mal, custodita al British Museum di Londra e di due diamanti (la Stella di Leningrado, custodita a Mosca, e il Giorgio V, custodito a Londra).\nInformata dell'accaduto, Scotland Yard, ricorre allo storico nemico di Fu Manchu, Natale Smith, un ex investigatore in pensione che ora vive immerso nella campagna inglese. Dopo aver discusso dell'accaduto con l'esperto Smith, egli ritiene che il vero scopo di Fu Manchu sia quello di rubare il tesoro della corona d'Inghilterra, ricattando le loro maest\u00e0 con il sequestro della Regina Mary.\nDopo aver discusso con Sir Beccodoro, responsabile della Torre di Londra, si decide di preparare una trappola: viene trovato un sosia della regina tra le poliziotte che verr\u00e0 quindi rapita da Fu Manchu. Alice Scabbia si innamorer\u00e0 per\u00f2 dell'anziano criminale e tradir\u00e0 la causa di Scotland Yard. Dopo aver corrotto anche Sir Beccodoro, amante viscerale della cucina cinese, i malviventi riescono a sottrarre il tesoro della corona d'Inghilterra.\nA questo punto i protagonisti partono con Natale Smith per trattare con Fu Manchu a bordo del suo cottage (munito di una grande mongolfiera in grado di far viaggiare la casa intera). Giunti sull'Himalaya, Fu Manchu scopre che Natale Smith ha sostituito il diamante Giorgio V con una copia, facendo risultare impura la pozione magica del dottore cinese. \u00c8 Smith ora a ricattare Fu Manchu: egli dar\u00e0 il vero diamante solo se il diabolico Fu restituir\u00e0 i gioielli della corona d'Inghilterra. Messo alle strette il criminale cede e restituisce i gioielli, preparando infine col diamante ottenuto un nuovo filtro di lunga vita che terr\u00e0 in parte per s\u00e9 e in parte lo regaler\u00e0 a Natale Smith, cosicch\u00e9 possano continuare la loro lotta, ancora per molti anni.\nProduzione.\nSellers aveva gi\u00e0 registrato nel 1955 uno sketch in \"The Goon Show\" dal titolo \"The Terrible Revenge of Fred Fu-Manchu\", ambientato nel 1895. Oltre a Sellers, il film presenta Sid Caesar come l'agente Joe Capone dell'FBI, David Tomlinson come il commissario di Scotland Yard sir Roger Avery, Simon Williams come il suo sbadato nipote e Helen Mirren come la poliziotta Alice Rage (la sua performance \u00e8 coronata dal pezzo cantato \"Daddy Wouldn't Buy Me a Bow Wow\").\nBurt Kwouk, a lungo co-protagonista con Sellers della serie \"La Pantera Rosa\", fa un cammeo come suddito di Fu Manchu, il quale accidentalmente distrugge il suo elisir di lunga vita, dando il via a tutta la trama del film. John Le Mesurier ha una piccola parte nel film come maggiordomo di Natale Smith. A differenza delle altre opere dove compare il personaggio di Fu Manchu, nel film non sono presenti n\u00e9 la figlia del criminale cinese n\u00e9 il dottor Petrie, amico di Natale Smith.\nDoppiaggio.\nIl doppiaggio italiano ha subito diverse modifiche, tra cui l'italianizzazione dei cognomi (Avery=Fagiano, Thudd=Beccodoro, Rage=Scabbia) o dei nomi come nel caso di \"Naylan\" diventato \"Natale\". Questo per creare qualche gioco di parola (es: \"Buon Natale Smith\"). Altri nomi sono completamente mutati rispetto all'originale come il servitore di Natale Smith che da Perkins passa a \"Merlino\".\nAccoglienza e critica.\n\"Il diabolico complotto del dottor Fu Manchu\" fu universalmente etichettato dalle critiche come un'opera pessima.\nPhil Hardy descriveva il film come un'\"atrocit\u00e0 britannica\". La malattia di Peter Sellers e la sua spossatezza sono chiaramente visibili lungo tutto lo svolgersi del film e si riflettono sul suo personaggio di Natale Smith, facilmente comparabile con altri pi\u00f9 brillanti detectives da lui interpretati come Clouseau. L\"Orange Coast Magazine\" scrisse \"L'ultimo urra! di Peter Seller \u00e8 paragonabile al suo recente \"Oltre il giardino\" (\"Being There\"). Anche se sdoppiato... il detective ed il criminale di 168 anni fu Manchu mostrano pochi momenti di splendore.\nTom Shales del \"The Washington Post\" descrisse il film come \"una commedia indifendibilmente inetta\", aggiungendo che \"\u00e8 difficile trovare un altro bravo attore che abbia fatto cos\u00ec tanti film di bassa lega come Sellers, un commediante molto dotato ma ferocemente scaduto. \"Manchu\" ottiene cos\u00ec il suo giusto posto assieme ad altri personaggi malati presenti in \"Dimmi, dove ti fa male?\", \"Il magnifico Bobo\" e \"Il prigioniero di Zenda\"\"."}
{"id": "1043358", "revid": "6923", "url": "https://it.wikipedia.org/wiki?curid=1043358", "title": "Regione Capitale Nazionale", "text": "La Regione Capitale Nazionale (in filippino: \"Pambansang Punong Rehiyon\"; in inglese: \"National Capital Region\"; in spagnolo: \"Regi\u00f3n de la Capital Nacional\") \u00e8 la regione dell'arcipelago filippino che racchiude tutta la grande area metropolitana della capitale Manila e perci\u00f2 \u00e8 definita anche con il nome in inglese Metro Manila o Metropolitan Manila (in filippino: \"Kalakhang Maynila\" e in spagnolo: \"Gran Manila\").\nMetro Manila \u00e8 il centro politico, economico, sociale e culturale delle Filippine. \u00c8 una conurbazione ad altissima densit\u00e0 abitativa che comprende 17 centri, tra i quali Quezon, capitale dello Stato dal 1948 al 1976.\nLa Manila Metropolitan Development Authority (MMDA) \u00e8 l'autorit\u00e0 preposta a governare sull'area metropolitana e si occupa di risolvere problemi quali il traffico, la raccolta dei rifiuti, la manutenzione delle fogne e la salvaguardia dalle alluvioni. Questa autorit\u00e0 lavora a stretto contatto con le singole amministrazioni e con altri enti che si occupano di strade, acquedotti, ecc. La MMDA ha sede a Makati ed \u00e8 un membro dell'associazione che riunisce le 21 maggiori citt\u00e0 dell'Asia.\nGeografia fisica.\nLa Regione Capitale Nazionale \u00e8 allo stesso tempo la pi\u00f9 piccola regione delle Filippine e la pi\u00f9 popolosa. \u00c8 anche l'unica regione a non essere suddivisa in province.\nSituata nella parte sud-occidentale dell'isola di Luzon, la regione \u00e8 stretta tra la baia di Manila ad ovest e il lago di Laguna de Bay ad est. Inoltre \u00e8 attraversata longitudinalmente dal fiume P\u00e1sig che la divide in due. Confina con le province di Bulacan a nord, Rizal ad est, Cavite e Laguna a sud.\nGeografia antropica.\nSuddivisioni amministrative.\nLa Regione Capitale Nazionale \u00e8 composta da 16 citt\u00e0 e dalla municipalit\u00e0 di Pateros suddivise in 4 distretti, che non corrispondono ad un'amministrazione intermedia tra regione e municipi, ma hanno solo un senso geografico, statistico e organizzativo.\nSociet\u00e0.\nLingue e dialetti.\nIl 94% della popolazione parla il tagalog (che equivale al filippino) mentre l'inglese \u00e8 compreso dalla grande maggioranza degli abitanti."}
{"id": "1043362", "revid": "76069", "url": "https://it.wikipedia.org/wiki?curid=1043362", "title": "Metro Manila", "text": ""}
